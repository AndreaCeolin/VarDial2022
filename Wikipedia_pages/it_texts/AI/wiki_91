{"id": "1028207", "revid": "3115", "url": "https://it.wikipedia.org/wiki?curid=1028207", "title": "Aries (traghetto)", "text": "Il traghetto veloce Aries (classe MDV 3000 Jupiter), in servizio per Tirrenia di Navigazione S.p.A., operava prevalentemente sulle rotte da e per la Sardegna. Classificato come traghetto veloce ro-ro (roll-on roll-off) ed assieme alle sue navi gemelle (\"Taurus, Capricorn e Scorpio\") \u00e8 stato il primo traghetto veloce (oltre 40 nodi) monocarena al mondo oltre le tonnellate di portata lorda. \u00c8 stato realizzato da Fincantieri nel cantiere navale di Riva Trigoso.\nDettagli sulla progettazione.\n\"Aries\" \u00e8 un monocarena realizzato quasi completamente in lega di alluminio, le parti sottoposte ad elevato stress meccanico sono invece realizzate in acciai speciali. Per conferire alla nave grandi capacit\u00e0 di navigabilit\u00e0 il profilo della carena \u00e8 del tipo a V profonda. Due coppie di pinne stabilizzatrici attive, controllate dal software di bordo, mantengono sotto controllo il rollio e l'imbardata della nave.\nLa nave \u00e8 organizzata su sei ponti. Tre (ponte principale, ponte superiore e ponte belvedere) sono adibiti al trasporto passeggeri mentre gli altri tre (garage inferiore, garage principale e garage superiore) sono adibiti al trasporto di veicoli. Il ponte superiore del garage \u00e8 sollevabile.\nL'imbarco dei passeggeri viene effettuato tramite un'apposita rampa a poppa per raggiungere il garage principale. Il garage \u00e8 poi collegato ai ponti passeggeri da rampe di scale e da due ascensori da 12 persone ciascuno di capacit\u00e0. Per l'equipaggio sono previsti 34 posti.\nLa nave pu\u00f2 trasportare 460 autoveicoli e i tre ponti garage possono essere caricati simultaneamente. In caso di trasporto autotreni invece la capacit\u00e0 \u00e8 di 30 veicoli pi\u00f9 100 macchine (ospitate principalmente nel garage inferiore). Le due rampe di poppa sono progettate per imbarcare e sbarcare autotreni di 45 tonnellate (15 per asse). I sistemi idraulici di sollevamento permettono un'altezza del tetto del garage di 4,4 metri. Le navi della serie non possiedono portelloni di prora e le operazioni di carico e scarico sono effettuate tutte tramite i due portelloni di poppa, \u00e8 perci\u00f2 necessario effettuare un'inversione di marcia in uscita. Inoltre il traghetto \u00e8 progettato per essere totalmente evacuato in meno di 15 minuti.\nDettagli propulsore.\nIl sistema di propulsione del traghetto \u00e8 costituito da 2 turbine a gas General Electric / Fiat Avio LM2500 (21000\u00a0kW) e 4 motori Diesel MTU 20V1163TB da 73 litri (6500\u00a0kW) per un totale complessivo di 67000\u00a0kW. Le turbine a gas della serie LM2500 sono un derivato della turbina per aeromobili General Electric CF6-6 e sono spesso utilizzate in navi da guerra, aliscafi, hovercraft oltre che in questa classe di trasporti marittimi. Le turbine a gas LM2500 pilotano i booster idrogetto centrali, due KaMeWa 180 SII, mentre i motori Diesel a coppie pilotano gli idrogetti di sinistra e di destra, due KaMeWa 140 SII.\nLe coppie di booster sono fisse mentre gli idrogetti laterali hanno possibilit\u00e0 di rotazione, per fungere da timone. Le coppie di idrogetti con possibilit\u00e0 direzionale erano, al momento della costruzione, le pi\u00f9 grandi mai costruite al mondo. La configurazione flessibile del sistema di propulsione consente alla nave tre velocit\u00e0 operative. Il sistema \u00e8 in grado di spingere la nave ad oltre 40 nodi, sebbene venga solitamente utilizzato per fornire il 90% della potenza totale.\nServizio.\nInserito nell'estate 1998 sulla rotta Civitavecchia-Olbia (assieme al gemello \"Taurus\") permetteva di fare la tratta in poco pi\u00f9 di tre ore. Nel 2003 la societ\u00e0 armatrice ha messo la nave in disarmo dopo soli cinque anni di vita.\nQuesto tipo di traghetto si \u00e8 dimostrato poco economico a causa degli altissimi consumi di carburante (circa 290 kg gasolio al minuto), la poca versatilit\u00e0 e soprattutto, la crescente concorrenza nel settore marittimo.\nDifficile risult\u00f2 essere anche la vendita. A questo tipo di traghetto furono infatti preferiti i catamarani, pi\u00f9 stabili e con costi gestionali minori.\nUn acquirente interessato fu la Marina statunitense ma le parti non si accordarono sul prezzo."}
{"id": "1028209", "revid": "30610", "url": "https://it.wikipedia.org/wiki?curid=1028209", "title": "Santuario di Sant'Anna (Vinadio)", "text": "Il santuario di Sant'Anna \u00e8 un santuario cattolico che si trova nel comune di Vinadio, in provincia di Cuneo, in Piemonte.\nCaratteristiche.\n\u00c8 uno dei pi\u00f9 alti santuari d'Europa, essendo collocato a 2.035 m s.l.m. di altitudine.\nSi trova lungo la strada che da Vinadio sale al colle della Lombarda.\nDedicato ai santi Anna e Gioacchino genitori di Maria, la festa patronale \u00e8 il 26 luglio.\nIl santuario si trova su una balconata della valle dalla quale si possono osservare alcune montagne delle Alpi Marittime: la Punta Maladecia, la Testa Gias dei Laghi, il Monte Aver, la Cima della Lombarda. In lontananza si scorge il colle della Lombarda.\nStoria.\nTra l'XI ed il XII secolo in prossimit\u00e0 di molti passi alpini e per iniziativa della Chiesa sorgono chiese-ospizi per assistere i viandanti e pellegrini. Il santuario ebbe la stessa origine ed era denominato \"Ospizio di S. Maria di Brasca\".\nLa leggenda narra che sant'Anna apparve alla pastorella Anna Bagnis per indicarle il luogo dove costruirlo. Le sarebbe apparsa sul masso ancor oggi detto \"dell'apparizione\" a circa 500 metri dal santuario sulla mulattiera che porta al passo di sant'Anna. Dell'ospizio di santa Maria di Brasca parla un documento del 1307.\nNella prima met\u00e0 del 1400, venuta dalla Chiesa di Oriente, si diffonde in Piemonte la devozione a sant'Anna e nel 1443 troviamo il primo testo che fa riferimento alla chiesa dedicata non pi\u00f9 a Maria, ma a sua madre Anna.\nAll'inizio del 1500 si parla di un cappellano fisso, di una \"moltitudine di popolo\" che sale alla cappella-ospizio in occasione della festa e di un custode, \"il randiere\", per i trasporti e l'assistenza invernale, per il servizio di guida, vitto e alloggio ai viandanti, e per il suono di campana come richiamo in caso di tormenta e di nebbia. L'ultimo randiere \u00e8 stato Lidio Giraudo che per cinquantatr\u00e9 anni \u00e8 stato custode di Sant'Anna di Vinadio.\nNello stesso secolo la cattedrale di Apt, la prima chiesa in Europa dedicata a sant'Anna, dona al santuario una piccola parte della reliquia della santa, che era stata salvata dalle invasioni barbariche e dalle relative distruzioni.\nNel 1722 la reliquia donata verr\u00e0 collocata nel \"braccio\" che ancora si onora.\nNel 1681 viene inaugurata la nuova chiesa dalle dimensioni di quella attuale e con il pavimento in ascesa, posato sulla roccia levigata dagli antichi ghiacciai. Qualche decennio pi\u00f9 tardi sorgono il primo caseggiato del randiere, stalla, fienile e solaio, e nella seconda met\u00e0 del 1700 nuovi edifici per ospitare le migliaia di pellegrini che salgono al santuario.\nDal 1793 al 1796 il tutto fu teatro di guerra per le vicende legate alla Rivoluzione francese e si dovette ricominciare quasi daccapo.\n\u00c8 il 1860 quando \u00e8 completato il cortile in cui oggi si celebra all'aperto con gli edifici che lo delimitano.\nSeguono le traversie dovute alle leggi per la soppressione degli Enti Ecclesiastici e soltanto con il Concordato del 1929 il santuario viene affidato alla diocesi di Cuneo e torna a rifiorire la devozione a sant'Anna e l'attivit\u00e0 per il decoro del santuario e l'accoglienza ai pellegrini.\nNel frattempo la zona viene fortemente militarizzata con la costruzione di numerose caserme e quando nel 1940 scoppia la seconda guerra mondiale, il santuario e le sue opere sono teatro di operazioni belliche con i conseguenti saccheggi e le immancabili devastazioni.\nFinalmente, dal 1949 in poi, \u00e8 tutto un rifiorire di opere e di attivit\u00e0 e dal 1964 la strada ristrutturata e asfaltata rende pi\u00f9 agevole l'accesso.\nNello stesso periodo la liturgia riscopre il valore di ambedue i genitori di Maria, Anna e Gioacchino, come testimoni della vita coniugale secondo il piano di Dio.\nDintorni.\nA circa 700 metri dal santuario si trova una grande roccia chiamata Roccia dell'Apparizione: sulla cima di questa roccia \u00e8 presente una statua raffigurante Sant'Anna con Maria che guardano una pastorella posta alla base della pietra. Secondo la tradizione sant'Anna avrebbe detto a questa pastorella di edificare una chiesa dedicata ai genitori di Maria.\nLa chiesa \u00e8 stata edificata su una pietra, e a quest'ultima deve la sua particolare inclinazione del pavimento.\nA breve distanza dal santuario si trova anche il Lago di Sant'Anna, anch'esso parecchio frequentato da escursionisti e visitatori della zona."}
{"id": "1028217", "revid": "2077074", "url": "https://it.wikipedia.org/wiki?curid=1028217", "title": "Stanislao Falchi", "text": "Biografia.\nStudi\u00f2 a Terni con Celestino Magi e a Roma con Salvatore Meluzzi ed Ettore Pinelli. Qui dal 1877 fu professore di canto corale a Santa Cecilia, divenendo poi professore di armonia e di composizione. Dal 1902 al 1916 fu direttore del Liceo musicale di Santa Cecilia. Ebbe come allievi tra gli altri Licinio Refice e Vittorio Gui.\nScrisse tre opere: \"Lorhelia\", leggenda fiamminga, in un prologo e quattro atti, su libretto di Pietro Calvi (prima rappresentazione a Roma, Teatro Argentina, 4 dicembre 1878), \"Giuditta\", in quattro atti, su libretto di Romolo Brigiuti e Francesco Mancini (Roma, Teatro Apollo 12 marzo 1887) e \"Tartini o il Trillo del Diavolo\", opera semiseria in tre atti su libretto di Ugo Fleres, (Roma, Teatro Argentina, 29 gennaio 1899 con Giuseppe Borgatti).\nDi \"Tartini o il Trillo del Diavolo\", che ebbe successo e fu ripresa per alcuni anni, specie in ambito romano (al Teatro Costanzi nel 1902) si ricorda oggi l'assolo di violino."}
{"id": "1028220", "revid": "8911", "url": "https://it.wikipedia.org/wiki?curid=1028220", "title": "Cardinale Federico Borromeo", "text": ""}
{"id": "1028314", "revid": "135224", "url": "https://it.wikipedia.org/wiki?curid=1028314", "title": "Poeti gnomici", "text": ""}
{"id": "1028352", "revid": "125460889", "url": "https://it.wikipedia.org/wiki?curid=1028352", "title": "Ennio Doris", "text": "Presidente onorario del consiglio di amministrazione di Fondazione Mediolanum Onlus e socio di FINPROG Italia S.p.A., fino al 21 settembre 2021 ha ricoperto il ruolo di Presidente della Banca Mediolanum.\nCon un patrimonio stimato di 3 miliardi di dollari, nel 2018 Ennio Doris era 17\u00ba nella classifica della rivista \"Forbes\" riguardante gli uomini pi\u00f9 ricchi d'Italia.\nBiografia.\nDopo il diploma in ragioneria presso la scuola superiore \"J. Riccati\" (TV), Ennio Doris inizia la sua carriera lavorativa come venditore porta a porta presso la Banca Antoniana di Padova e Trieste (poi Antonveneta) nella filiale di San Martino di Lupari (PD), dove rimane per otto anni, per poi diventare direttore generale delle officine meccaniche Talin di Cittadella con Dino Marchiorello. Vedendo Gianfranco Cassol, suo compagno di scuola, fare il promotore, nel 1969 inizia la sua attivit\u00e0 nel campo della consulenza finanziaria per la societ\u00e0 Fideuram (oggi Fideuram - Intesa Sanpaolo Private Banking).\nNel 1971 entra a far parte della Dival (gruppo RAS) che aveva appena dato vita al fondo comune di diritto lussemburghese \u201cTreR\u201d (dalle iniziali dei tre gruppi promotori: RAS, Rothschild e Rockfeller). Comincia in una struttura commerciale inizialmente composta da pochi collaboratori, in dieci anni raggiunge la qualifica di divisional manager con un gruppo di 700 persone. Il successo in Dival e l'esperienza accumulata nel mondo del risparmio fanno maturare in lui il desiderio di realizzare un progetto imprenditoriale che permettesse di offrire ai clienti risposte a 360\u00b0, una consulenza finanziaria \u201cglobale\u201d.\nNel numero di maggio del 1981 il mensile \"Capital\" edito allora dalla Rizzoli pubblica una lunga intervista a Silvio Berlusconi, attivo nel settore immobiliare e in quello televisivo con Canale 5, che fa un'affermazione: \u201cSe qualcuno ha un'idea e vuole diventare imprenditore, mi venga a trovare. E se l'idea \u00e8 buona ci lavoriamo insieme\u201d. Un incontro casuale a Portofino permette a Ennio Doris di conoscere Berlusconi e di presentargli il suo progetto, convincendolo a parteciparvi.\nNel febbraio del 1982 nasce la societ\u00e0 Programma Italia, la prima rete in Italia ad offrire consulenza globale nel settore del risparmio, posseduta pariteticamente dal Gruppo Fininvest e Ennio Doris. Sotto la guida carismatica di Ennio Doris la rete di promotori di Programma Italia cresce rapidamente, come pure il fatturato dell'azienda. Nel 1994 Programma Italia S.p.A. muta la propria denominazione sociale in Mediolanum S.p.A, holding di tutte le attivit\u00e0 di settore.\nNel giugno del 1996 l'azienda viene quotata nella Borsa Italiana ed entra nel MIB 30 a partire dal 1998. Nel maggio del 1997 nasce la nuova Banca Mediolanum con Ennio Doris come presidente. A partire dal 1999, Doris \u00e8 anche il testimonial pubblicitario della Banca Mediolanum, per rafforzarne e trasmetterne il senso di fiducia e trasparenza. Nel 2002 Doris viene nominato Cavaliere del lavoro. Nel 2019 Banca Mediolanum vale oltre 6 miliardi di euro e conta pi\u00f9 di 8.000 dipendenti. A marzo 2020 dona 5 milioni di euro alla regione Veneto per la battaglia contro la COVID-19. \nDoris \u00e8 stato un grande appassionato di ciclismo e ha scritto, in collaborazione con Pier Augusto Stagi, diversi libri sull'argomento.\nMuore nella notte del 24 novembre 2021 a 81 anni.\nPochi giorni prima, il 18 novembre, era stato presentato a Roma il cortometraggio \u00abL\u2019uomo che invent\u00f2 il futuro\u00bb realizzato dal regista Ferzan Ozpetek per Banca Mediolanum, alla presenza dell\u2019amministratore delegato Massimo Doris, figlio del fondatore e presidente onorario Ennio Doris.\nVita privata.\nEnnio Doris \u00e8 stato sposato dal 1966 fino alla sua morte con Lina Tombolato (Tombolo, 28 luglio 1947) e ha avuto due figli: Massimo Antonio Doris, amministratore delegato di Banca Mediolanum S.p.A. e Annalisa Sara Doris (Bassano del Grappa, 7 maggio 1970), presidente esecutivo della Fondazione Mediolanum Onlus e vice presidente di Banca Mediolanum S.p.A."}
{"id": "1028357", "revid": "1305772", "url": "https://it.wikipedia.org/wiki?curid=1028357", "title": "Nelson (gruppo musicale)", "text": "I Nelson sono un gruppo hair metal fondato da Matthew e Gunnar Nelson (figli gemelli di Ricky Nelson). Ottennero un breve periodo di popolarit\u00e0 nei primi anni novanta con il loro album di debutto \"After the Rain\", che conteneva al suo interno il singolo numero uno in classifica \"(Can't Live Without Your) Love and Affection\".\nStoria.\nI gemelli Gunnar e Matthew Nelson seguirono la tradizione dei loro nonni e del padre, quando nel 1990 fondarono un progetto musicale. Infatti i loro nonni Ozzie e Harriet, erano protagonisti di una delle pi\u00f9 famose soap opera degli anni cinquanta e sessanta, mentre il padre Ricky Nelson, fu un famoso artista rock &amp; roll, nonch\u00e9 attore.\nI fratelli apparirono per la prima volta in pubblico nei met\u00e0 anni ottanta, nel trio pop The Nelsons. Con la morte del padre in un incidente aereo nel 1985, questo tragico evento port\u00f2 il gruppo ad indirizzarsi su sonorit\u00e0 pi\u00f9 dure. Cos\u00ec nel 1987 i The Nelsons, mantenendo con loro il chitarrista ritmico Joey Cathcart, cambiarono nome in Nelson. La prima formazione dei Nelson vedeva l'ex chitarrista dei Dio Vivian Campbell prima che questo raggiungesse i Def Leppard nel 1992, e l'ex batterista degli UFO Andy Parker. I gemelli presto contattarono per\u00f2 Bobby Rock (ex Vinnie Vincent Invasion, Nitro) alla batteria, mentre Cathcart far\u00e0 coppia con il chitarrista australiano Brett Garsed. Verr\u00e0 assoldato anche il tastierista Paul Mirkovich, musicista con alle spalle esperienze con Cher, Eddie Money, Belinda Carlisle e Jeffrey Osborne. La band trov\u00f2 subito un accordo con la Geffen Records. La prima apparizione dei Nelson fu nella colonna sonora del film \"Bill &amp; Ted's Excellent Adventure\" nel 1989, ma non prenderanno parte al disco ufficialmente a causa degli impedimenti della Geffen, che rifiut\u00f2 di far apparire la band in un progetto di un'altra casa discografica (la A&amp;M). Il gruppo vi partecip\u00f2 in ogni caso con il brano \"Two Heads Are Better Than One\", che venne registrato con la voce di Pete Beckett, cantante dei Paladin e dei Player, ma verranno accreditati nel disco come \"Powertools\", nome ispirato da un club di Los Angeles con lo stesso nome.\nIl gruppo pass\u00f2 alla pubblicazione del debutto \"After the Rain\" nel 1990, prodotto da Marc Tanner e David Thoener. Il singolo \"\"(Can't Live Without Your) Love and Affection\" raggiunse il primo posto nelle classifiche statunitensi. Il video del singolo \"After the Rain\"\" vide la partecipazione della sorella dei gemelli Tracy Nelson. Dopo aver sconfitto con successo il cancro, Tracy aveva recitato il ruolo di Sorella Steve nella serie TV \"Le inchieste di Padre Dowling\" al fianco della star di \"Happy Days\" Tom Bosley tra il 1987 e il 1989. Seguirono tour di successo al fianco degli House of Lords e Enuff Z'Nuff. Nel frattempo Paul Mirkovich raggiunse i Whitesnake.\nLa band torn\u00f2 in studio nel 1992 per la registrazione del secondo disco. Curiosamente gli ex membri dei Rough Cutt Amir Derakh e Matt Thorne vennero accreditati nel disco come assistenti di studio. L'album, dal titolo di \"Imaginator\", avrebbe dovuto vedere la luce nel 1993, ma la Geffen ne imped\u00ec la pubblicazione. Il successivo album dei Nelson \"Because They Can\", verr\u00e0 pubblicato nel 1995, e presentava sonorit\u00e0 pi\u00f9 morbide e distanti dalle linee musicali dell'hair metal anni '80. Contribuirono come ospiti speciali il batterista Mike Baird (ex Airplay e Ironhorse), il chitarrista dei The Cars Elliott Easton ed il tastierista dei Toto Steve Porcaro. \"Imaginator\" vedr\u00e0 la luce in Giappone solamente nel 1996 per la Victor Records. Il quarto album, \"The Silence Is Broken\", venne nuovamente realizzato solo in Giappone nel 1998. L'anno successivo vedr\u00e0 la luce il quinto lavoro, \"Life\", al quale partecip\u00f2 in veste di corista l'artista AOR Marilyn Martin. Segu\u00ec l'anno successivo la pubblicazione del live album \"Like Father, Like Sons\".\nI Nelson si unirono a Peter Frampton e gli Styx per un tour estivo negli States il 6 maggio 2004. Nell'agosto di quell'anno verr\u00e0 pubblicata esclusivamente per il mercato giapponese la raccolta \"Greatest Hits\", che includeva versioni ri-registrate delle prime hits della band. Mentre per il mercato internazionale vedr\u00e0 la luce la raccolta \"\" durante lo stesso anno. Durante il 2005 l'ex tastierista del gruppo, Paul Mirkovich ottenne il ruolo di musicista nel reality show americano . Il 3 febbraio 2007 Matthew e Gunnar Nelson, assieme a Jani Lane dei Warrant, Mark Slaughter degli Slaughter, Kelly Keagy dei Night Ranger ed Eric Martin dei Mr. Big, si riunirono per dare luce ad un progetto chiamato Scrap Metal in occasione di un concerto filmato da MTV filmed al Mohegan Sun Hotel &amp; Casino di Uncasville, Connecticut.\nNel 2010 i Nelson hanno firmato un accordo con l'italiana Frontiers Records per la pubblicazione di tre album nello stesso anno. Il primo, \"Before the Rain\", \u00e8 una raccolta di demo registrate per \"After the Rain\". Il secondo \u00e8 \"Perfect Storm\", un album dal vivo registrato durante il tour mondiale di \"After the Rain\". Il terzo infine \u00e8 un nuovo album in studio intitolato \"Lightning Strikes Twice\", che costituisce il primo lavoro di inediti del gruppo dopo oltre dieci anni."}
{"id": "1028381", "revid": "339392", "url": "https://it.wikipedia.org/wiki?curid=1028381", "title": "Duomo di Narni", "text": ""}
{"id": "1028398", "revid": "228587", "url": "https://it.wikipedia.org/wiki?curid=1028398", "title": "Moody's", "text": "Moody's Corporation \u00e8 una societ\u00e0 privata con sede a New York che esegue ricerche finanziarie e analisi sulle attivit\u00e0 di imprese commerciali e statali.\nPer le attivit\u00e0 che analizza, l'azienda realizza il rating che porta il suo nome: si tratta di un indice che misura la capacit\u00e0 di restituire i crediti ricevuti in base a una scala standardizzata e suddivisa tra debiti contratti a medio termine e a lungo termine. Moody's, insieme a Standard &amp; Poor's, \u00e8 una delle due maggiori agenzie di rating al mondo.\nAl 2006 la sua quota di mercato era del 40%, contro il 39% di \"Standard &amp; Poor's\", il 16% di \"Fitch Ratings\" e il 3% di \"A. M. Best\". Dal 19 giugno 1998 Moody's \u00e8 quotata al New York Stock Exchange e dal 4 agosto 2011 \u00e8 indagata per aggiotaggio.\nDel suo azionariato fa parte il magnate statunitense Warren Buffett, in posizione di azionista di controllo.\nStoria.\nMoody's \u00e8 stata fondata nel 1909 da John Moody, un giornalista economico interessato alla trasparenza finanziaria delle aziende, causa secondo lui di un mini-crash finanziario del 1909. Gi\u00e0 nel 1900 pubblic\u00f2 il \"Manual of industrial securities\" e successivamente nel 1909 fond\u00f2 Moody's. Primo analista finanziario, nello stesso 1909 cominci\u00f2 ad assegnare valutazioni alle obbligazioni emesse dalle imprese ferroviarie degli Stati Uniti.\nAzionariato.\nIl primo azionista di Moody's, con una quota maggioritaria del capitale, risulta Warren Buffett, con la holding Berkshire Hathaway. Successivamente, compaiono in ordine Capital World Investment (con il 12,60%), ValueAct Capital, T. Rowe, Vanguard, State Street e BlackRock.\nCritiche e inchieste giudiziarie.\nCritiche.\nAlcuni critici hanno evidenziato come Moody's, alla pari di altre agenzie, sia remunerata dalle stesse societ\u00e0 su cui \u00e8 chiamata a esprimere giudizi di redimibilit\u00e0. Inoltre, i suoi stessi azionisti principali (banche, gruppi finanziari, fondi privati), si servono dei suoi rating per acquistare prodotti finanziari sul mercato finanziario, evidenziando una situazione di conflitto di interesse.\nL'agenzia Moody's \u00e8 criticata per aver riconosciuto un rating di massima affidabilit\u00e0 (la cosiddetta tripla A) alla Banca Lehman Brothers, fino a poco tempo prima della bancarotta, malgrado l'amministratore della banca, Richard Fuld, avesse da tempo presentato dei falsi bilanci e malgrado si sapesse che negli ultimi dieci anni aveva versato 300\u00a0000 dollari a deputati e senatori del congresso americano per corromperli.\nA causa dei ripetuti e clamorosi errori di valutazione, evidenti dagli anni novanta le Borse, in vari casi, hanno mostrato di ignorare il declassamento di Moody's.\nMario Draghi, presidente della Banca centrale europea, il 24 gennaio 2011, ha detto al Pubblico Ministero della procura di Trani: \"Bisogna fare a meno delle agenzie di rating: sono altamente carenti e discreditate.\"\nIndagini giudiziarie e amministrative.\nInsieme a Standard &amp; Poor's, Moody's \u00e8 sotto inchiesta per l'accusa di aver manipolato il mercato con dati falsi sui titoli tossici.\nIl magistrato indaga, per aggiotaggio e \"market abuse\", Ross Abercromby, l'analista di Moody's che ha firmato il rapporto diffuso il 6 maggio del 2010 a mercati aperti in cui si affermava che il sistema bancario italiano, in seguito al tracollo della Grecia, era tra quelli a rischio. La diffusione del rapporto, che la Procura ritiene basato su \u00abgiudizi infondati e imprudenti\u00bb provoc\u00f2 il crollo del mercato dei titoli italiani.\nIl presidente dell'Adusbef, Elio Lannutti, ha precisato che:\nIl pm e la Guardia di finanza contestano alle agenzie di rating anche l'aggravante di \u00abaver cagionato alla Repubblica Italiana un danno patrimoniale di rilevantissima gravit\u00e0\u00bb, che dovranno risarcire.\nIl processo si \u00e8 concluso il 30 marzo 2017 con l'assoluzione di tutti gli indagati perch\u00e9 il fatto non sussiste.\nLa European Securities and Markets Authority (Esma), l'autorit\u00e0 paneuropea di vigilanza sui mercati, il 2 luglio 2012, ha avviato un'indagine sulle procedure seguite dalle tre principali agenzie di rating nella loro valutazione della solidit\u00e0 patrimoniale delle banche. Il presidente dell'Esma, Steven Maijoor, dopo i recenti \"declassamenti di massa\", ha sollevato il dubbio \"se vi siano sufficienti risorse analitiche\" presso le tre agenzie."}
{"id": "1028486", "revid": "640389", "url": "https://it.wikipedia.org/wiki?curid=1028486", "title": "Ashikaga Yoshikazu", "text": "Figlio di Ashikaga Yoshimochi, fu il quinto sh\u014dgun dello shogunato Ashikaga.\nSucceduto al padre come Seii Taish\u014dgun nell'anno della sua abdicazione, mor\u00ec giovanissimo solo due anni dopo. Dopo un intervallo di quattro anni, nel 1429, gli succedette lo zio Yoshinori."}
{"id": "1028529", "revid": "120758482", "url": "https://it.wikipedia.org/wiki?curid=1028529", "title": "Pretty Good Privacy", "text": "Pretty Good Privacy (PGP) \u00e8 una famiglia di software di crittografia per autenticazione e privacy, da cui \u00e8 derivato lo standard OpenPGP.\n\u00c8 probabilmente il crittosistema pi\u00f9 adottato al mondo, descritto dal crittografo Bruce Schneier come il modo per arrivare \u00abprobabilmente il pi\u00f9 vicino alla crittografia di livello militare\u00bb.\nPGP \u00e8 stato originariamente sviluppato da Phil Zimmermann nel 1991. Il nome gli fu suggerito da una drogheria di Lake Wobegon, l'immaginaria citt\u00e0 natale del conduttore radiofonico Garrison Keillor. La drogheria si chiamava \"Ralph's Pretty Good Grocery\" (\"la drogheria piuttosto buona di Ralph\") e il suo slogan era \"se non lo puoi trovare da Ralph, probabilmente puoi anche farne a meno\", chiusa pochi anni dopo l'apertura.\nOpenPGP come standard Internet.\nInizialmente Phil Zimmermann aveva distribuito PGP come software proprietario, ma per la sua rapida diffusione nel 1998 le sue specifiche furono raccolte dall'Internet Engineering Task Force (IETF) attraverso i seguenti standard RFC: RFC2440 nel 1998, RFC3156 nel 2001 e l'RFC4880 nel 2007. Cos\u00ec nacque lo standard OpenPGP.\nUn'implementazione conforme allo standard OpenPGP \u00e8 ad esempio GNU Privacy Guard.\nSicurezza di PGP.\nPer la teoria della complessit\u00e0 computazionale l'uso appropriato di PGP rende praticamente impossibile che un intermediario fra mittente e destinatario possa giungere al messaggio d'origine, ad esempio tramite metodo forza bruta. Questo tipo di attacco impiegherebbe un grande calcolatore per un tempo simile ad un migliaio di volte l'et\u00e0 dell'universo conosciuto, fermo restando che sia il messaggio originale che la propria chiave privata dovrebbero essere salvati su un dispositivo non compromesso se si vuole che la robustezza dell'intero sistema ovviamente non crolli.\nNessun crittosistema, PGP incluso, pu\u00f2 proteggere informazioni ottenute violando fisicamente il dispositivo su cui \u00e8 salvata la chiave privata dell'interessato e scoprendo la sua passphrase, o in altri modi come ad esempio tramite phishing, ingegneria sociale o tramite il cosiddetto metodo del tubo di gomma. Occorre quindi che gli utilizzatori di crittosistemi non diventino loro stessi la via per violare i loro dati.\nAd esempio, in un'indagine del 2005 l'FBI ottenne un mandato per installare keylogger o altri spyware sul computer di un sospettato di spaccio. L'indagine si \u00e8 conclusa con 30 anni di reclusione del sospettato, dato che compromettendo direttamente il suo computer si era facilmente risaliti a qualsiasi suo documento.\nPGP ed email.\nCon PGP \u00e8 possibile cifrare ogni tipo di dato o file ed \u00e8 consuetudine vederlo impiegato per scambiarsi posta elettronica, dato che le e-mail non hanno un sistema di cifratura nativo. PGP e l'S/MIME sono infatti due standard RFC per lo scambio di posta elettronica.\nUn esempio di software libero per scambiarsi posta elettronica tramite PGP \u00e8 Enigmail per Mozilla Thunderbird.\nCome funziona PGP.\nPGP usa sia la crittografia asimmetrica (detta anche a chiave pubblica) sia quella simmetrica, e fino ad un certo punto una infrastruttura a chiave pubblica (PKI) che ha qualche somiglianza con lo standard dei certificati d'identit\u00e0 X.509. PGP usa la crittografia a chiave asimmetrica, nella quale il destinatario del messaggio ha generato precedentemente una coppia di chiavi collegate fra loro; una chiave pubblica ed una privata. La chiave pubblica del destinatario serve al mittente per cifrare una chiave di sessione per un algoritmo di crittografia simmetrica; questa chiave viene quindi usata per cifrare il testo in chiaro del messaggio. Molte chiavi pubbliche di utenti PGP sono a disposizione di tutti dai numerosi key server (server delle chiavi) PGP sparsi per il mondo, che operano come mirror reciproci.\nIl destinatario di un messaggio protetto da PGP decifra prima la chiave di sessione inclusa nel messaggio usando la sua chiave privata. Decifra poi il testo usando la chiave di sessione con l'algoritmo simmetrico. L'uso di due cifrature \u00e8 giustificato dalla notevole differenza nella velocit\u00e0 di esecuzione tra una cifratura a chiave asimmetrica ed una a chiave simmetrica (l'ultima \u00e8 generalmente \"molto\" pi\u00f9 veloce). Ci sono inoltre delle vulnerabilit\u00e0 crittografiche nell'algoritmo a chiave asimmetrica utilizzato da PGP quando viene usato per cifrare direttamente un messaggio.\nUna strategia simile pu\u00f2 essere usata per capire se un messaggio \u00e8 stato alterato, o se \u00e8 stato mandato effettivamente da chi dice di essere il mittente. Per fare entrambe le cose, il mittente usa PGP per 'firmare' il messaggio con l'algoritmo di firma RSA o Digital Signature Algorithm (DSA). Per fare questo, PGP calcola un 'hash' (anche chiamato message digest) dal testo in chiaro, e crea poi da questo hash la firma digitale usando la chiave privata del mittente.\nIl destinatario del messaggio calcola il message digest dal testo in chiaro decifrato, e poi usa la chiave pubblica del mittente ed il valore del message digest firmato con l'algoritmo di firma. Se la firma corrisponde al message digest del testo in chiaro ricevuto, si presuppone (con un grande margine di sicurezza) che il messaggio ricevuto non sia stato alterato n\u00e9 accidentalmente n\u00e9 volontariamente da quando \u00e8 stato firmato. Questa presunzione si basa su diverse considerazioni: \u00e8 poco probabile, visti gli algoritmi ed i protocolli usati in PGP, che un avversario possa creare una firma per un messaggio qualsiasi, e quindi un messaggio ricevuto che superi questo test dev'essere stato mandato da chi dice di essere il mittente. Gli esperti di sicurezza chiamano spesso questa propriet\u00e0 non ripudio: non si pu\u00f2 ripudiare la paternit\u00e0 del messaggio.\nIn ogni caso chiunque possegga la parte privata delle chiavi pu\u00f2 facilmente creare una firma corretta per ogni cosa. In un mondo di e-mail virus, rootkits, trojan, ed altri malware, ed agenti dell'FBI con ordinanze della corte, il termine 'non-repudiation' dev'essere usato con le pinze, dato che le chiavi private possono essere compromesse (e copiate) in maniera illegale. Ma questa \u00e8 una affermazione valida per 'tutti' i sistemi che utilizzano algoritmi a chiave asimmetrica per la firma digitale e quindi inglobano il concetto di non-repudiation. PGP non \u00e8 particolarmente vulnerabile, ma Zimmerman \u00e8 stato saggio e non solo divertente, nel chiamare il suo sistema \"pretty good\" (abbastanza buono).\nSia quando si cifra un messaggio che quando si verifica la firma, \u00e8 fondamentale che la chiave pubblica utilizzata per mandare il messaggio ad una persona o ente appartenga effettivamente al destinatario. Scaricare una chiave pubblica da qualche parte non \u00e8 per niente una garanzia di questa corrispondenza; lo spoofing intenzionale od accidentale \u00e8 possibile. PGP include delle precauzioni per la distribuzione delle chiavi pubbliche in 'certificati d'identit\u00e0' i quali sono costruiti crittograficamente, in maniera tale da rendere qualsiasi manomissione o disturbo accidentale facilmente rivelabile. Rendere un certificato effettivamente impossibile da modificare senza lasciare tracce non \u00e8 sufficiente. Questo pu\u00f2 prevenire la manomissione solo dopo la creazione del certificato, non prima. Gli utenti devono anche verificare in qualche maniera che la chiave pubblica in un certificato appartenga effettivamente alla persona o ente che ne reclama la paternit\u00e0. Per questo PGP racchiude un sistema di 'voto' dei certificati; \u00e8 chiamata web of trust (letteralmente, \"rete di fiducia\"). PGP ha anche sempre incluso una maniera per cancellare i certificati d'identit\u00e0 che possono essere diventati inutilizzabili; questo \u00e8, pi\u00f9 o meno, l'equivalente dei certificate revocation list (certificati di revoca) dei sistemi PKI pi\u00f9 centralizzati. Le versioni pi\u00f9 recenti di PGP supportano anche una data di scadenza per i certificati.\nQuesta doverosa cautela nell'accettare le chiavi pubbliche di altri utenti non \u00e8 una prerogativa di PGP. \"Tutti\" i sistemi di crittografia a chiave pubblica e privata hanno lo stesso problema, anche se in apparenza un po' diversi, e non esiste ancora una soluzione pienamente soddisfacente. Il sistema di PGP, almeno, permette all'utente di decidere se usare o meno il sistema di voto, mentre molti altri sistemi PKI richiedono invece che ogni certificato venga confermato da una CA (Certification Authority) centrale.\nI primordi.\nPGP fu interessato dalle restrizioni sulla esportazione della crittografia del governo USA, gi\u00e0 dagli albori. Questo inconveniente dimostra alcuni dei problemi politici che circondano la crittografia moderna di qualit\u00e0 e costituisce un pasticcio contingente e difficile da seguire. Che minaccia tempi di prigionia piuttosto elevati e multe salate.\nZimmermann produsse la prima versione del PGP nel 1991. Era stato per molto tempo un attivista anti-nucleare e cre\u00f2 il PGP in modo che i suoi compagni potessero usare sistemi BBS e memorizzare messaggi e file in tutta sicurezza. Non era richiesta licenza se l'uso non era commerciale, non c'era spesa neanche simbolica e veniva fornito il codice sorgente. PGP si diffuse su Usenet e di qui sul World Wide Web.\nLimitazioni all'esportazione, indagini giudiziarie e ricadute politiche.\nIn breve tempo il PGP inizi\u00f2 a diffondersi al di fuori dei confini degli USA, e nel febbraio 1993 Zimmermann fu incriminato dal governo degli Stati Uniti con l'accusa di \"esportazione di armi senza apposita licenza\".\nIn molti trovarono difficilmente comprensibile questa accusa e fu osservato, in tono satirico, che un programma software pu\u00f2 facilmente diventare un'arma con l'aggiunta di un detonatore e un po' di esplosivo.\nCiononostante secondo quanto stabilito dal Regolamento per l'Esportazione dei prodotti e servizi USA i sistemi di crittografia che utilizzassero una chiave maggiore di 40-bit erano considerati come munizioni e, dato che il PGP ha sempre adottato chiavi maggiori di 128 bit, all'epoca rientrava perfettamente nella casistica. Oltretutto le sanzioni, per chi fosse riconosciuto colpevole, erano e rimangono rilevanti. I regolamenti all'export statunitensi sono ancora in vigore, ma nel corso della seconda met\u00e0 degli anni Novanta hanno subito importanti modifiche: la giurisdizione \u00e8 stata assegnata al Dipartimento del Commercio invece di essere dipendente dal Dipartimento di Stato; i sistemi di crittografia sono stati riclassificati come duplice uso, invece di essere considerati come munizioni; il processo di approvazione \u00e8 stato semplificato nel 2000; infine la lunghezza della chiave di norma ammessa \u00e8 stata portata (in parecchi e confusi passaggi) oltre la soglia dei 40 bit.\nDal 2000 in poi il rispetto dei regolamenti \u00e8 diventato inoltre pi\u00f9 semplice. Ad esempio, nei primi anni Novanta l'approvazione di una domanda di export doveva ricevere un'approvazione esplicita. Invece dal 2000 vige il principio del silenzio-assenso per cui se l'approvazione non viene negata entro 30 giorni allora \u00e8 lecito ritenere la domanda approvata. Sono state inoltre facilitate le procedure per approvare il codice sorgente, rispetto alla programmazione orientata agli oggetti, come pure altre facilitazioni per sviluppatori \"open source\" o per piccole aziende. Prima di imbarcarsi in un importante progetto crittografico che potrebbe essere interessato da tali regolamentazioni, sarebbe comunque il caso di consultare un avvocato che sia esperto degli aspetti legali legati alla crittografia.\nCome conseguenza delle modifiche normative introdotte, il PGP attualmente non \u00e8 pi\u00f9 definibile come \"arma non esportabile\" e pu\u00f2 essere utilizzato (ed esportato) ovunque (a condizione che la legislazione locale lo consenta). Inoltre l'incriminazione a carico di Zimmerman \u00e8 stata archiviata senza che siano state rubricate condotte criminali in capo allo stesso o ad altri soggetti.\nDal momento che la regolamentazione statunitense sull\"'export\" non \u00e8 comunque universalmente applicabile, il PGP dopo il suo lancio, acquis\u00ec un seguito considerevole in tutto il mondo. Tra gli utilizzatori e gli estimatori vi erano sia dissidenti nei paesi totalitari (alcune affezionate lettere di questi ultimi a Zimmerman sono state pubblicate ed utilizzate nelle deposizioni tenutesi davanti al Congresso statunitense), liberali in diverse parti del mondo (cfr. le pubblicazioni delle deposizioni di Zimmerman nel corso di varie udienze) nonch\u00e9 gli attivisti della 'libera comunicazione; questi ultimi si fecero promotori sia della pubblicizzazione che della diffusione del PGP (per i dettagli vedi diversi loro manifesti).\nI problemi con i brevetti.\nLe versioni iniziali di PGP hanno avuto anche dei problemi con i brevetti gi\u00e0 registrati. La prima versione ricorreva a un cifrario progettato dallo stesso Zimmermann e denominato \"Bass-O-Matic\" da uno sketch del Saturday Night Live in cui si utilizzavano dei pesci e dei tritatutto in cucina. Ben presto ci si accorse per\u00f2 che questo cifrario non era sicuro, cos\u00ec venne rimpiazzato dal cifrario IDEA. Entrambi gli algoritmi, sia quello per la chiave simmetrica IDEA che quello per la chiave asimmetrica RSA, sono brevettati e per utilizzarli \u00e8 necessaria un'autorizzazione. All'epoca ci fu un acceso dibattito sul fatto che Zimmermann avesse avuto l'autorizzazione per utilizzare il RSA nel PGP. A tal proposito, Zimmermann dichiar\u00f2 che l'allora RSA Data Security (operativa adesso come RSA Security), in uno dei primissimi incontri, gli avesse dato l'autorizzazione, purch\u00e9 fosse a scopo non-commerciale, mentre RSA smentiva tutto quanto. Di conseguenza, fu un reclamo partito dalla RSADSI alla Dogana statunitense a creare il cosiddetto \"caso Zimmermann\" sull'uso dell'algoritmo RSA nel PGP.\nPer complicare ulteriormente il quadro, l'algoritmo RSA era brevettato solamente negli USA (questo per la difficolt\u00e0 di rispondere alla varia modulistica di richiesta brevetti nel mondo) con il risultato di poter essere utilizzato liberamente (tenendo sempre conto delle problematiche di brevetto viste in precedenza) in tutte le altre nazioni. Ci\u00f2 nonostante, gli inventori / proprietari di IDEA furono decisamente pi\u00f9 liberali negli USA che nell'Unione europea. E se non ci fosse gi\u00e0 abbastanza confusione, il brevetto dell'algoritmo RSA era parzialmente controllato dal MIT attraverso il proprietario del brevetto, il RSADSI: gli inventori del RSA lavoravano tutti al MIT al momento della sua creazione.\nIn qualunque modo and\u00f2 la disputa Zimmermann/RSADSI, il MIT ebbe pochi problemi con IDEA; invece, si trov\u00f2 parecchio in difficolt\u00e0 a causa della posizione ostile del RSADSI, contraria all'uso non commerciale del RSA nel PGP. Il risultato del conflitto sulla licenza del RSA fu un fork di PGP in:\nLa versione USA fu distribuita direttamente dallo stesso MIT, insieme ad altri, attraverso Internet, le BBS ed utenti e gruppi di sistemi di comunicazione privata come AOL e CompuServe. Alla fine sul sito del MIT, c'era il requisito che l'indirizzo email al quale PGP sarebbe stato inviato fosse negli USA od in Canada, e che il ricevente fosse residente in uno dei due stati.\nIn Norvegia, St\u00e5le Schumacher Ytterborg svilupp\u00f2 e mantenne la versione internazionale del PGP, che venne chiamata PGP-i (dove \"i\" sta per \"internazionale\"). Era desiderabile al tempo che la versione internazionale fosse sviluppata e mantenuta fuori dagli USA per evitare ulteriori difficolt\u00e0 con i regolamenti USA sull'esportazione e con il brevetto RSA.\nSviluppi successivi.\nDurante tutta questa agitazione il team di Zimmermann stava lavorando ad una nuova versione di PGP chiamata PGP 3.\nQuesta nuova versione doveva avere considerevoli miglioramenti nella sicurezza, compresa una nuova struttura di certificato che non aveva i piccoli problemi di sicurezza dei certificati usati da PGP 2.x oltre che permettere ad un certificato di avere chiavi separate per la firma e per la cifratura. Inoltre le passate negative esperienze con brevetti e problemi di esportazione li port\u00f2 ad evitare completamente i brevetti.\nPGP 3 ha introdotto l'uso dell'algoritmo simmetrico CAST-128 (chiamato anche CAST5) e degli algoritmi asimmetrici DSA e ElGamal, nessuno di questi coperto da brevetto.\nPGP diventa commerciale.\nDopo l'indagine terminata nel 1996 Zimmermann ed il suo gruppo fondarono una compagnia per produrre nuove versioni di PGP. Si fusero con Viacrypt (alla quale Zimmermann aveva venduto i diritti commerciali di PGP e che aveva acquistato la licenza RSA direttamente dalla RSADSI), che cambi\u00f2 nome in PGP Incorporated. Il nuovo team Viacrypt/PGP cominci\u00f2 a lavorare alle nuove versioni di PGP basate su PGP 3. A differenza di PGP 2, che aveva esclusivamente una interfaccia a riga di comando, PGP 3 fu progettato sin dall'inizio per essere una libreria software, permettendo agli utenti di lavorare sia a riga di comando che grazie ad una interfaccia grafica. L'accordo originale tra Viacrypt e il gruppo di Zimmermann precisava che Viacrypt avrebbe distribuito versioni con numeri pari, mentre Zimmermann con numeri dispari. Viacrypt, quindi, cre\u00f2 una nuova versione (basata su PGP 2) che chiam\u00f2 PGP 4. Per eliminare il dubbio che PGP 4 fosse un successore di PGP 3 (PGP 4 derivava appunto da PGP 2), PGP 3 fu rinominato e distribuito come PGP 5 nel maggio del 1997.\nAll'interno di PGP Inc., c'erano ancora dubbi riguardo ai brevetti. RSADSI criticava la cessione della licenza RSA della Viacrypt alla nuova societ\u00e0 nata dalla fusione dei due gruppi. PGP Inc. adott\u00f2 un'informale standard interno chiamato \"Unencumbered PGP\" (letteralmente, \"PGP senza intralci\"): \"non usare nessun algoritmo con problemi di licenza\".\nOpenPGP e implementazioni.\nData l'importanza mondiale di PGP molti sentivano il bisogno di scrivere una propria implementazione interoperabile con PGP5. Il team \"Unencumbered PGP\" all'interno della PGP Inc. ha convinto Phil Zimmermann e il resto degli esecutivi della PGP Inc. che uno standard aperto per PGP fosse critico per loro e per tutta la comunit\u00e0 crittografica. Gi\u00e0 nel 1997 esistevano software compatibili con PGP, tra i quali un software della compagnia belga Veridis (chiamata Highware a quel tempo) che aveva comprato una licenza per l'uso del codice di PGP 2 direttamente da Zimmermann.\nNel giugno 1997 la PGP Inc. ha proposto al IETF la creazione di uno standard chiamato OpenPGP. Hanno dato il permesso al IETF di usare il nome OpenPGP per descrivere questo nuovo standard e qualsiasi programma che lo supportasse (PGP, Pretty Good Privacy e Pretty Good sono tutti marchi registrati della PGP Corporation, al 2002). Lo IETF ha accettato la proposta e ha creato l'OpenPGP Working Group.\nGNU Privacy Guard \u00e8 un software libero conforme a questi standard, patrocinato dalla Free Software Foundation e facente parte del Progetto GNU. Il suo sviluppo fu supportato da fondi stanziati dal governo tedesco e rimane patrocinato dalla Free Software Foundation.\nL'acquisizione da parte della Network Associates.\nNel dicembre del 1997, la PGP Inc. venne acquistata dalla Network Associates, Inc., di cui Zimmermann ed il gruppo PGP divennero dipendenti. La NAI continu\u00f2 a sperimentare l'esportazione attraverso la pubblicazione del software, diventando la prima compagnia ad avere una strategia di esportazione legale, grazie alla pubblicazione del codice sorgente. Sotto questa protezione, il team PGP aggiunse al programma originale nuove funzionalit\u00e0, come la cifratura dei dischi, firewall per desktop, rilevamento delle intrusioni, e le VPN di IPsec. Dopo la legalizzazione delle esportazioni del 2000 non fu pi\u00f9 necessario pubblicare il codice sorgente, e la NAI smise di farlo, nonostante le obiezioni del gruppo PGP. Gli utenti di PGP sparsi in tutto il globo furono decisamente delusi, ed inevitabilmente, nacquero alcune teorie cospirative contro la NAI.\nAll'inizio del 2001 Zimmermann lasci\u00f2 la NAI. Ha lavorato come capo crittografo per la Hush Communications, che fornisce un programma per email basato su OpenPGP, Hushmail. Ha anche lavorato con Veridis e altre societ\u00e0.\nNell'Ottobre 2001 la NAI ha annunciato che i suoi diritti sul PGP erano in vendita e che avrebbe sospeso lo sviluppo di PGP. Nel febbraio 2002, la NAI ha cancellato ogni progetto riguardante PGP.\nLa PGP Corporation.\nNell'estate del 2002 alcuni ex-membri del gruppo PGP hanno acquistato i diritti di PGP dalla NAI (eccetto per la versione a riga di comando), e, nell'agosto dello stesso anno, hanno formato una nuova compagnia, la PGP Corporation.\nQuesta si \u00e8 fatta carico dei nuovi contratti di assistenza agli utenti di PGP e di onorare quelli stretti prima della sua nascita,\ne Zimmermann vi ha lavorato come consulente speciale.\nNAI ha conservato i diritti sulla versione a riga di comando di PGP dopo il cambio del marchio aziendale in McAfee,\na sua volta divenuta Intel security dopo l'acquisizione da parte di Intel, appunto,\nnell'agosto 2010,\nha continuato a venderla sotto il nome di \"McAfee E-Business Server\".\nFino al gennaio 2004,\na causa dei suoi precedenti accordi con la NAI\nPGP Corp. non aveva il permesso di commercializzare prodotti in diretta concorrenza.\nIn cooperazione con Zimmermann, Verdis ha sviluppato e distribuito una versione di OpenPGP compatibile con quella a riga di comando, Filecrypt.\nI codici sorgenti di Filecrypt e GnuPG sono entrambi disponibili, cos\u00ec come quelli di versioni precedenti per varie piattaforme.\nA partire dal suo acquisto dei diritti della NAI nel 2002, la PGP Corp. ha offerto assistenza tecnica in tutto in mondo. Nel 2002 ha pubblicato PGP 7.2 per Mac OS 9, seguito rapidamente da PGP 8.0 e PGP 8.0 Personal per Mac e Windows, e da una versione freeware ed una open source. Nel 2003, ha pubblicato PGP 8.0.1DE per gli utenti tedeschi, PGP Universal (basato su una nuova concezione di PGP per server, che implementa un'architettura di sicurezza che si auto-gestisce). Nel 2004, ha pubblicato PGP Desktop 8.1 per Mac e Windows, PGP Command Line 8.5 per Windows, Solaris e Linux (l'accordo riguardo alla riga di comando tra la PGP Corp. e la NAI scadeva nel gennaio 2004) e PGP Universal 1.2. Nel 2005, hanno pubblicato PGP Desktop 9.0, PGP Universal 2.0 e PGP Command Line 9.0.\nIl 29 aprile 2010, la Symantec Corporation ha firmato l'acquisto della PGP Corporation, con la fusione delle due aziende resa effettiva nel mese di giugno di quello stesso anno.\nCompatibilit\u00e0 tra versioni di PGP.\nUn concorrere di difficolt\u00e0 con l'uso di prodotti brevettati e con le leggi per l'esportazione ha causato alcuni problemi di compatibilit\u00e0, ma fortunatamente la situazione \u00e8 migliorata sostanzialmente dopo l'adozione dello standard OpenPGP e la formazione della PGP Corp nel 2002.\nLo standard OpenPGP specifica i meccanismi perch\u00e9 le due copie di PGP presenti ai due capi di una comunicazione possano negoziare l'algoritmo di cifratura da utilizzare nei messaggi come anche altri parametri aggiunti man mano dopo la versione PGP 2.x. Tutte le implementazioni devono seguire questa parte di specifiche per essere conformi con OpenPGP, quindi non ci sono sostanziali problemi di interoperabilit\u00e0 tra implementazioni diverse, comprese quelle di PGP Corp, Gnu/FSF (ovvero GPG), Hushmail, Veridis, Articsoft, Forum e altre. Gli sviluppatori di questi programmi collaborano abbastanza strettamente e correggono i problemi di interoperabilit\u00e0, considerati alla stregua di bug.\nProblemi di compatibilit\u00e0 con PGP 2.x.\nLa situazione \u00e8 diversa quando versioni recenti di PGP operano con versioni 2.x dello stesso. PGP 2 usava algoritmi brevettati che erano licenziati sotto vari (e confusi) termini. Il brevetto di uno di questi algoritmi, RSA, \u00e8 scaduto nell'autunno del 2000, ma il brevetto su IDEA \u00e8 ancora valido. Mentre alcune versioni di PGP sono compatibili con PGP 2.x (per esempio, quella di PGP Corp. e Hushmail), altre non lo sono. La pi\u00f9 conosciuta, GnuPG, di default non supporta l'algoritmo IDEA usato in tutte le versioni 2.x di PGP. Questo supporto pu\u00f2 essere aggiunto come plugin, ma gli utenti devono compilarselo da soli, e -ovviamente- affrontare tutti gli eventuali problemi di licenza che possono riscontrare con il suo uso. L'uso commerciale di IDEA richiede una licenza, mentre quello non-commerciale no.\nAl momento attuale, il modo migliore per trattare i problemi di interoperabilit\u00e0 con PGP 2.x \u00e8 semplicemente di evitarli usando un sistema conforme ad OpenPGP. Nel decennio in cui \u00e8 stato sviluppato e distribuito in PGP 2.x sono stati scoperti molti problemi di sicurezza minori. Tutti quelli risolubili sono stati risolti con una patch nelle versioni correnti ed aggiornate di PGP 2.x, ma \u00e8 noto che alcuni protocolli fondamentali sono vulnerabili a certi tipi di attacchi e non sono stati modificati. Nessuna delle vulnerabilit\u00e0 conosciute \u00e8 giunta n\u00e9 nello standard OpenPGP, n\u00e9 in nessuna delle sue implementazioni. Mentre nessuno di questi problemi con le versioni \"patchate\" di PGP 2.x \u00e8 considerato seriamente insicuro, il gruppo OpenPGP di IETF sta per deprecare la compatibilit\u00e0 con PGP 2.x. Se non si ha un reale bisogno di compatibilit\u00e0 con PGP 2.x, questo non sar\u00e0 un grosso problema. Nonostante ci\u00f2, St\u00e5le Schumacher Ytteborg sta ancora mantenendo il suo sito web \"pgpi.org\" come repository per PGP, inclusi gli aggiornamenti di vecchie versioni come la 2.x. L'ultimo aggiornamento risale al 03.12.2002.\nStoricamente c'era un'incompatibilit\u00e0 aggiuntiva e deliberata tra le stesse versioni 2.x, a causa della disputa sulla licenza RSA. Per risolvere la contesa PGP 2.6 venne reso incompatibile con le versioni 2.x precedenti, attraverso l'aumento dei numeri di versione di alcune strutture dati interne e usando l'implementazione RSAREF dell'algoritmo. Il codice PGP originale per l'algoritmo RSA poteva essere usato al di fuori degli USA, nelle varianti 'i', come PGP 2.6.3i. C'era pi\u00f9 di una buona ragione di ordine tecnico, non solo legale, per fare ci\u00f2: l'implementazione dell'algoritmo del gruppo PGP aveva una velocit\u00e0 superiore al doppio di quella dell'RSAREF.\nNel frattempo negli USA il team PGP cre\u00f2 PGP 3 (effettivamente pubblicato come PGP 5, vedi sopra) e fu adottato lo standard IETF OpenPGP. I continui problemi di licenza con l'algoritmo RSA li costrinse, insieme al gruppo GnuPG, ad escluderlo. Ma quando il brevetto scadde nel 2000, il supporto per RSA fu riportato in PGP e nello standard OpenPGP e quindi \u00e8 venuta meno la necessit\u00e0 di creare una versione \"USA\" ed una \"Internazionale\" di ogni versione di PGP.\nSinteticamente ora \u00e8 meglio usare una versione recente di un sistema OpenPGP. La cooperazione tra gli sviluppatori di OpenPGP ha essenzialmente eliminato problemi di incompatibilit\u00e0 tra le diverse implementazioni."}
{"id": "1028629", "revid": "108618675", "url": "https://it.wikipedia.org/wiki?curid=1028629", "title": "Teorema di Fermat sui punti stazionari", "text": "Il teorema di Fermat sui punti stazionari (da non confondersi con l'\"ultimo teorema di Fermat\", il \"piccolo teorema di Fermat\" o il \"teorema di Fermat sulle somme di due quadrati\") \u00e8 un teorema dell'analisi matematica, che prende il nome da Pierre de Fermat. Il teorema fornisce un metodo per la ricerca dei punti di massimo e minimo di una funzione differenziabile, mostrando che ogni punto di estremo locale \u00e8 un punto stazionario della funzione (cio\u00e8 la derivata prima della funzione si annulla in quel punto). In tal modo, utilizzando il teorema di Fermat, il problema della ricerca dei punti estremi di una funzione \u00e8 ridotto alla risoluzione di un'equazione.\n\u00c8 importante notare che il teorema di Fermat fornisce solamente una condizione necessaria per il valore degli estremi della funzione: \u00e8 vero che tutti i punti estremi sono stazionari, ma esistono anche alcuni punti stazionari che non sono punti estremi, ma possono essere punti di flesso (o, nel caso di una funzione a pi\u00f9 variabili, punti di sella o punti di diversa natura). Per valutare se un punto stazionario \u00e8 un valore estremo e per distinguere se tale punto \u00e8 di massimo o di minimo, \u00e8 necessario, in genere, analizzare la derivata seconda della funzione (se esiste).\nEnunciato del teorema.\nSia formula_1 una funzione e si supponga che formula_2 sia un punto di estremo locale di formula_3. Se formula_3 \u00e8 derivabile nel punto formula_5, allora formula_6.\nDimostrazione.\nDimostrazione intuitiva.\nDi seguito si fornisce l'idea su cui si basa la dimostrazione del teorema per i punti di \"massimo\" della funzione (ma il ragionamento vale, con opportune modifiche, anche per i punti di \"minimo\"). Se formula_5 in formula_8 \u00e8 un punto di massimo locale, allora esiste un intorno (piccolo a piacere) di formula_5 tale che la funzione sia crescente prima del punto e decrescente dopo. Siccome la derivata \u00e8 positiva negli intervalli in cui la funzione cresce ed \u00e8 negativa negli intervalli in cui la funzione decresce, formula_10 \u00e8 positiva prima di formula_5 e negativa dopo. formula_10 deve assumere tutti i suoi valori in modo continuo (per il teorema di Darboux), cos\u00ec deve assumere necessariamente valore zero nel punto in cui da positiva diventa negativa. Il solo punto in cui \u00e8 possibile che formula_13 \u00e8 quindi formula_5.\nSi noti che il teorema, come anche la sua dimostrazione, \u00e8 pi\u00f9 generale dell'intuizione, in quanto non richiede che la funzione sia differenziabile in un intorno di \"formula_5\". Come affermato dal teorema, \u00e8 sufficiente che la funzione sia differenziabile solo nel punto estremo.\nDimostrazione rigorosa.\nSi supponga che formula_5 sia un punto di massimo locale (la dimostrazione si applica anche nel caso in cui formula_5 sia un minimo). Allora:\nPertanto, per ogni formula_19 vale la relazione\nDato che il limite di questo rapporto per formula_21 esiste ed \u00e8 pari a formula_22 (limite del rapporto incrementale), allora si pu\u00f2 concludere (permanenza del segno) cheformula_23. D'altra parte, per formula_24 si nota che\ndi nuovo, il limite per formula_26 vale formula_22, da cui abbiamo formula_28.\nCombinando i risultati ottenuti si pu\u00f2 concludere che formula_6, C.V.D.\nComportamento locale della funzione.\nUna sottile idea sbagliata che spesso compare nel contesto del teorema di Fermat \u00e8 l'assumere che esso faccia un'affermazione pi\u00f9 forte sul comportamento locale di quanto effettivamente asserisca. Da notare, il teorema di Fermat non dice che le funzioni (monotone) \"crescono verso\" o \"decrescono da\" un massimo locale. Questo \u00e8 molto simile con l'incomprensione che un limite significhi \"avvicinarsi monotonicamente a un punto\". Per \"funzioni buone\" (che qui significa continuamente derivabili), qualche intuizione regge, ma in generale le funzioni potrebbero essere patologiche, come illustrato pi\u00f9 sotto. La morale \u00e8 che le derivate determinano il comportamento infinitesimale, e che derivate continue determinano il comportamento locale.\nFunzioni derivabili con continuit\u00e0.\nSe formula_3 \u00e8 derivabile con continuit\u00e0 (cio\u00e8 se \u00e8 formula_31) in un intorno aperto del punto formula_5, allora formula_33 significa che formula_3 sta crescendo in un intorno di formula_35 come segue.\nSe formula_36 e formula_37 allora, dalla continuit\u00e0 della derivata, esistono formula_38 tali che formula_39 formula_40. Allora formula_3 \u00e8 crescente su questo intervallo. Dal teorema di Lagrange: la pendenza di ogni secante \u00e8 almeno formula_42 poich\u00e9 uguaglia la pendenza di qualche tangente.\nTuttavia, nelle ipotesi generali del teorema di Fermat, dove \u00e8 dato che solo la derivata \"in\" formula_5 sia positiva, si pu\u00f2 solamente concludere che le linee secanti \"attraverso\" formula_5 avranno pendenza positiva, per secanti tra formula_5 e punti abbastanza vicini.\nAl contrario, se la derivata di formula_3 in un punto \u00e8 0 (formula_5 \u00e8 un punto stazionario), non si pu\u00f2 in generale concludere niente sul comportamento locale della funzione: potrebbe crescere da tutti e due i lati (come in formula_48), decrescere da una parte e crescere dall'altra (come per formula_49), crescere e poi decrescere (come in formula_50), oppure comportarsi in una maniere pi\u00f9 complicata, ad esempio oscillando (come formula_51, come discusso sotto).\nSi pu\u00f2 analizzare l'andamento locale attraverso il test della derivata seconda e delle derivate di ordine superiore. Se la funzione \u00e8 sufficientemente derivabile e se la prima derivata non nulla in formula_5 \u00e8 una funzione continua, si pu\u00f2 allora dedurre il comportamento locale (cio\u00e8 se formula_53 \u00e8 la prima derivata non nulla, e formula_54 \u00e8 continua, cos\u00ec formula_55). In tal caso si pu\u00f2 trattare formula_3 come localmente vicina a un polinomio di grado formula_57, poich\u00e9 si comporta approssimativamente come formula_58 ma se la formula_57-esima derivata non \u00e8 continua, non si possono trarre certe conclusioni, e si pu\u00f2 avere un andamento piuttosto differente.\nFunzioni patologiche.\nSi consideri la funzione formula_60 essa oscilla crescendo rapidamente tra formula_61 e formula_62 se formula_63 si avvicina formula_64. Si consideri poi formula_65 questa oscilla crescendo rapidamente tra formula_64 e formula_67 se formula_63 tende a formula_69 Se si estende questa funzione con formula_70 allora essa \u00e8 continua e ovunque derivabile (\u00e8 derivabile in formula_71 con derivata nulla), ma ha un comportamento alquanto strano vicino formula_64: in ogni intorno di formula_64 si annulla infinite volte, ma diventa anche uguale a formula_67 (un numero positivo) frequentemente.\nContinuando su questa linea, formula_75 oscilla fra formula_76 e formula_77, formula_71 \u00e8 un minimo sia locale che globale, ma in nessun suo intorno la funzione sta crescendo o decrescendo: oscilla selvaggiamente vicino a formula_71.\nQuesta patologia pu\u00f2 essere compresa perch\u00e9, mentre la funzione \u00e8 derivabile ovunque, non \u00e8 derivabile con continuit\u00e0: il limite di formula_80 con formula_81 non esiste, perci\u00f2 la derivata non \u00e8 continua in formula_69 Questo rispecchia le oscillazioni tra valore crescenti e decrescenti se ci si avvicina a al punto critico formula_71.\nEstensione a pi\u00f9 variabili.\nEsiste una versione del teorema di Fermat che riguarda le funzioni di variabile vettoriale, ossia funzioni del tipo\n(che si riduce all'enunciato precedente per formula_85). Il teorema fornisce una condizione necessaria (non sufficiente) che devono soddisfare i punti stazionar\u00ee interni a formula_86 (non pu\u00f2 essere applicato per cercare estremanti \"vincolati\", ossia appartenenti alla frontiera dell'insieme).\nEnunciato.\nSia formula_87 un aperto, e sia formula_88; sia formula_89 un punto di massimo o minimo locale per formula_3, e sia formula_3 differenziabile in formula_92. Allora il gradiente di formula_3 calcolato in formula_92 \u00e8 il vettore nullo, ossia\nDimostrazione.\nLa dimostrazione fa uso del teorema che \u00e8 gi\u00e0 stato dimostrato per formula_85; verr\u00e0 dimostrato il teorema nel caso in cui formula_92 sia un punto di minimo locale, ma la dimostrazione \u00e8 del tutto analoga per i punti di massimo.\nSia formula_98 un versore (ossia formula_99 = 1), e sia formula_100 la funzione che misura l'incremento di formula_3 lungo la direzione di formula_98, ossia:\n(formula_3 risulta definita in un intorno di formula_92, poich\u00e9 questo \u00e8 un punto interno di formula_86). La funzione formula_100 ammette minimo in formula_109, perch\u00e9 per ipotesi formula_110 per tutti gli formula_111 in un intorno di formula_92. Inoltre, formula_100 \u00e8 derivabile in formula_109, perch\u00e9 \ne la derivata direzionale di formula_3 lungo formula_98 esiste (formula_3 \u00e8 differenziabile in formula_92, quindi ammette tutte le derivate direzionali in quel punto). Il teorema di Fermat per funzioni di variabile reale garantisce a questo punto che formula_120; poich\u00e9 tutte le derivate direzionali nel punto sono nulle, lo saranno in particolare le derivate lungo gli assi coordinati (derivate parziali), e quindi formula_121. Q. E. D.\nContrappunto alla dimostrazione.\nDalla dimostrazione si vede che l'ipotesi di \"differenziabilit\u00e0\" di formula_3 in formula_92 non \u00e8 indispensabile (si richiede solo l'esistenza delle derivate parziali); l'enunciato potrebbe essere riformulato nel seguente modo: se formula_92 \u00e8 un punto estremante per formula_3, e se esiste una derivata direzionale di formula_3 nel punto formula_92, allora tale derivata \u00e8 ivi nulla."}
{"id": "1028651", "revid": "15756", "url": "https://it.wikipedia.org/wiki?curid=1028651", "title": "Rifugio Mario Vazzoler", "text": "Il rifugio Mario Vazzoler al Col Negro di Pelsa \u00e8 un rifugio situato nel comune di Taibon Agordino (BL), in val Corpassa. Sorge alle pendici del gruppo del monte Civetta, a 1.714 m s.l.m.\nCaratteristiche e informazioni.\nHa una capienza di 80 posti letto nel periodo di apertura stagionale. Consente per\u00f2 anche nei periodi in cui la struttura \u00e8 chiusa, di usufruire del bivacco invernale posto nelle immediate vicinanze, il quale pu\u00f2 accogliere sette persone.\nAccessi.\nLa via d'accesso pi\u00f9 comoda \u00e8 dal rifugio Capanna Trieste (1.135\u00a0m) raggiungibile in auto lungo una strada asfaltata che risale il corso del rio Corpassa. Si prosegue da qui a piedi lungo il sentiero 555, che \u00e8 una strada sterrata privata. Il tempo di percorrenza dal parcheggio \u00e8 di circa 1 ora e mezza.\nAlpinismo.\nIl rifugio Vazzoler \u00e8 in posizione strategica all'imbocco della val Cantoni, nel cui fondo \u00e8 posto il bivacco Cesare Tom\u00e8 e donde \u00e8 possibile salire alla Civetta per la via storica (III, 1.500\u00a0m di salita). Sopra il rifugio si aprono i Cantoni di Pelsa, un autentico paradiso di guglie e minuti pinnacoli su cui sono state tracciate numerosissime vie. Le vette pi\u00f9 importanti sono: Campanile Pian di Lora, Punta Agordo, Cima dell'Elefante, Cima del Banc\u00f2n, Torre e Gnomo di Babele.\nA guardia della val Cantoni sono poste due grandiose torri, massicce e conosciute in tutto il mondo alpinistico: la Torre Venezia e la Torre Trieste.\nTorre Venezia.\nI grandi problemi della parete sud della Torre Venezia quali il gran diedro della parete sud e lo spigolo sud-est sono stati risolti nel corso del ventennio 50-70 a pi\u00f9 riprese, da parte di diverse cordate.\nSulle pareti della Torre Venezia sono state tracciate anche alcune vie sportive.\nTorre Trieste.\nAd aumentare la grandiosit\u00e0 della Torre Trieste, detta la \"torre delle torri\", c'\u00e8 anche la discesa, conosciuta come una delle pi\u00f9 complesse delle Dolomiti. Sui suoi fianchi sono stati tracciati anche itinerari sportivi.\nBusazza.\nPresenta verso il rifugio Vazzoler una parete di 1000\u00a0m, uno dei grandi appicchi delle Dolomiti.\nAltri itinerari sono stati tracciati anche sulla parete meridionale, a destra del grande spigolo e terminano sulle varie antecime.\nTraversate.\nDal rifugio \u00e8 possibile traversare il gruppo in direzione del Coldai, passando per il rifugio Tissi e la val Civetta in circa 3 h (diff. E).\nPrendendo per il Van delle Sasse \u00e8 possibile anche raggiungere il rifugio Sonino al Coldai con percorso ben pi\u00f9 lungo di circa 4,30 h (diff. EE) od altrimenti raggiungere il rifugio Maria Vittoria Torrani tramite la via ferrata Tissi (diff. EEA)."}
{"id": "1028697", "revid": "44939", "url": "https://it.wikipedia.org/wiki?curid=1028697", "title": "Polymerase Chain Reaction", "text": ""}
{"id": "1028698", "revid": "1305772", "url": "https://it.wikipedia.org/wiki?curid=1028698", "title": "V legislatura", "text": "Le legislature del Regno si contano partendo dal Regno di Sardegna durante il quale si sono svolte sette legislature pertanto:"}
{"id": "1028704", "revid": "1305772", "url": "https://it.wikipedia.org/wiki?curid=1028704", "title": "VI legislatura", "text": "Le legislature del Regno si contano partendo dal Regno di Sardegna durante il quale si sono svolte sette legislature pertanto:"}
{"id": "1028712", "revid": "1305772", "url": "https://it.wikipedia.org/wiki?curid=1028712", "title": "VII legislatura", "text": "Le legislature del Regno si contano partendo dal Regno di Sardegna durante il quale si sono svolte sette legislature pertanto:"}
{"id": "1028718", "revid": "1305772", "url": "https://it.wikipedia.org/wiki?curid=1028718", "title": "VIII legislatura", "text": ""}
{"id": "1028723", "revid": "1305772", "url": "https://it.wikipedia.org/wiki?curid=1028723", "title": "IX legislatura", "text": ""}
{"id": "1028725", "revid": "212348", "url": "https://it.wikipedia.org/wiki?curid=1028725", "title": "Shadow Zone (Static-X)", "text": "Shadow Zone \u00e8 il terzo album in studio del gruppo musicale statunitense Static-X, pubblicato il 7 ottobre 2003 dalla Warner Bros. Records.\nDescrizione.\nSi tratta dell'ultimo album registrato con il chitarrista Tripp Eisen, nonch\u00e9 il primo con il batterista Nick Oshiro in formazione, sebbene le parti di batteria siano state curate da Josh Freese."}
{"id": "1028726", "revid": "44939", "url": "https://it.wikipedia.org/wiki?curid=1028726", "title": "Popolazioni italiche", "text": ""}
{"id": "1028728", "revid": "339392", "url": "https://it.wikipedia.org/wiki?curid=1028728", "title": "Uriele", "text": ""}
{"id": "1028748", "revid": "767487", "url": "https://it.wikipedia.org/wiki?curid=1028748", "title": "Dragstrip Girl", "text": "Dragstrip Girl \u00e8 un film del 1957 diretto da Edward L. Cahn con Fay Spain.\nTrama.\nLa giovane Louise Blake inizia a uscire a bordo di potenti auto con il giovane Jim Donaldson. Ma i genitori non sono d'accordo e faranno di tutto per ostacolare i due.\nCuriosit\u00e0.\n\u00c8 citato nel romanzo di Stephen King 22/11/63, poco dopo il ritorno del protagonista dal suo primo viaggio indietro nel tempo al 1958."}
{"id": "1028758", "revid": "1566286", "url": "https://it.wikipedia.org/wiki?curid=1028758", "title": "Duilio Coletti", "text": "Era inoltre il padre del regista e sceneggiatore Enrico Coletti, Duilio Coletti e Laura Coletti.\nBiografia.\nDopo aver conseguito la laurea in medicina e chirurgia esercit\u00f2 per breve tempo la professione, per poi entrare nel cinema come sceneggiatore e aiuto regista collaborando alla sceneggiatura del film \"Il signore desidera?\" (1933) di Gennaro Righelli.\nLa regia.\nNel 1935 esord\u00ec alla regia con \"Pierpin\". Diresse successivamente \"Il fornaretto di Venezia\" (1939, firmato con lo pseudonimo di \"John Bard\"), \"Capitan Fracassa\" (1940), \"La maschera di Cesare Borgia\" (1941). \nNel dopoguerra si orient\u00f2 verso film di grande impatto spettacolare, fra cui \"Sotto dieci bandiere\", \"Il grido della terra\", girato a Bari nel 1948, \"I sette dell'Orsa maggiore\", \"Londra chiama Polo Nord\" ed \"Il re di Poggioreale\". Fu un regista dotato di grande professionalit\u00e0, particolarmente apprezzato per i film di azione."}
{"id": "1028762", "revid": "2121638", "url": "https://it.wikipedia.org/wiki?curid=1028762", "title": "Terminator (personaggio)", "text": "Il Terminator (conosciuto anche come T-800, T-850 e il Guardiano), \u00e8 un personaggio immaginario, protagonista dell'omonima serie cinematografica. Viene interpretato da Arnold Schwarzenegger e numerose controfigure sovrapposte digitalmente con le sembianze di Schwarzenegger. Il Terminator \u00e8 un cyborg creato da Skynet per missioni di assassinio, dotato di un resistente endoscheletro robotico ma rivestito con tessuto vivente che lo fa sembrare un normale essere umano.\nLa prima apparizione del Terminator era quella di antagonista principale nell'omonimo film del 1984 diretto e co-scritto da James Cameron. Mentre il Terminator originale \u00e8 stato distrutto, altri cyborg con lo stesso stampaggio di Schwarzenegger (riguardo al modello fisico che viene definito come il \"Modello 101\") sono presenti nei sequel. In \"Terminator 2 - Il giorno del giudizio\", \"Terminator 3 - Le macchine ribelli\", \"Terminator Genisys\" e \"Terminator - Destino oscuro\", Schwarzenegger \u00e8 il protagonista invece che l'antagonista, contrapposto agli altri Terminator inviati da Skynet. In \"Terminator Salvation\", il T-800 appare brevemente come T-RIP (Resistance Infiltrator Prototype) del modello CGI. Nel contesto delle storie, la trama usa vari robot per fornire una certa continuit\u00e0 con i personaggi umani sfruttando la loro familiarit\u00e0 emotiva con un particolare volto \"umano\" associato ad ogni \"modello\".\nIl titolo \"Terminator\" viene utilizzato anche come nome generico per altri personaggi che si fingono umani nell'universo \"Terminator\", in particolare il mutaforma di metallo liquido T-1000 l'antagonista nel sequel \"Terminator 2 - Il giorno del giudizio\" e un T-850 nel sequel \"Terminator 3 - Le macchine ribelli\".\nCapacit\u00e0.\nIl Terminator \u00e8 un'unit\u00e0 meccanica creata da Skynet durante la guerra futura del 1997-2029 appositamente per contrastare gli umani mimetizzandosi tra loro. \nL'unit\u00e0 ebbe immediato successo nella guerra grazie alle operazioni di \"cerca e distruggi\" che attaccavano gli uomini cogliendoli alla sprovvista dentro i loro stessi nascondigli sotterranei, nascosti alle normali unita mecha e volanti. Gli umani adottavano contromisure spesso inefficaci, tanto da considerare i Terminators un nemico \"fortissimo\" e spietato per cui vivevano nel terrore. Tra i primi esemplari di terminator citati nei film si includono i T-600, rivestiti di gomma facilmente distinguibile dalla pelle umana, ed i pi\u00f9 avanzati T-800, dotati di resistenza maggiore e di mimetismo pi\u00f9 accurato. Per le incredibili potenzialit\u00e0, i Terminators della serie T-800 vengono scelti per agire nei delicati viaggi nel tempo.\nIl T-800 \u00e8 stato il primo prototipo da infiltrazione creato da Skynet (se non consideriamo Marcus Wright), dunque differisce dai prototipi da fanteria poich\u00e9 provvisto di una matrice pi\u00f9 aggiornata, in grado di apprendere nuove informazioni e di rielaborarle, nonch\u00e9 di innesti di pelle ed un sistema ghiandolare che lo rendono in tutto e per tutto indistinguibile dagli esseri umani. I Terminators sono costruiti con un endoscheletro che riproduce perfettamente la fisionomia umana e sono rivestiti di materiali che variano dalla gomma al tessuto umano vivo. L'endoscheletro \u00e8 estremamente flessibile ed al tempo stesso molto resistente, costituito da materiali sconosciuti (definiti \"superlega\"), e le movenze sono controllate da un microprocessore totalmente blindato in una zona che corrisponde alla calotta cranica umana, che permette di effettuare calcoli pi\u00f9 veloci degli esseri umani e dei modelli precedenti, conferisce capacit\u00e0 logico-analitiche superiori e anche la possibilit\u00e0 di imitare perfettamente tutte le voci che ascoltano. L'unica differenza percepibile tra il terminator e l'essere umano \u00e8 rappresentata dalla sua totale assenza di emozioni, tuttavia c'\u00e8 un'alta probabilit\u00e0 che possano iniziare a provarle con il contatto con gli esseri umani, come dimostrato nel finale di \"Terminator 2 - Il giorno del giudizio\". \nL'enorme resistenza dell'endoscheletro pu\u00f2 essere intaccata solo se sottoposta a pressioni estreme, come quelle prodotta da una pressa idraulica o se fatto esplodere concentrando l'esplosivo nella zona delle giunture, ma solo se queste ultime sono gi\u00e0 in parte danneggiate. In Terminator Genisys, Sarah riesce a abbattere un T-800 con un Barrett M82, questo significa che i T-800 sono altamente vulnerabili ai calibro 50. In ogni caso resta comunque molto resistente alla maggior parte delle armi da fuoco, lanciagranate, bombe e fonti di calore. Gli innesti di pelle, se danneggiati, possono autorigenerarsi, ma il processo di ricostituzione dei tessuti pu\u00f2 durare anche diversi anni. Il T-800 possiede capacit\u00e0 fisiche sovrumane e il suo sistema di autoconservazione avverte la sua parte cosciente della presenza di traumi, sotto forma di (citando lo stesso Terminator) \"segnali che si possono definire dolore\", dei quali, tuttavia, non sembra soffrirne gli effetti incapacitanti. Si \u00e8 dimostrato in grado di: rincorrere un'auto a piedi, ribaltare un pullman con una sola mano, imitare perfettamente le voci umane che ascolta, subire ferite da proiettile, da coltello e traumi da mischia ignorando completamente il relativo dolore, sfondare porte rinforzate, creare crepe nel terreno durante una prova di forza con un altro T-800 e spezzare letteralmente a met\u00e0 un T-600 con il suo esoscheletro in titanio. Con tutta probabilit\u00e0 ha una capacit\u00e0 di sollevamento che oscilla fra le 10 e le 20 tonnellate. Per renderlo un assassino migliore Skynet ha innestato nella sua matrice conoscenze avanzate sulle armi da fuoco e sull'anatomia umana.\nT-850.\nLa fondamentale innovazione che il modello 850 presenta rispetto al suo predecessore sta nel fatto che \u00e8 alimentato da due pile ad idrogeno, molto potenti, ma che se danneggiate possono diventare altamente esplosive.\n\u00c8 uno dei pochi modelli in grado di tenere testa alla T-X (un modello creato proprio per abbattere gli altri Terminator). Possiede un endoscheletro molto resistente, in grado di resistere anche al cannone al plasma della T-X.\nNomenclatura del personaggio.\nNei titoli di coda dei primi tre film di Terminator nella lista il personaggio di Schwarzenegger appare semplicemente come \"Terminator\" mentre in Terminator Genisys viene accreditato come \"Guardiano\". In Terminator Salvation, un Terminator che assomiglia a Schwarzenegger creato tramite il viso facciale CGI (utilizzato perch\u00e9 al momento i compiti di Governatore della California gli impedirono di lavorare al film) su Roland Kickinger viene accreditato come \"T-RIP\".\nDescrizione.\nCome mostrato in una scena tagliata di \"Terminator 3 - Le macchine ribelli\", il Modello 101 \u00e8 un rivestimento organico basato sull'aspetto del sergente William Candy (sempre interpretato da Arnold Schwarzenegger).\nUn'origine completamente differente del modello 101 sotto il profilo fisico e vocale viene descritta nel romanzo \"Terminator 2: Infiltrator\" (pubblicato prima dell'uscita di \"Terminator 3 - Le macchine ribelli\") in cui le sembianze di questo esemplare appartengono a un ex agente antiterrorismo, appartenente all'organizzazione segreta \"Sector\", di nome Dieter Rossbach. La ragione per cui Rossbach sarebbe stato replicato \u00e8 riconducibile al fatto che Skynet stesse controllando i vecchi file militari riservati, al fine di trovare qualcuno che per dimensioni fosse stato idoneo a nascondere la massa endoscheletrica dei T-800 e T-850.\nCyborg facenti uso del modello 101.\nT-800 (prototipo)/101.\nIl prototipo del T-800 apparso nelle scene finali di \"Terminator Salvation\" fa uso del modello 101.\nT-800/101.\nIl modello 101 viene usato su tre T-800:\nT-850/101.\nIl modello 101 viene utilizzato su un T-850 inviato dal futuro da Kate Brewster per proteggere lei stessa ed il marito John Connor dagli effetti del \"Giorno del giudizio\".\nInterpretazione.\nInizialmente, tra i possibili candidati per il ruolo del Modello 101 figurava anche il nome di Sylvester Stallone, che non prese ruolo nel personaggio, ma questo episodio viene ricordato nel film \"Last Action Hero - L'ultimo grande eroe\": infatti in una scena dove Schwarzenegger entra in una videoteca, \u00e8 presente una locandina di \"Terminator 2\", in cui il T-800/101 era incarnato proprio da Stallone. \nPer entrare approfonditamente nel ruolo per il primo film, Schwarzenegger oltre ad addestrarsi con le armi del Terminator per oltre un mese, impieg\u00f2 due settimane di esso a smontarle e rimontarle, senza guardare e qualche volta persino bendato, e provando ogni scena fino a 50 volte, fino ad acquisire la pratica necessaria per sembrare una macchina, facendosi valere apprezzamenti dalla famosa rivista \"Soldier of Fortune\"."}
{"id": "1028803", "revid": "53669", "url": "https://it.wikipedia.org/wiki?curid=1028803", "title": "Dragstrip girl", "text": ""}
{"id": "1028860", "revid": "53669", "url": "https://it.wikipedia.org/wiki?curid=1028860", "title": "I tre giorni del condor", "text": ""}
{"id": "1028965", "revid": "6923", "url": "https://it.wikipedia.org/wiki?curid=1028965", "title": "Rifugio Capanna Trieste", "text": "Il rifugio Capanna Trieste \u00e8 una grande costruzione che sorge in val Corpassa, con vista sul gruppo del monte Civetta e della Moiazza, facilmente raggiungibile tramite la strada della Val Corpassa che prende il via da Listolade e termina proprio al rifugio.\nStoria.\nOgni anno in luglio viene attraversato dalla Transcivetta, gara podistica di alta montagna lunga pi\u00f9 di 20\u00a0km che percorre tutta la val Civetta. Il rifugio da inizio 2009 ha una nuova gestione, inaugurata il giorno 3 maggio 2009.\nAccessi.\nIl rifugio \u00e8 facilmente raggiungibile in auto dall'abitato di Listolade sulla strada statale 203 Agordina, percorrendo una carrareccia stretta ma asfaltata, che risale dapprima la sinistra orografica del rio Corpassa, e poi la destra, attraversando un piccolo ponte ristrutturato.\nIl rifugio \u00e8 anche il punto di partenza per i sentieri e le vie ferrate del gruppo del Civetta e della Moiazza."}
{"id": "1028987", "revid": "640389", "url": "https://it.wikipedia.org/wiki?curid=1028987", "title": "Ashikaga Yoshinori", "text": "Figlio di Ashikaga Yoshimitsu, fu il sesto sh\u014dgun dello shogunato Ashikaga.\nDopo la morte del precedente sh\u014dgun Yoshikazu, suo padre, lo sh\u014dgun claustrale Yoshimochi, fratello di Yoshinori, non si decise a nominare un successore, cos\u00ec per quattro anni non ci fu uno sh\u014dgun, e il potere fu amministrato in via non ufficiale da Yoshimochi. L'anno successivo alla morte di Yoshimochi nel 1428, Yoshinori decise di risolvere la contesa sulla successione con la forza, schierando il suo esercito davanti al tempio di Iwashimizu e costringendo la famiglia a concedergli titolo di Seii Taish\u014dgun.\nNel tempo Yoshinori dovette affrontare le prime difficili rivolte contro lo shogunato Ashikaga; nel 1438 soffoc\u00f2 la rivolta di Eikyo sconfiggendo Ashikaga Mochiuji, appartenente a un altro ramo della famiglia e che occupava la posizione di Kanrei del Kant\u014d.\nCome molti suoi predecessori, pratic\u00f2 lo shud\u014d, prendendo come suo protetto (\"wakashu\") Akamatsu Sadamura. Yoshinori fu assassinato nel 1441, nel giorno del suo quarantasettesimo compleanno, da Akamatsu Mitsusuke durante la ribellione di Kakitsu. Secondo alcuni autori la ragione della rivolta sarebbe stata il tentativo dello sh\u014dgun di confiscare le terre di Mitsusuke per donarle a Sadamura.\nGli succedette suo figlio Yoshikatsu, che per\u00f2 aveva solo 8 anni, segnando l'inizio di un periodo di estrema debolezza dello shogunato."}
{"id": "1029017", "revid": "122544498", "url": "https://it.wikipedia.org/wiki?curid=1029017", "title": "Stadio Arturo Valerio", "text": "Lo stadio Arturo Valerio di Melfi \u00e8 il 3\u00b0 per capienza in Basilicata con i suoi posti ed \u00e8 situato nel quartiere Sant'Abbruzzese.\nIl campo di gioco \u00e8 105\u00d768 m ed \u00e8 in erba; sono presenti, inoltre, una pista d'atletica, il salto in lungo, il salto in alto, il getto del peso ed il tiro del giavellotto. L'unico settore coperto \u00e8 la tribuna centrale. Vi \u00e8 anche un rigoroso impianto di illuminazione notturna.\nLo stadio fu costruito tra il 1980 e il 1982 per sostituire il vecchio \"Comunale\" che aveva subito ingenti danni dopo il terremoto del 1980. Inizialmente la capienza era di 2.000 posti con una sola tribuna; nel 1998 quest'ultima fu ristrutturata con l'applicazione di una copertura e con la diminuzione dei posti a 1.500 per motivi di sicurezza. L'impianto ha subito un'altra modifica (l'aggiunta della curva), in occasione della promozione dell'A.S. Melfi in Serie C2 nel 2002-2003. Nell'estate del 2006 la curva \u00e8 stata sequestrata per inagibilit\u00e0, ed \u00e8 rimasta chiusa per oltre 4 mesi costringendo gli ultras locali a trasferirsi temporaneamente in tribuna centrale.\nAttualmente lo stadio ospita le partite interne della squadra giallo-verde che milita nel campionato di Eccellenza Lucana e della Primavera di quest'ultima. A partire dalla stagione sportiva 2013/2014 e fino ad oggi, l'impianto ospita anche gli incontri casalinghi della seconda squadra cittadina, ovvero lo Sport Melfi, militante attualmente nel campionato di Seconda Categoria."}
{"id": "1029035", "revid": "919135", "url": "https://it.wikipedia.org/wiki?curid=1029035", "title": "Teorema di Darboux", "text": "Il teorema di Darboux \u00e8 un teorema dell'analisi matematica che prende il nome da Jean Gaston Darboux. Esso afferma che tutte le funzioni che risultano dalla derivazione di altre funzioni presentano la propriet\u00e0 del valore intermedio: l'immagine di un intervallo \u00e8 ancora un intervallo.\n\u00c8 da notare che quando formula_1 \u00e8 differenziabile con derivata continua (cio\u00e8 formula_2) questo \u00e8 implicitamente vero per il teorema dei valori intermedi, ma anche quando formula_3 \"non\" \u00e8 continua il teorema di Darboux pone forti limiti alle sue variazioni.\nTeorema di Darboux.\nSia formula_4 una funzione continua a valori reali in formula_5, che sia differenziabile in formula_6. Allora formula_3 soddisfa la propriet\u00e0 del valore intermedio: per ogni formula_8 compreso tra formula_9 e formula_10, esiste qualche formula_11 in formula_5 tale per cui formula_13.\nDimostrazione.\nSenza perdita di generalit\u00e0 si pu\u00f2 supporre che formula_14. Sia formula_15, allora formula_16, quindi sostituendo, si ha formula_17, e si vuole trovare uno zero di formula_18.\nSiccome formula_19 \u00e8 una funzione continua in formula_20, per il teorema di Weierstrass possiede un massimo in formula_20, ma questo massimo non pu\u00f2 trovarsi in formula_22, poich\u00e9 formula_23, quindi formula_24 in un intorno destro di formula_25 e in modo del tutto simile non pu\u00f2 trovarsi in formula_26, poich\u00e9 formula_27, quindi formula_28 in un intorno sinistro di formula_26. Pertanto il massimo deve stare in un punto formula_30 compreso in formula_31 tale che formula_32 per il teorema di Fermat sui punti stazionari, da cui la tesi."}
{"id": "1029313", "revid": "767487", "url": "https://it.wikipedia.org/wiki?curid=1029313", "title": "Charles Camoin", "text": "Biografia.\nQuando era ancora un bambino, il padre pittore-decoratore mor\u00ec; oltre alla perdita affettiva, questo fatto caus\u00f2 gravi problemi economici alla famiglia.\nDopo aver iniziato studi commerciali, venne indirizzato verso studi artistici, e quindi nel 1895 cominci\u00f2 a studiare arte a Marsiglia; su incoraggiamento della madre, nel 1898 si iscrisse alla Scuola di Belle Arti di Parigi per studiare sotto l'insegnamento di Gustave Moreau, che per\u00f2 mor\u00ec poco dopo.\nIl tempo che Camoin pass\u00f2 nella scuola di Parigi gli permise di conoscere diversi giovani artisti che successivamente si associarono nel fauvismo, tra cui Henri Matisse.\nNel 1902 pass\u00f2 un certo periodo di tempo a Aix-en-Provence, dove conobbe la pittura di Paul C\u00e9zanne, di cui sub\u00ec l'influenza rafforzata da una amicizia duratura instaurata fra i due pittori.\nNel 1905 espose al Salon d'Automne di Parigi con i fauves.\nIl gruppo originale comprendeva Matisse, la cui personalit\u00e0 e il cui stile spiccavano sugli altri, ed altri artisti come Camoin, Andr\u00e9 Derain, Henri Manguin, Albert Marquet, Georges Rouault e Maurice de Vlaminck, a cui si unirono Georges Braque, Raoul Dufy e Kees Van Dongen; furono beffardamente etichettati come fauves (bestie selvagge) per l'uso \u201cselvaggio\u201d del colore, per certi versi simile all'espressionismo.\nCamoin tuttavia non ader\u00ec mai pienamente alla rivoluzione cromatica fauve: rimase sempre vicino a Matisse, di cui fece un noto ritratto, ma ammir\u00f2 anche C\u00e9zanne, Renoir e Bonnard.\nIl suo stile rimane cos\u00ec a met\u00e0 strada tra il gusto equilibrato di Matisse, con il quale nel 1912 e nel 1913 viaggi\u00f2 e dipinse per il Marocco, e l'impressionismo di Renoir, che incontr\u00f2 nel 1916 in Costa Azzurra, dove lavor\u00f2 a lungo, dipingendo paesaggi e figure.\nCamoin mor\u00ec a Parigi il 20 maggio 1965."}
{"id": "1029323", "revid": "78273", "url": "https://it.wikipedia.org/wiki?curid=1029323", "title": "Profezia sui Papi", "text": ""}
{"id": "1029372", "revid": "767487", "url": "https://it.wikipedia.org/wiki?curid=1029372", "title": "Dave DeBusschere", "text": "Carriera cestistica.\nGli inizi fra il baseball e i Pistons.\nSin dalle High School, la passione sportiva di DeBusschere si divise fra baseball e basket. Dave continu\u00f2 a praticare entrambi ad alto livello anche al college. A Detroit University, partecip\u00f2 al torneo NCAA in entrambi gli sport, e venne contattato da scout di squadre professionistiche sia della MLB che della NBA. L'indecisione nella scelta fu tale che, alla fine, accett\u00f2 entrambe le offerte e per una stagione (1963) gioc\u00f2 contemporaneamente per i Chicago White Sox e per i Detroit Pistons.\nIl passaggio definitivo alla pallacanestro.\nNell'autunno del 1963, DeBusschere prese la sofferta decisione di dedicarsi esclusivamente alla pallacanestro, anche in seguito alla gratificante proposta di Fred Zollner, proprietario dei Pistons, di ricoprire l'importante carica di giocatore e allenatore a Detroit, la cui panchina guid\u00f2 per 3 stagioni (dal 1965 al 1967). Gi\u00e0 nei primi anni in NBA, Dave era riuscito a mettere in mostra il suo grande potenziale, fatto di difesa acerrima e versatile e di intelligenza cestistica fuori dal comune in attacco; tornando al ruolo unico di giocatore, DeBusschere pot\u00e9 finalmente giocare con maggiore tranquillit\u00e0 e concentrazione, annotando la sua miglior stagione durante il periodo a Detroit che, pur disponendo dell'altra stella di casa Dave Bing, non riusc\u00ec a fare strada ai play-off. Durante questo periodo di consacrazione, sempre pi\u00f9 squadre si dichiararono interessate al gioiello DeBusschere, e a met\u00e0 della stagione 1968-69 i New York Knicks, che pi\u00f9 delle altre franchigie erano stati insistenti nei suoi confronti, lo acquisirono in cambio dell'ottimo centro Walt Bellamy e della guardia Howard Komives.\nCon New York.\nL'etica lavorativa e l'enorme impegno profuso in ogni partita fecero di Dave la pedina decisiva di una squadra allo stesso tempo ricchissima di talento puro e dedita ad un grandissimo impegno difensivo. Coach Red Holzman seppe subito trovare il ruolo adatto di DeBusschere in squadra, ponendo le proprie statistiche in secondo piano, difendendo come un ossesso sul proprio uomo e cercando sempre le scelte pi\u00f9 efficaci in attacco, grazie anche alla sua esperienza da allenatore.\nIl primo titolo.\nNel 1969 il trionfale cammino ai play-off dei Knicks era stato bruscamente interrotto dai Celtics, che guidati da Bill Russell si apprestavano a vincere l'ultimo titolo della dinastia. Il 1970 fu per New York un anno strepitoso: il roster di primissimo livello, che disponeva (oltre a DeBusschere) di Walt Frazier, Willis Reed e Bill Bradley, port\u00f2 i Knickerbockers alla bellezza di 60 vittorie in stagione regolare (a fronte di 22 sconfitte). Nei play-off il cammino inizi\u00f2 particolarmente in salita, con una serie vittoriosa lunga ben sette partite contro i Baltimore Bullets. Passata anche la finale di conference contro i Milwaukee Bucks, le \"Finals\" vennero disputate contro i fortissimi Los Angeles Lakers: la serie si prolung\u00f2 anche in questo caso fino a gara-7, dove furono celebri l'eroico gesto dell'infortunato Reed e la fenomenale partita di Frazier, e con una vittoria di larga misura New York vinse il primo titolo della sua storia. Il contributo di Dave DeBusschere fu illuminante, grazie ai favolosi duelli difensivi e offensivi che mise in atto contro la portentosa ala Elgin Baylor.\nIl secondo titolo.\nDopo uno sfortunato 1971, i Knicks tornarono alle finali NBA nel 1972, ancora contrapposti ai Lakers; stavolta furono per\u00f2 i gialloviola ad avere la meglio per 4-1.\nL'anno seguente, New York si present\u00f2 con una squadra ancor pi\u00f9 fornita, aggiungendo alle stelle della formazione campione del 1970 anche i fortissimi Jerry Lucas e Earl Monroe. I playoff portarono come unico ostacolo i tenaci Celtics, che alla fine furono ugualmente sconfitti, e le Finals presentarono nuovamente la sfida New York - Los Angeles, per quella che si presentava come la resa dei conti definitiva. Stavolta la serie si pieg\u00f2 nettamente in favore di New York, che vincendo in 5 gare si misero al dito il secondo anello della loro storia.\nNel 1974 era ormai finita l'era dei Knicks, che furono bloccati al 2\u00ba turno della post-season. Fu l'ultima stagione per DeBusschere.\nDopo il ritiro.\nDopo il ritiro dal basket giocato, Dave rimase legato per un certo periodo al mondo della NBA rivestendo le cariche di Commissioner della American Basketball Association (ABA) e di vicepresidente nei suoi New York Knicks. Il 14 maggio del 2003, all'et\u00e0 di 62 anni, fu sorpreso da un infarto che ne caus\u00f2 la morte.\nCarriera nel baseball.\nNel 1962 DeBusschere \u00e8 stato messo sotto contratto dai Chicago White Sox come agente libero dilettante. \u00c8 stato lanciatore per i Chicago White Sox a partire dal 1962-63. Ha lanciato una \"partita completa\" senza punti il 13 agosto 1963 contro i Cleveland Indians, permettendo 6 \"valide\", 1 base per \"ball\" e 3 \"strike out\". In 22 \"alla battuta\" in carriera sub\u00ec solo una valida, una singola di Bennie Daniels il 17 luglio 1973. Ha lanciato in minor league con i White Sox per altre due stagioni prima smettere di lanciare e di concentrarsi sul giocare e allenare a pallacanestro.\n\u00c8 uno dei soli 11 atleti ad aver giocato sia in Major League Baseball che in National Basketball Association o la precedente Basketball Association of America. Gli altri sono Mark Hendrickson, Danny Ainge, Gene Conley, Ron Reed, Dick Groat, Steve Hamilton, Cotton Nash, Frankie Baumholtz, Dick Ricketts e Chuck Connors."}
{"id": "1029411", "revid": "110157", "url": "https://it.wikipedia.org/wiki?curid=1029411", "title": "Reale cappella del Tesoro di san Gennaro", "text": "La reale cappella del Tesoro di san Gennaro \u00e8 una cappella barocca del duomo di Napoli fatta edificare su volont\u00e0 dei napoletani per un voto a san Gennaro.\nSi tratta di una delle massime espressioni artistiche della citt\u00e0, sia per la concentrazione ed il prestigio delle opere in esso custodite, sia per il numero di artisti di fama internazionale che hanno partecipato alla sua realizzazione. Le decorazioni pittoriche e ad affresco dell'interno, eseguite prevalentemente dal Domenichino e dal Lanfranco, fanno della cappella l'epicentro della pittura barocca emiliana a Napoli.\nGrazie a diverse bolle pontificie, la reale cappella non appartiene alla curia arcivescovile, bens\u00ec alla citt\u00e0 di Napoli rappresentata da un'antica istituzione civica, ancora oggi esistente, la Deputazione, e dai sedili di Napoli.\nDal 2003 alcuni ambienti adiacenti alla cappella ospitano il Museo del Tesoro di san Gennaro, esponendo \"ex-voto\" e donazioni offerte al santo nel corso di circa sette secoli da parte di re, papi e illustri personalit\u00e0 dell'aristocrazia napoletana ed europea.\nStoria.\nLa Deputazione del Tesoro.\nLa nascita della cappella \u00e8 legata agli anni difficili che visse Napoli durante la prima met\u00e0 del XVI secolo, caratterizzato per l'appunto da conflitti bellici oltre confine ed interni, crisi di pestilenza ed eruzioni vulcaniche.\nI conflitti interni avvennero intorno al 1527, quando il pretendente angioino, approfittando anche dell'assenza del vicer\u00e9 di Napoli, impegnato con le truppe di Carlo V, e della morte del suo luogotenente Andrea Carafa conte di Santa Severina, tent\u00f2 di riconquistare il Regno di Napoli sbarcando coi suoi soldati a Gaeta e a Salerno. A seguito di questi eventi, il generale Lautrec, al comando dei francesi, arriv\u00f2 alle mura di Napoli e la cinse in assedio, impedendo il rifornimento delle derrate alimentari e, secondo alcuni storici tra cui Pietro Giannone, avvelenando anche le acque che abbeveravano la citt\u00e0. Ci\u00f2 provoc\u00f2 una recrudescenza della pestilenza che stava gi\u00e0 decimando i napoletani giungendo sino a circa 250.000 morti.\nNello stesso periodo anche il Vesuvio contribu\u00ec a devastare la citt\u00e0 con una eruzione accompagnata da una serie di terremoti quotidiani che la dilaniarono.\nA seguito di questi eventi il popolo napoletano decise di rivolgersi al proprio santo protettore e il 13 gennaio del 1527, anniversario della traslazione delle ossa di San Gennaro da Montevergine a Napoli, fecero voto di erigergli una nuova e pi\u00f9 bella cappella nel duomo, in quanto la vecchia era relegata in una torre angusta posizionata a sinistra dell'entrata della cattedrale. L'impegno fu assunto solennemente e per dare ancora pi\u00f9 valenza al voto i napoletani redassero il documento, sottoscritto dagli \"eletti di citt\u00e0\", davanti a un notaio, sull'altare maggiore della cattedrale con \"pubblico istrumento rogato da notar Vincenzo de Bossis\".\nIn questo modo, per ottenere la liberazione dai tre flagelli, i rappresentanti dei cinque sedili di Napoli nobili (Capuano, Nido, Montagna, Portanova e Porto) pi\u00f9 il rappresentante del sedile del Popolo fecero voto di offrire mille ducati per il tabernacolo eucaristico e diecimila per la costruzione di una nuova cappella in onore di San Gennaro.\nIl 5 febbraio del 1601, gli \"eletti della citt\u00e0\" nominarono una commissione laica di dodici membri, denominata \"Deputazione\", composta da due rappresentanti per ognuno dei seggi cittadini ed a cui venne affidato il compito di promuovere e curare la costruzione e la decorazione della nuova cappella di San Gennaro.\nIl finanziamento dell'opera inizialmente prevedeva lo stanziamento di 10.000 scudi; tuttavia il fondo raggiunse la cifra di oltre 480.000, senza ottenere alcun contributo dal Vaticano.\nVicende legate agli incarichi pittorici.\nLa costruzione della cappella, iniziata l'8 giugno del 1608, fu affidata all'architetto Francesco Grimaldi, gi\u00e0 molto noto a Napoli per aver progettato altri edifici come la chiesa di Santa Maria della Sapienza, la basilica di San Paolo Maggiore, la chiesa di Sant'Andrea delle Dame ed altre ancora. Per realizzare l'opera architettonica furono demoliti diversi complessi preesistenti, come un oratorio, la piccola chiesa di Sant'Andrea, tre cappelle gentilizie del duomo di Napoli (dei Filomarino, Capace e Cavaselice) ed alcune abitazioni civili. Alla morte del Grimaldi, avvenuta nel 1613, gli successero alla direzione del cantiere dapprima Ceccardo Bernucci e poi Giovan Giacomo di Conforto, che li condusse fino al completamento.\nI controversi incarichi pittorici legati alla cappella, accompagnati anche da un contesto cittadino complesso consistente in minacce ed attentati da parte di pittori locali (Belisario Corenzio, Battistello Caracciolo e Jusepe de Ribera) a scapito dei forestieri per disincentivare loro l'accettazione dell'incarico, fenomeno conosciuto dalla storiografia ufficiale come \"cabala di Napoli\", hanno determinato tuttavia un rallentamento della conclusione dei lavori, che avvenne definitivamente solo nel 1646. Intrapresi infatti in un primo momento (1618) i contatti con il Cavalier d'Arpino per l'esecuzione del ciclo di affreschi della reale cappella, che avrebbero riguardato le \"Storie sulla vita di San Gennaro\" e l'affresco del \"Paradiso\" nella cupola, a causa di un avvio a singhiozzo, dovuto probabilmente anche al fatto che il pittore era in quel periodo ancora a Roma per il completamento di altre sue opere, la scelta della Deputazione ricadde successivamente (1620) su Guido Reni, gi\u00e0 attivo a Napoli. La Deputazione, indirizzando le proprie scelte sul pittore emiliano, ribad\u00ec cos\u00ec la propria intenzione di affidare i lavori, probabilmente i pi\u00f9 importanti di quel periodo in citt\u00e0, legati inoltre ad un luogo particolarmente devoto al popolo napoletano, a pittori non locali. Conseguenza di questa decisione fu che il movimento intimidatorio intrapreso dai tre pittori napoletani, su tutti il Corenzio, si attiv\u00f2 con cos\u00ec tanta prepotenza da organizzare un agguato ad un collaboratore del Reni, portandolo al ferimento. A questo punto, lo spavento dall'accaduto port\u00f2 il Reni a rifiutare l'incarico e cos\u00ec la Deputazione si dovette mobilitare nuovamente nella ricerca del pittore a cui affidare l'incarico. Questa volta la ricerca vide allargare l'orizzonte decisionale della Deputazione, volgendo lo sguardo anche ad artisti partenopei come Fabrizio Santafede e il Caracciolo. Tuttavia le loro bozze presentate all'istituzione non piacquero e cos\u00ec, al 1628, il cantiere per il ciclo pittorico non riusc\u00ec ancora a partire.\nDue anni dopo, il Domenichino, altro pittore emiliano, riusc\u00ec invece a convincere l'organo civico con i propri test e finalmente iniziarono le decorazioni delle volte, compiendo nel 1633 dapprima quelle dei sottarchi degli altari, poi completando per il 1641 gli affreschi dei quattro pennacchi e infine, nello stesso anno, compiendo cinque dei sei oli su rame (uno risult\u00f2 per\u00f2 essere incompleto) che decorano la fascia inferiore della cappella. Il Domenichino esegu\u00ec quindi la maggior parte degli affreschi commissionatigli fino alla sua morte improvvisa, avvenuta nel 6 aprile del 1641, probabilmente avvelenato dai tre pittori napoletani appartenenti alla \"cabala\". Dopo due giorni, venne a sostituirlo nei lavori interni alla cupola un altro pittore natio e di scuola emiliana, Giovanni Lanfranco, che si occup\u00f2 di compiere la scena del \"Paradiso\" completandola nel 1643.\nLe opere che a quel punto erano incompiute risultavano essere due oli su rame, uno nel primo pilastro di destra, che il Domenichino non fece in tempo ad ultimare, e l'altro nell'altare di destra, mai iniziato. Cos\u00ec il 6 giugno del 1646 la Deputazione decise, per la prima volta dall'inizio dei lavori, di affidare a un pittore napoletano, Massimo Stanzione, la realizzazione di un'opera. Si trattava del ramo raffigurante il \"Miracolo dell'Ossessa\", sul primo pilastro a destra, che aveva l'obiettivo di sostituire la versione non ultimata del Domenichino. Il quadro realizzato da Massimo Stanzione dapprima sostitu\u00ec l'incompiuto del Domenichino, che fu sistemato nella sagrestia dell'Immacolata, oggi parte del complesso museale del Tesoro di san Gennaro, poi la Deputazione nel corso dell'Ottocento decise di invertire le due opere in quanto il quadro dello Stanzione non si uniformava al tema pittorico del Domenichino presente e prevalente nella cappella, la quale a quel punto contava del pittore emiliano cinque dipinti su sei nella fascia inferiore e gli affreschi nelle lunette degli archi e nei pennacchi della cupola, che invece al centro vede l'opera del Lanfranco. L'ultima opera rimanente fu definita nel 1646 con il pittore spagnolo ma di scuola napoletana Jusepe de Ribera, che esegu\u00ec la pala olio su rame dell'altare di destra raffigurante \"San Gennaro esce illeso dalla fornace\", considerata dagli esperti una delle pi\u00f9 belle opere del pittore per la plasticit\u00e0 dei personaggi, per la cura dei particolari e per la straordinaria capacit\u00e0 espressiva.\nCon l'opera del Ribera, che di fatto \u00e8 l'unica artisticamente \"napoletana\" all'interno della cappella, si poterono definire conclusi i lavori all'ambiente religioso.\nI rapporti con la Santa Sede ed il diritto alla laicit\u00e0.\nIstituita la \"Deputazione della reale cappella del Tesoro\", sin dal principio l'organismo ha tenuto ad affermare e a difendere il diritto di patronato della citt\u00e0 di Napoli sulla cappella proprio perch\u00e9 questa era diretta espressione della volont\u00e0 dei napoletani e quindi espressione della laicit\u00e0, autonomia ed indipendenza rispetto alla curia arcivescovile.\nNel 1605 la Deputazione, infatti, ottenne la bolla di fondazione da papa Paolo V e dopo tre anni, l'8 giugno 1608, iniziarono i lavori di costruzione del luogo sacro.\nI primi problemi, per\u00f2, arrivarono in corso d'opera con il cardinale arcivescovo Francesco Boncompagni che si oppose fermamente all'esenzione della Deputazione dalla giurisdizione dell'ordine diocesano.\nUlteriori problemi si ebbero dopo l'ingresso di Giuseppe Garibaldi a Napoli il 17 febbraio 1861 quando si pubblicarono alcuni decreti luogotenenziali relativi a benefici e cappellanie laicali. La Deputazione si batt\u00e9 perch\u00e9 le fosse riconosciuto il diritto di patronato laicale e il 13 maggio del 1861 la reale cappella del Tesoro di san Gennaro fu dichiarata esente dalla precedente legge del 17 febbraio essendo stata riconosciuta \"Istitutione sui generis\". Rimase dunque intatta la laicit\u00e0 della propriet\u00e0 che ha resistito anche alle leggi post unitarie del 7 luglio 1866 e del 15 agosto 1867, con le quali fu negato il riconoscimento di laicit\u00e0 a tutti gli ordini e alle congregazioni religiose regolari, ai conservatori musicali e ai ritiri che comportassero vita in comune e avessero carattere ecclesiastico. Tutti i luoghi di propriet\u00e0 di tali enti soppressi furono incamerati dal demanio statale e fu sancita l'incapacit\u00e0 per ogni ente morale ecclesiastico di possedere immobili, fatte salve le parrocchie. La natura laica della Deputazione sancita dalle bolle pontificie fu mantenuta grazie anche ad un appassionato memoriale inviato alla Camera del governo italiano e sottoscritto dal presidente Rodrigo Nolli, allora sindaco di Napoli, e da tutti i deputati, con il quale si ricordava la natura laica della Deputazione, il diritto di patronato ottenuto da tre bolle pontificie e l'aspra guerra sostenuta contro la curia arcivescovile di Napoli per il mantenimento dello stato giuridico e la piena autonomia.\nIl 15 agosto 1927, papa Pio XI con la bolla \"Neapolitanae Civitatis gloria\" riconosceva che le bolle pontificie di papa Paolo V e Urbano VIII avevano definito il diritto di patronato della citt\u00e0 di Napoli sulla cappella, l'amministrazione dei beni, l'elezione dei cappellani coi relativi diritti e doveri, il servizio del culto divino ed altri privilegi ad essa inerenti.\nDescrizione.\nInterno.\nLa cappella \u00e8 a pianta a croce greca, il cui ingresso \u00e8 caratterizzato da un cancello monumentale in bronzo dorato disegnato da Cosimo Fanzago nel 1630 in sostituzione di quello realizzato da Giovan Giacomo Conforto nel 1628, preceduto a sua volta da una fascia marmorea sul pavimento (simile a quella che caratterizza la cappella dei Capece Minutolo della stessa cattedrale) che delimita la superficie della cappella, separandola cos\u00ec dal resto dell'edificio religioso e ribadendo in questo modo la sua piena autonomia amministrativa rispetto alla curia.\nL'altare maggiore \u00e8 al centro del presbitero, due altari sono laterali mentre altri quattro minori sono posti alle basi dei pilastri che reggono la cupola, tipico dello stile del barocco napoletano seicentesco. Francesco Solimena realizz\u00f2 il nuovo altare maggiore, in porfido, completato nel 1667 che incornicia il paliotto d'argento raffigurante la \"Traslazione delle reliquie del santo da Monte Vergine a Napoli\", opera questa di Giovan Domenico Vinaccia eseguita tra il 1692 al 1695. Dietro l'altare, due nicchie con sportelli argentei donati da Carlo II di Spagna nel 1667 custodiscono le ampolle del sangue di San Gennaro e avrebbero dovuto contenere anche il \"busto reliquiario di san Gennaro\" in oro e argento, realizzato da tre orafi provenzali e donato da Carlo II d'Angi\u00f2 nel 1305, per\u00f2 esposto in cappella davanti all'altare maggiore, defilato sulla sinistra.\nSulle due cantorie ai lati dell'abside, si trovano altrettanti organi a canne. L'organo di sinistra \u00e8 il pi\u00f9 antico di Napoli ancora funzionante; venne costruito nel 1649 da Pompeo De Franco e, rimasto immutato nei secoli, \u00e8 composto da 5 registri, con unica tastiera e senza pedaliera. L'organo di destra, coevo al primo, venne notevolmente modificato nel 1902 da Giovanni e Pietro Petillo e si compone di nove registri, sette al manuale e due al pedale.\nTutta la cappella \u00e8 contornata da una serie di diciannove sculture bronzee che vede nella centrale, posta dietro l'altare maggiore, il \"San Gennaro seduto\" del 1645, quasi a voler \"dirigere\" gli altri diciotto compatroni nella difesa di Napoli dalla fame, dalla crisi, dalla peste e dall'ira del Vesuvio. L'insieme delle decorazioni scultoree peraltro aveva avuto inizio nel 1610, su disegno di Francesco Grimaldi, le quali furono realizzate nell'arco di oltre un ventennio sotto la direzione di Cristoforo Monterosso, coinvolgendo oltre al carrarese Giuliano Finelli, allievo di Gian Lorenzo Bernini, che esegu\u00ec la maggior parte delle opere, anche altri scultori di scuola napoletana. Sono del Finelli il \"San Gennaro seduto\", \"Sant'Agrippino\", \"Sant'Agnello\", \"San Tommaso d'Aquino\", \"Sant'Eufebio\", \"San Severo\" e \"Santa Patrizia\", nella zona presbiteriale; \"Sant'Andrea d'Avellino\" e \"San Domenico\", nell'altare di sinistra; \"San Giacomo della Marca\" e \"San Francesco di Paola\" sull'altare di destra; \"San Nicola\" a sinistra dell'ingresso. Le altre sculture sono invece il \"San Gaetano\" di Domenico Marinelli a destra dell'ingresso; \"Santa Teresa\", di Cosimo Fanzago nell'altare di destra; \"Sant'Aspreno\" e \"Sant'Attanasio\" di Giovanni Domenico Monterossi e Tommaso Montani nel presbiterio; \"Sant'Antonio da Padova\" del Marinelli e \"San Francesco Saverio del Vinaccia\" nell'altare di sinistra. Sono inoltre presenti in cappella, compresa sacrestia e cappella della Concezione, cinquantaquattro busti reliquari tutti completamente in argento, sempre raffiguranti santi patroni della citt\u00e0 e sempre di scuola napoletana, alcuni attribuiti a Lorenzo Vaccaro, a Giuseppe Sanmartino, ad Andrea Falcone e a Francesco Citarelli.\nI dipinti e gli affreschi della cappella sono prevalentemente del Domenichino, ad eccezione del ciclo presente nella parte centrale della cupola riprendenti la scena del \"Paradiso\", effettuato da Giovanni Lanfranco nel 1643 e ad eccezione della pala d'altare di destra, il \"San Gennaro esce illeso dalla fornace\" del 1646, che spetta invece al Ribera.\nPer quanto riguarda gli affreschi, sono di mano del Domenichino la \"Vergine che intercede per Napoli\", l'\"Incontro di san Gennaro con Cristo nella Gloria Celeste\", il \"Cristo ordina a San Gennaro di difendere Napoli\" ed il \"Patrocinio dei santi Gennaro, Agrippina e Agnello Abate\" che trovano posto nei rispettivi quattro pennacchi della cupola, da sinistra a destra in senso orario partendo da quello pi\u00f9 vicino all'ingresso in cappella. Le lunette dell'ingresso e dei due altari laterali, cos\u00ec come la volta di quello principale e i tre sottarchi (i due laterali e quello d'ingresso) vedono altre scene sulle \"Storie della vita di San Gennaro\", terminate nel 1633. Nella lunetta d'accesso \u00e8 il \"San Gennaro che ferma la lava del 1631\", in quella dell'altare di sinistra \u00e8 il \"San Gennaro condotto al martirio con i compagni Festo e Desiderio\", nella volta dell'altare principale sono collocati gli affreschi ritraenti le scene del \"Tormento del santo\", del \"San Gennaro nell'anfiteatro di Pozzuoli\" e di \"San Gennaro che dona la vista al tiranno Timoteo\" mentre nella lunetta dell'altare di destra \u00e8 il \"San Gennaro che libera Napoli dai saraceni\".\nLe pitture che invece caratterizzano la fascia inferiore della cappella appartenenti all'artista emiliano, tutte olio su rame databili 1640 circa e riguardanti sempre le \"Storie della vita del santo\", sono invece cinque: la \"Decollazione di san Gennaro\", sull'altare di sinistra, con ai lati, sui pilastri, gli \"Infermi guariti con l'olio della lampada del santo\" a sinistra e la \"Resurrezione di un morto\" a destra, mentre sul lato destro della cappella, al pilastro sinistro \u00e8 \"Gli infermi presso la tomba del santo\" e su quello destro l'incompiuta \"Ossessa liberata dall'invocazione del nome del santo\".\nSacrestia e cappella della Concezione.\nAlle spalle dell'altare di destra un corridoio che si apre sulla parete di sinistra, affrescato in trompe-l'\u0153il, conduce ad un ambiente ai cui lati si aprono, a destra, la sacrestia della cappella di San Gennaro, ed a sinistra, la cappella della Conciliazione (o dell'Immacolata).\nIl passaggetto della cappella, anch'esso in trompe-l'\u0153il, presenta affreschi lungo la volta e le pareti databili intorno al 1744 di Francesco Russo e Nicola Maria Rossi, un busto bronzeo su \"San Gennaro\" sopra la porta d'ingresso, un lavabo marmoreo seicentesco circondato ai lati da due panche anch'esse in marmo, mentre i quattro dipinti ovali collocati lungo le pareti sono opera di Vincenzo Fato e raffigurano le scene dell'\"Idropico\", della \"Resurrezione di Lazzaro\", del \"Cieco nato\" e della \"Cananea\".\nA destra si apre la sacrestia della reale cappella; questa vede lungo le pareti mobilia seicentesca di Dionisio Lazzari utilizzata ancor oggi per custodire i paramenti liturgici e gli oggetti sacri destinati alle funzioni religiose, mentre la volta \u00e8 decorata da fregi e figure a mo' di cariatidi in stucco di Andrea Falcone eseguiti nel 1668, che culminano al centro del soffitto con un affresco ovale di Luca Giordano su \"San Gennaro in gloria\" eseguito nello stesso anno. Sui timpani degli armadi sono collocati altri quattro dipinti su rame del Giordano, ritraenti una \"Madonna col Bambino\", un \"San Zaccaria\", una \"Sant'Anna\" e un \"San Giuseppe\"; sulle ante sono invece otto ovali ancora in rame sulle \"Storie di Cristo\": del Giordano sono il \"Calvario\" e il \"Getsmani\", di Vincenzo Fato sono la \"Nascita\", l'\"Epifania\", la \"Circoncisione\" e la \"Disputa\", tutti databili 1742, mentre di Paolo De Majo sono la \"Trinit\u00e0\" e l'\"Annunciazione\", databili al XVIII secolo.\nLa cappella che si apre a sinistra del passaggetto \u00e8 invece la cappella della Concezione, che presenta una volta riccamente decorata con fregi e putti in marmo e stucco e affrescata ancora in trompe-l'\u0153il da Luca Giordano nel 1663 e Giacomo Farelli successivamente, il quale si occup\u00f2 di terminare il lavoro compiendo anche l'ovale centrale della volta con l'\"Immacolata Concezione\". Sull'altare \u00e8 collocata la \"Liberazione di una ossessa\" di Massimo Stanzione del 1643, commissionata dalla Deputazione al pittore napoletano per sostituire quella incompiuta (a causa del decesso dell'artista) del Domenichino presente in cappella. L'opera dello Stanzione tuttavia, a causa dei forti risentimenti dell'influenza caravaggesca riscontrabili anche nella tela, non fu preferita a quella del pittore emiliano che invece, secondo la Deputazione, aveva meglio rispettato l'armonia compositiva di tutto l'ambiente. Il dipinto su rame fu cos\u00ec collocato a met\u00e0 Ottocento sull'altare della cappella della Concezione. Sulla parete laterale sono infine posti due accessi che aprono gli ambienti del Museo del Tesoro di san Gennaro, da cui deriva la fruizione della sacrestia, del passaggetto e della cappella della Concezione."}
{"id": "1029441", "revid": "538762", "url": "https://it.wikipedia.org/wiki?curid=1029441", "title": "Fender Bronco", "text": "La Fender Bronco \u00e8 una chitarra elettrica prodotta da Fender nel periodo che va dal 1967 fino al 1981. La Bronco \u00e8 concepita come modello destinato ai chitarristi principianti e venduta a basso prezzo, una caratteristica di tutte le chitarre della famiglia Mustang.\nCaratteristiche Tecniche.\nLa chitarra \u00e8 caratterizzata da un corpo e un manico simile a quelli della Fender Mustang, ma con un solo pick-up e la leva del tremolo leggermente diversa. A differenza delle altre varianti \"Mustang\", la chitarra \u00e8 stata progettata con una tastiera di 24 pollici, una caratteristica che ha particolarmente soddisfatto gli aspiranti con le mani pi\u00f9 piccole. L'unico pick-up \u00e8 situato nella zona vicino al ponte diversamente dalla Musicmaster che ha un pick-up nella zona del manico e dalle \"Mustang\" e Duo-Sonic che hanno due pick-up.\nLa leva del tremolo non ebbe successo secondo la Fender, e fu adottata solo dalla Bronco. A volte viene chiamata con nomi non ufficiali: il \"vibrato d'acciaio della Fender\" oppure il \"Bronco Trem\". Ha tuttavia degli ammiratori, ma nessun chitarrista famoso, a parte Alex Turner degli Arctic Monkeys, l'ha mai usata.\nLa bronco era prodotta di solito con il manico di acero, la tastiera di palissandro e il corpo di ontano.\nLa chitarra ha due controlli, uno per il volume e l'altro per il tono.\nLa Bronco in s\u00e9 non \u00e8 mai stata particolarmente popolare ed ora \u00e8 abbastanza rara."}
{"id": "1029453", "revid": "28592", "url": "https://it.wikipedia.org/wiki?curid=1029453", "title": "Lavacri", "text": ""}
{"id": "1029455", "revid": "28592", "url": "https://it.wikipedia.org/wiki?curid=1029455", "title": "Lavacro", "text": ""}
{"id": "1029461", "revid": "1423072", "url": "https://it.wikipedia.org/wiki?curid=1029461", "title": "Bottigella", "text": "I Bottigella furono un'antica e illustre casata di Pavia, stimata tra le pi\u00f9 nobili della citt\u00e0, e che, specie nei secoli tra il XIV e il XVIII, espresse notevoli personalit\u00e0 in campo religioso, amministrativo e giuridico, contribuendo altres\u00ec con importanti commissioni all'architettura e alle belle arti. Esercitarono anche la signoria feudale su diversi luoghi del circondario.\nOrigini.\nUn documento nomina la famiglia Bottigella, fin dal 1181, come possidente nell'Oltrep\u00f2 Pavese, territorio da poco sottomesso a Pavia, il che la farebbe ritenere di origine oltrepadana. Anche se \u00e8 citata tra le famiglie pi\u00f9 antiche di Pavia, ascritta fin dal Trecento al canone della nobilt\u00e0 pavese, non ebbe un ruolo di rilievo nelle lotte civili che contrapposero le maggiori casate cittadine tra il XIII e il XIV secolo, in cui comunque appaiono essere di parte guelfa. In quest'ultimo secolo cominciano ad apparire, senza un preciso legame genealogico, i primi personaggi importanti, tra cui in particolare:\nNel frattempo la famiglia, gi\u00e0 divisa in pi\u00f9 rami, si arricchisce con il commercio del guado (un colorante per le stoffe) e con il possesso fondiario: ha vasti possedimenti a Calvignano nell'Oltrep\u00f2 Pavese e, nella stessa zona, ottiene in feudo o enfiteusi da importanti istituzioni religiose pavesi (in particolare il Monastero di San Salvatore, cui saranno sempre molto legati) vastissimi beni nella corte di Corana (comprendenti anche Silvano Pietra, allora detto \"Silvano Bottigella\" e Bastida de' Dossi) e nei vicini territori di Casei e Voghera.\nI grandi Bottigella del XV secolo.\nNella prima met\u00e0 del Quattrocento appaiono i quattro fratelli, figli di Corradino di Bertolello, da cui discesero i rami pi\u00f9 importanti della casata.\nDecadenza della casata.\nNel XVI secolo, morto senza figli (1507) Filippo di Giovanni Matteo, feudatario di Calvignano, Cameriano, Corana e Bastida de' Dossi, per testamento chiam\u00f2 suoi eredi i due giovani figli del cugino Giovanni Durone di Corradino, Pietro Francesco e Ottaviano. Nei decenni seguenti essi divisero i loro beni: a Ottaviano toccarono Cameriano e Corana, a Pietro Francesco Calvignano e Bastida. La linea di Ottaviano si estinse in un paio di generazioni con Raimondo (1664), e il feudo di Cameriano fu confiscato; Corana, che era sotto l'alta sovranit\u00e0 del monastero del Salvatore, pass\u00f2 alla linea di Pietro Francesco, rappresentata allora da un Giovanni Battista. Morendo per\u00f2 a sua volta senza eredi il figlio di questi, Giovanni Durone, si estinse definitivamente nel 1690 il ramo signorile della casata.\nRimanevano comunque a Pavia e altrove diversi Bottigella di agiata condizione. Si ricordano soprattutto \"Baldassarre\" che, verso la fine del XVIII secolo acquist\u00f2 il maestoso palazzo gi\u00e0 Beccaria e Carminali, in Corso Cavour, da allora detto Palazzo Carminali Bottigella, in cui raccolse le memorie della famiglia, specialmente opere d'arte, di cui la pi\u00f9 celebre \u00e8 la Pala Bottigella di Vincenzo Foppa, commissionata da Giovanni Matteo Bottigella, che fino ad allora era rimasta nella cappella di famiglia presso la chiesa di San Tommaso, proprio allora soppressa. I suoi discendenti la donarono poi al Comune, e si trova oggi nella Pinacoteca civica. \nL'ultimo dei Bottigella di Pavia, Baldassarre, si spense il 17 marzo 1886:Ieri notte mor\u00ec il Nobile Dottor Baldassarre Bottigella. Con lui si estingue una delle pi\u00f9 illustri casate di Pavia.Buona parte dei documenti della famiglia sono conservati nell'archivio Storico Civico di Pavia e nell'archivio di Stato di Pavia."}
{"id": "1029465", "revid": "32428", "url": "https://it.wikipedia.org/wiki?curid=1029465", "title": "Santuario Sant'Anna", "text": ""}
{"id": "1029466", "revid": "339392", "url": "https://it.wikipedia.org/wiki?curid=1029466", "title": "Locali termali", "text": ""}
{"id": "1029469", "revid": "29863", "url": "https://it.wikipedia.org/wiki?curid=1029469", "title": "A bad dream", "text": ""}
{"id": "1029470", "revid": "28592", "url": "https://it.wikipedia.org/wiki?curid=1029470", "title": "Burroni", "text": ""}
{"id": "1029472", "revid": "28592", "url": "https://it.wikipedia.org/wiki?curid=1029472", "title": "Burrone", "text": ""}
{"id": "1029476", "revid": "92055", "url": "https://it.wikipedia.org/wiki?curid=1029476", "title": "High School Musical (album)", "text": ""}
{"id": "1029478", "revid": "92723", "url": "https://it.wikipedia.org/wiki?curid=1029478", "title": "Capitale di rischio", "text": ""}
{"id": "1029486", "revid": "63716", "url": "https://it.wikipedia.org/wiki?curid=1029486", "title": "Guerra di Onin", "text": ""}
{"id": "1029489", "revid": "287204", "url": "https://it.wikipedia.org/wiki?curid=1029489", "title": "Guerra Onin", "text": ""}
{"id": "1029490", "revid": "1714743", "url": "https://it.wikipedia.org/wiki?curid=1029490", "title": "Lorenzo de' Medici (1599-1648)", "text": "Biografia.\nMecenatismo.\nAppassionato di cani, caccia e cavalli, era anche un mecenate e patrono delle arti: protettore di Stefano Della Bella, nella sua residenza nel Casino in via del Parione (oggi distrutto per far posto al Palazzo Corsini al Parione) e nella Villa La Petraia, che fece affrescare dal Volterrano, mise insieme una considerevole raccolta di dipinti.\nViaggi in Europa.\nNel 1617 accompagn\u00f2 la sorella Caterina, andata in sposa a Ferdinando Gonzaga, a Mantova, visit\u00f2 Venezia, Genova, Loreto e Pesaro. Nel 1623 si rec\u00f2 a Urbino in aiuto alla sorella Claudia, rimasta vedova del duca Federico Ubaldo della Rovere, per convincere il suocero di lei, Francesco Maria II della Rovere, rimasto senza eredi, a cedere il Ducato di Urbino alla famiglia Medici. Fallito questo tentativo, nel 1626 accompagn\u00f2 Claudia nel suo secondo viaggio nuziale, verso Innsbruck, dove spos\u00f2 il conte del Tirolo Leopoldo V d'Austria: in questa occasione visit\u00f2 Monaco, Norimberga, Ratisbona e Nancy.\nMorte e sepoltura.\nNon si spos\u00f2 mai. Mor\u00ec nel 1648, si disse avvelenato da una medicina.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: "}
{"id": "1029491", "revid": "117400787", "url": "https://it.wikipedia.org/wiki?curid=1029491", "title": "Will Self", "text": "Ha studiato presso la University College School, il Christ's College Finchley, e l'Exeter College di Oxford. \u00c8 sposato con la giornalista Deborah Orr.\nL'opera di Self si segnala per una prosa densa e immaginifica, caratterizzata dall'amalgama caleidoscopico di suggestioni quanto di tecniche narrative vere e proprie diversissime tra loro, giungendo a spaziare dalla narrazione realistica quasi al limite del giornalistico, a una d'impostazione pressoch\u00e9 surrealistica, allucinante e alquanto grottesca, onde elabora spesso, non trascurando una certa propensione per il pastiche postmoderno, non pochi spunti d'analisi e critica della societ\u00e0 e cultura contemporanee.\nBiografia.\nWill Self \u00e8 apparso frequentemente sulla televisione britannica, ad esempio come concorrente in \"Have I Got News for You\" e come parte del cast fisso in \"Shooting Stars\" e \"Grumpy Old Men\". \u00c8 apparso in \"Room 101\". Si discusse molto di lui nel 1997, quando, inviato del giornale britannico \"The Observer\" per la campagna elettorale di John Major, fu successivamente licenziato dallo stesso per aver assunto dell'eroina sul jet del Primo Ministro.\nLa sua rubrica \"Psychogeography\" compare nell'edizione del sabato di \"The Independent\". Ha scritto anche per il \"New Statesman\" e per \"Prospect\".\nStile letterario.\nCos\u00ec come Salman Rushdie, Will Self impregna la sua scrittura di riferimenti e allusioni alla cultura moderna (sia di massa sia \"alta\"), e come Rushdie \u00e8 egli stesso probabilmente l'unica persona in grado di individuarli tutti. Le influenze menzionate pi\u00f9 di frequente sono J.G. Ballard, Philip K. Dick, William S. Burroughs, Hubert Selby e Hunter S. Thompson, spesso per ragioni non puramente letterarie. Egli ha sovente citato come influenze formative per la propria narrativa anche autori come Jonathan Swift, Alasdair Gray, Franz Kafka, Lewis Carroll, Joseph Heller e Louis-Ferdinand C\u00e9line. Viene spesso ascritto quale preponderante influenza letteraria, al pari di altri scrittori britannici della sua stessa generazione, anche lo scrittore Martin Amis; Self, in un'occasione, avrebbe infatti dovuto intervistarlo nel contesto di una pi\u00f9 vasta retrospettiva dedicata all'autore, ma la loro fin\u00ec per essere pi\u00f9 che altro una vivace discussione sulle loro rispettive opere. \u00c8 comunque noto che i due si rispettino molto a livello artistico.\nEsempio delle influenze e dell'immaginazione che confluiscono nelle opere di Will Self \u00e8 \"Dorian\", un romanzo che rielabora il tema principale del \"Ritratto\" di Wilde calandolo in un contesto sociale diverso, ma che lo stesso narratore del romanzo definisce assai simile a quello originale. In \"Dorian\" l'omoerotismo latente del \"Ritratto di Dorian Gray\" diventa dichiarato, la cultura omosessuale degli anni ottanta, l'epoca della cosiddetta \"peste gay\", la Londra underground si mescolano a uno stile immaginifico e ai classici motivi dello storico romanzo wildiano.\nOpere.\nIn Italia sono state pubblicate alcune opere di Will Self: \"Grandi scimmie\", \"Cordiali saluti da un mondo insano\", \"Misto maschio\", \"Dorian\" e \"London. Appunti da una metropoli\".\nSaggistica.\nSelf ha anche pubblicato varie raccolte dei suoi interventi su giornali e riviste, in cui accosta interviste a personaggi di controcultura, recensioni di ristoranti e critica letteraria."}
{"id": "1029492", "revid": "35813", "url": "https://it.wikipedia.org/wiki?curid=1029492", "title": "Don Lorenzo de' Medici", "text": ""}
{"id": "1029493", "revid": "200568", "url": "https://it.wikipedia.org/wiki?curid=1029493", "title": "Termometro a gas", "text": "Il termometro a gas sfrutta la pressione prodotta da un gas quando la sostanza da misurare \u00e8 ad una certa temperatura. Il termometro \u00e8 mostrato in figura. Esso \u00e8 composto da un contenitore nel quale vi \u00e8 la sostanza di cui si vuole misurare la temperatura \"T\", nel quale \u00e8 immerso il \"bulbo\" che contiene il gas. Tramite un tubo ad U (adiabatico) il liquido termometrico, che spesso \u00e8 il mercurio, \u00e8 connesso ad un serbatoio e possiede una scala graduata.\nDescrizione.\nIl suo funzionamento \u00e8 immediato: la sostanza \u00e8 a temperatura \"T\", quindi il bulbo a gas si porta alla stessa temperatura e subisce una variazione di pressione. Il serbatoio funziona da riferimento con la pressione atmosferica.\nLa differenza dell'altezza del tubo a U fornisce la misura della pressione \"p\", in base alla legge di Stevino:\ndove formula_2 \u00e8 la densit\u00e0 del liquido termometrico, \"g\" \u00e8 l'accelerazione di gravit\u00e0. Sappiamo esistere una relazione tra pressione e temperatura a volume costante in base alla seconda legge di Gay-Lussac, che indichiamo generalmente come:\ndove \"C\" \u00e8 una costante di proporzionalit\u00e0. Per ricavare \"C\" dobbiamo calibrare il termometro. Questo si pu\u00f2 fare utilizzando la temperatura di ebollizione e di solidificazione dell'acqua, oppure il punto triplo dell'acqua per esempio. Sappiamo che nel punto triplo l'acqua ha una pressione di formula_4 alla temperatura del punto triplo di formula_5. Utilizziamo questi valori di riferimento insieme alla relazione tra temperatura e pressione e ricaviamo la costante \"C\":\nda cui:\ne dunque:\nLa temperatura misurata non \u00e8 la stessa per ogni gas usato, perch\u00e9 i gas hanno densit\u00e0 differenti e quindi pressioni diverse e punti tripli diversi. Solo diminuendo la pressione o rarefacendo il gas, i valori della temperatura si avvicinano l'uno all'altro, tendendo ad un limite unico: la condizione limite a cui tendono i gas cos\u00ec rarefatti \u00e8 appunto la condizione di gas ideale."}
{"id": "1029495", "revid": "27723", "url": "https://it.wikipedia.org/wiki?curid=1029495", "title": "Modulo aritmetico", "text": ""}
{"id": "1029588", "revid": "919135", "url": "https://it.wikipedia.org/wiki?curid=1029588", "title": "Condizione necessaria e sufficiente", "text": " \nUna condizione necessaria e sufficiente, nella logica di una proposizione, \u00e8 quell'evento che \u00e8 vero se e solo se la proposizione \u00e8 vera.\nCondizione necessaria.\nPer capire se P \u00e8 \"necessaria\" per Q bisogna chiedersi se vale la formulazione \"se P non \u00e8 vera, allora Q non \u00e8 vera\". Per contrapposizione, questo \u00e8 uguale a dire \"ogni volta che Q \u00e8 vera, anche P \u00e8 vera\". La relazione logica tra di esse \u00e8 espressa da \"Se Q allora P\" (in inglese: \"If Q, then P\") o \"P formula_3 Q\" (Q implica P), e si pu\u00f2 anche trovare scritta come \"Q solo se P\", \"P ogni volta che Q\" o \"P quando Q\". In molti casi, una condizione necessaria \u00e8 parte di una gamma di condizioni, come mostrato nell'esempio 4.\n\"Esempio 1\": Si consideri la proposizione \"Essere un dittatore \u00e8 necessario per essere presidente a vita\"; se non si \u00e8 dittatore, allora \u00e8 impossibile ricoprire tale carica, ma se si ricopre tale carica, allora si \u00e8 automaticamente dittatore.\n\"Esempio 2\": Si supponga che ogni fulmine causi un tuono (per quanto debole possa essere il tuono) e si supponga che per \"tuono\" si intenda il suono causato dal fulmine. Allora si potrebbe dire che \"il tuono \u00e8 necessario per il fulmine\", perch\u00e9 se non ci fosse alcun tuono, allora non ci sarebbe alcun fulmine. Cio\u00e8, se avviene il fulmine, allora deve crearsi anche un tuono.\n\"Esempio 3\": Un alimentatore funzionante \u00e8 necessario per il funzionamento di un computer.\n\"Esempio 4\": Come esempio di condizione \"non\" necessaria, si consideri un rettangolo e un quadrato. Si noti che essere un quadrato \"non\" \u00e8 condizione necessaria per essere rettangolo, in quanto ci sono rettangoli che non sono quadrati. D'altra parte, essere un rettangolo \u00e8 necessario per essere un quadrato, con l'ulteriore condizione dei lati uguali.\nIn moltissimi testi di matematica talvolta \u00e8 scritto esplicitamente \"Condizione necessaria ma non sufficiente\", proprio ad indicare la netta distinzione tra le due categorie. Tale scrittura comunque \u00e8 da interpretare semplicemente come \"Condizione necessaria\".\nCondizione sufficiente.\nAffermare che P \u00e8 \"sufficiente\" per Q equivale a dire che \"se P \u00e8 vera, allora Q \u00e8 vera\", oppure che \"ogni qualvolta si avvera P, si avvera anche Q\". La relazione logica \u00e8 espressa dall'espressione \"Se P allora Q\" (o in inglese: \"If P then Q\"), oppure \"P formula_1 Q\", e si pu\u00f2 anche trovare scritta come \"P implica Q.\" \n\"Esempio 1\": Per semplicit\u00e0, si supponga che ogni persona sia biologicamente maschio o femmina, e che un padre sia un maschio biologico che ha dato vita a un figlio. Allora \"essere padre\" \u00e8 condizione sufficiente per essere maschio.\n\"Esempio 2\": Come nel paragrafo precedente, si supponga che il tuono sia causato dal fulmine. Allora \"il tuono \u00e8 sufficiente per il fulmine\", perch\u00e9 se si sente un tuono, allora deve essere stato generato da qualche fulmine.\n\"Esempio 3\": Un computer funzionante \u00e8 condizione sufficiente per supporre che esista un alimentatore funzionante, un monitor funzionante ecc.\n\"Esempio 4\": Essere un quadrato \u00e8 sufficiente per essere un rettangolo, ed \u00e8 anche sufficiente per avere i lati di uguale lunghezza.\n\"Esempio 5\": Come esempio di condizione \"non\" sufficiente, si consideri l'esempio \"uomo/donna\". Essere uomo \"non\" \u00e8 sufficiente per essere padre, perch\u00e9 ci sono uomini che non hanno figli.\nRelazione tra \"necessario\" e \"sufficiente\".\nLa proposizione \"P \u00e8 sufficiente per Q\" \u00e8 lo stesso che dire \"Q \u00e8 necessario per P\", perch\u00e9 in entrambe le proposizioni \"P implica Q\".\nEsempio: \"Essere un rettangolo \u00e8 necessario per essere un quadrato\". Di conseguenza, \"essere un quadrato \u00e8 sufficiente per essere un rettangolo\".\nCondizioni necessarie e sufficienti.\nDire che P \u00e8 \"necessaria e sufficiente\" per Q equivale a dire due cose:\nAd esempio, se Maria mangia sempre carne di luned\u00ec, ma mai in ogni altro giorno, si pu\u00f2 dire che \"essere luned\u00ec \u00e8 condizione necessaria perch\u00e9 Maria mangi carne\". Questo \u00e8 vero perch\u00e9 Maria non mangia carne in nessun altro giorno che non sia luned\u00ec. Ma \"essere luned\u00ec \u00e8 condizione sufficiente perch\u00e9 Maria mangi carne\", perch\u00e9 \u00e8 vero che Maria manger\u00e0 sempre carne il luned\u00ec.\nConsiderando l'esempio tuono/fulmine come mostrato nelle precedenti sezioni, \"il tuono \u00e8 necessario per il fulmine\", perch\u00e9 se non ci sono tuoni, allora non ci sono stati fulmini che li hanno creati. \"Il tuono \u00e8 sufficiente per il fulmine\" perch\u00e9 il tuono deve essere stato originato da un fulmine.\nLa relazione tra essere un quadrato ed essere un rettangolo \"non\" \u00e8 necessaria e sufficiente, nonostante l'ordinamento delle condizioni \"quadrato\" e \"rettangolo\". \"Essere un rettangolo \u00e8 necessario per essere quadrato\", e \"essere un rettangolo \"non\" \u00e8 sufficiente per essere quadrato\". \"Essere un quadrato \u00e8 sufficiente per essere un rettangolo\", ma \"essere un quadrato \"non\" \u00e8 necessario per essere un rettangolo\". Come mostrato nelle condizioni necessarie (Esempio 4) e nelle condizioni sufficienti (Esempio 4), ci sono condizioni multiple coinvolte nella relazione rettangolo-quadrato. \nNel calendario gregoriano, c'\u00e8 un esempio di questo concetto. Febbraio \u00e8 l'unico mese che ha meno di 30 giorni, cos\u00ec la relazione si pu\u00f2 utilizzare in due modi: si pu\u00f2 associare l'idea \"febbraio - meno di 30 giorni\" oppure \"meno di 30 giorni - febbraio\". Se si specifica per\u00f2 la durata del mese (28 o 29 giorni), allora si deduce immediatamente che si sta parlando di febbraio, ma se si menziona febbraio, \u00e8 necessaria qualche altra indicazione (l'anno) per sapere se possiede 28 o 29 giorni.\n\"P \u00e8 necessaria e sufficiente per Q\" esprime lo stesso concetto di \"P se e solo se Q\" (Pformula_7Q).\nUna possibile descrizione alternativa.\nA chiarire i medesimi concetti, potrebbe essere utile la seguente loro descrizione alternativa, che appare meglio corrispondere all'utilizzo che se ne fa nel \"linguaggio comune\".\nVa precisato prima di tutto il contesto in cui \u00e8 lecito introdurre il concetto di \"condizione\". Si intende che sia stato specificato un \"universo\" non vuoto U di riferimento, al quale faranno capo tutti gli \"individui\" (o gli \"oggetti\", o le \"cose\") di cui si sta parlando in generale, pi\u00f9 un determinato sottoinsieme, vuoto o non vuoto, A di U, che conterr\u00e0 tutti quegli individui di cui si sta parlando in particolare. Si contempla pure il caso che A possa essere vuoto non perch\u00e9 si suppone che si voglia discettare ... del nulla, ma perch\u00e9 si potrebbe voler discutere di individui che ancora non si sa se esistano oppure no.\nCi\u00f2 premesso, una CONDIZIONE C \u00e8 una definizione nominalistica (ovvero, un'espressione linguistica dotata di significato autonomo e compiuto, che distingue senza ambiguit\u00e0 gli elementi di A da quelli del complementare di A) di un sottoinsieme vuoto o non vuoto di U, diciamolo X(C).\nUna condizione C \u00e8 NECESSARIA per gli elementi di A se X(C) contiene A. Volendo ancora esprimersi in termini di \"implicazione\", si pu\u00f2 scrivere in effetti \"informalmente\": A ---&gt; C.\nNel definire le condizioni SUFFICIENTI, sar\u00e0 bene distinguere il caso della condizione vuota (X(C) = vuoto) da quello della condizione non vuota. Se C \u00e8 non vuota, C \u00e8 una condizione sufficiente per A se A contiene X(C) (ancora in termini di \"implicazione informale\", si pu\u00f2 scrivere: C ---&gt; A). Se C \u00e8 invece vuota, appare legittimo sostenere che C pu\u00f2 essere intesa come una condizione sufficiente solamente per l'insieme A vuoto (in effetti C diventa in questo caso anche una condizione necessaria).\nDi conseguenza, una condizione C \u00e8 NECESSARIA E SUFFICIENTE per qualsiasi insieme A allora e solo allora che sussista l'identit\u00e0:\nA = X(C) (ci\u00f2 vale sia nel caso che C sia non vuota, sia nel caso che C sia vuota). \nLe definizioni sono cos\u00ec poste che, ovviamente, una definizione nominalistica dello stesso insieme A, diventa una condizione necessaria e sufficiente per A.\nLa cautela di fronte al caso delle condizioni vuote ha il proprio fondamento nella circostanza che una qualsiasi assurdit\u00e0 pu\u00f2 essere interpretata come una definizione nominalistica dell'insieme vuoto (che in quanto tale sembrerebbe avere un maggior numero di definizioni nominalistiche di qualsiasi altro insieme), e che risulta quanto meno bizzarro per l'uso comune del concetto considerarla una condizione sufficiente per gli elementi di un qualsiasi insieme non vuoto A.\nSi osservi anche che, secondo l'approccio alternativo appena illustrato, non sussiste la sorta di \"simmetria\" tra condizioni necessarie e sufficienti, che invece risulta in conformit\u00e0 al primo punto di vista descritto nella presente voce. I ruoli della condizione C e dell'insieme A sono infatti qui nettamente differenziati. Per esempio, nel caso di condizioni C necessarie per un insieme A che potrebbe risultare anche vuoto (secondo un diverso punto di vista, ed in parole povere, \"A\" fungerebbe inversamente da \"condizione sufficiente\" per X(C), ma \u00e8 stato proposto per la definizione di sufficienza di una condizione vuota qualche accorgimento supplementare che evitasse affermazioni manifestamente paradossali), sembra opportuno accettare invece tutte tali condizioni, sia vuote sia non vuote, dal momento che l'interesse attuale \u00e8 centrato sulla conoscenza dell'insieme A, non dell'insieme X(C), ed attraverso la determinazione di alcune di siffatte condizioni necessarie per A si pu\u00f2 arrivare a saperne di pi\u00f9, al limite a dover constatare appunto che A \u00e8 necessariamente privo di elementi.\nIn conclusione, si pu\u00f2 ritenere che, tutte le volte che in un qualsiasi \"discorso\" si utilizzano i concetti di condizione, necessaria, sufficiente, etc., si ha in mente (per lo pi\u00f9 sottintesa, ma di immediata esplicitazione dietro richiesta) una corrispondenza di tipo \"logico generale\" con quanto sopra detto: altrimenti, si porta avanti un'argomentazione terminologicamente imperfetta."}
{"id": "1029598", "revid": "59145748", "url": "https://it.wikipedia.org/wiki?curid=1029598", "title": "Condizione necessaria", "text": ""}
{"id": "1029605", "revid": "47563362", "url": "https://it.wikipedia.org/wiki?curid=1029605", "title": "Condizione sufficiente", "text": ""}
{"id": "1029764", "revid": "138365", "url": "https://it.wikipedia.org/wiki?curid=1029764", "title": "Buio omega", "text": ""}
{"id": "1029803", "revid": "31886", "url": "https://it.wikipedia.org/wiki?curid=1029803", "title": "Setto (edilizia)", "text": "Per setti, si intendono elementi verticali quali pareti in cemento armato, che data la loro massa e la loro elevata inerzia hanno il compito di contrastare le forze sismiche orizzontali o la spinta del vento.\nLe strutture portanti con tecnologia a setti sono particolarmente indicate in presenza di forti azioni orizzontali, come nel caso dei grattacieli (per il vento) o degli edifici situati in zone ad alta sismicit\u00e0.\nPur trattandosi di una tecnologia classica, la struttura a setti, per via della sua efficacia, trova applicazione anche nei pi\u00f9 moderni edifici, vedi per esempio la Freedom Tower di New York.\nLa tecnologia a setti trova anche applicazione nell'adeguamento sismico di edifici esistenti in cemento armato. Questa tecnologia infatti consente una serie di vantaggi legati alla possibilit\u00e0 di assorbire la quasi totalit\u00e0 delle forze sismiche, scaricando gli elementi esistenti (pilastri), arrivando quindi a sostituire integralmente il vecchio apparato resistente al terremoto di progetto. Rispetto ad altre tecnologie (per esempio fibre di carbonio o incamiciature in acciaio) si ha inoltre il vantaggio di abbassare gli spostamenti dell'edificio durante una scossa sismica (aumento della frequenza di vibrazione), salvaguardando cos\u00ec il danno agli elementi secondari. Alcuni progettisti preferiscono la tecnologia a setti anche per via della affidabilit\u00e0 negli anni rispetto a tecnologie attive come l'isolamento sismico alla base che invece richiede nel tempo un accurato piano di controllo e manutenzione. Gli svantaggi principali sono legati ai costi e all'invasivit\u00e0, per cui \u00e8 richiesto uno studio progettuale molto spinto. Di fatto comunque, per l'alta resa e affidabilit\u00e0, la tecnologia a setti \u00e8 una delle pi\u00f9 adottate dai progettisti sia in Europa che nel mondo per interventi di miglioramento sismico, laddove non sussistono particolari problemi di budget."}
{"id": "1029815", "revid": "640389", "url": "https://it.wikipedia.org/wiki?curid=1029815", "title": "Ashikaga Yoshimasa", "text": "Figlio di Ashikaga Yoshinori, fu l'ottavo sh\u014dgun dello shogunato Ashikaga.\nYoshimasa fu nominato Seii Taish\u014dgun sei anni dopo la morte nel 1443 del suo predecessore, suo fratello Yoshikatsu.\nDurante il governo di Yoshimasa il Giappone vide lo sviluppo dell'Higashiyama bunka, un movimento culturale fortemente influenzato dal buddhismo Zen e che diede origine alla cerimonia del t\u00e8 (anche \"Sad\u014d\" o via del t\u00e8), all'ikebana o (anche \"Kad\u014d\", via dei fiori), al teatro N\u014d e alla pittura con inchiostro cinese; in questo periodo si assistette anche alla diffusione del \"wabi-sabi\" e all'armonizzazione tra la cultura della corte imperiale (\"Kuge\") e quella dei samurai (\"Bushi\").\nNel 1464, Yoshimasa non aveva ancora un erede, cos\u00ec adott\u00f2 suo fratello minore Yoshimi per evitare lotte di successione; tuttavia, nell'anno seguente gli nacque un figlio, e la temuta lotta di successione si verific\u00f2 subito; nel 1467 la tensione esplose nella guerra \u014cnin, dando inizio al periodo Sengoku che sarebbe durato pi\u00f9 di un secolo. Lo scontro fu di fatto dovuto soprattutto dovuto ad una lotta interna del clan Hosokawa, divisa tra il Kanrei Hosokawa Katsumoto, che appoggiava Yoshimi, e suo suocero Yamana S\u014dzen, che sosteneva il figlio naturale di Yoshimasa.\nNel bel mezzo delle ostilit\u00e0, nel 1473, Yoshimasa abdic\u00f2 in favore di suo figlio Yoshihisa; nel 1489 costru\u00ec a Ky\u014dto il tempio Jish\u014d-ji (noto come Ginkaku-ji o Tempio del padiglione argentato), che sarebbe diventato una delle maggiori attrazioni turistiche della citt\u00e0."}
{"id": "1029920", "revid": "8911", "url": "https://it.wikipedia.org/wiki?curid=1029920", "title": "Durindana", "text": ""}
{"id": "1029922", "revid": "93328", "url": "https://it.wikipedia.org/wiki?curid=1029922", "title": "Badoglio", "text": ""}
{"id": "1029930", "revid": "76963", "url": "https://it.wikipedia.org/wiki?curid=1029930", "title": "Chris Carter", "text": "Cresciuto nella sua citt\u00e0 natale, Chris Carter si \u00e8 laureato in giornalismo presso la \"California State University\" di Long Beach. Lavor\u00f2 come giornalista freelance ed editore per la rivista \"Surfing\" prima di cominciare nel 1985 la sua carriera di sceneggiatore per gli Studi della Walt Disney.\nNel 1992 ha cominciato a lavorare per Fox creando la serie TV \"X-Files\" che otterr\u00e0 notevole successo di pubblico e per la quale vincer\u00e0 tre Golden Globe. Nel 1996 crea la serie tv \"Millennium\" e nel 1999 la serie \"Harsh Realm\". Dal 1989 Chris Carter \u00e8 sposato con Dori Pierson."}
{"id": "1029947", "revid": "2079579", "url": "https://it.wikipedia.org/wiki?curid=1029947", "title": "Plazer", "text": "Il plazer (pl. \"plazers\", dal lat. \"plac\u1e17re\", lett. \u2018piacere\u2019) \u00e8 uno stilema letterario provenzale del Medioevo; prevede componimenti in cui si elencano una serie di situazioni piacevoli nell'ambito laico e mondano, cose desiderate in quanto gradevoli che ci si augurava di vivere. L'elenco era inquadrato nell'ambito di un calendario giornaliero o mensile riflettendo le gioie della vita cortese.\nAl \"plazer\" si contrappone l'\"enueg\", cio\u00e8 l'elencazione di cose noiose per l'esistenza umana."}
{"id": "1029957", "revid": "767487", "url": "https://it.wikipedia.org/wiki?curid=1029957", "title": "E42 (gruppo musicale)", "text": "Gli E42 sono un gruppo rock italiano nato nel 2001 a Roma. Il nucleo del gruppo aveva precedentemente fatto parte degli Elettrojoyce con la pubblicazione di tre album (Elettrojoyce, 1996 - Elettrojoyce, 1998 - Illumina, 2000).\nNel 2004 il loro primo LP dal titolo \u201cLibera\u201d (anticipato da un EP \u201cTheAlbumPart1\u201d) \u00e8 accolto con interesse dalla critica specializzata ed inserito tra le nomination di Fuori dal Mucchio del mensile Mucchio Selvaggio per il miglior disco d'esordio indipendente italiano. Nel 2005 il videoclip del singolo Ex Flowback entra in rotazione sui canali di MTV Italia, vince il Premio MEI per il Miglior Montaggio ed il Premio Miglior Videoclip Indipendente nell'ambito del Giffoni Film Festival.\n\u201cUomini Celesti\u201d pubblicato nel febbraio 2010 \u00e8 il loro secondo album ."}
{"id": "1029963", "revid": "697352", "url": "https://it.wikipedia.org/wiki?curid=1029963", "title": "Bellflower", "text": ""}
{"id": "1029999", "revid": "78641705", "url": "https://it.wikipedia.org/wiki?curid=1029999", "title": "Alea (diritto)", "text": "Nel diritto civile, con il termine alea si indica genericamente il rischio inerente ad ogni operazione contrattuale/negoziale, relativo alle variazioni di costi e valori delle prestazioni.\nL'alea \u00e8 insita in ogni tipo di rapporto e, quando non supera i limiti della normalit\u00e0, ricade di regola su ciascuno dei contraenti. Il superamento di tale limite \"normale\" dell'alea, comporta l'eccessiva onerosit\u00e0 della prestazione: in tal caso la parte che vi \u00e8 tenuta pu\u00f2 invocare la risoluzione del rapporto negoziale per eccessiva onerosit\u00e0.\nIl contratto aleatorio.\nUn'importante eccezione si verifica quando invece l'alea venga assunta come \"causa\" del negoziato. In tal caso si parla di contratto aleatorio (ad esempio sono di questo tipo i contratti di assicurazione). \nNel contratto aleatorio, l'ammontare delle specifiche prestazioni dipende da fattori casuali, verificandosi cos\u00ec un'incertezza totale o parziale di una o di entrambe le prestazioni. La natura di tale contratto preclude che la causa di scioglimento dello stesso venga ravvisata nell'eccessiva onerosit\u00e0 della prestazione."}
{"id": "1030006", "revid": "20090", "url": "https://it.wikipedia.org/wiki?curid=1030006", "title": "Aeronautica Cobelligerante", "text": ""}
{"id": "1030015", "revid": "438678", "url": "https://it.wikipedia.org/wiki?curid=1030015", "title": "Jeffrey (film)", "text": "Jeffrey \u00e8 un film del 1995 diretto da Christopher Ashley, tratto dall'omonima commedia di Paul Rudnick.\nTrama.\nJeffrey \u00e8 un aspirante attore, gay, che sbarca il lunario facendo il cameriere. Decide di praticare l'astinenza per paura di contrarre l'AIDS, ma verr\u00e0 messo a dura prova quando, in palestra, conoscer\u00e0 l'aitante Steve. Jeffrey far\u00e0 di tutto per resistergli anche se amici e parenti cercheranno in ogni modo di spingerlo tra le sue braccia."}
{"id": "1030018", "revid": "827882", "url": "https://it.wikipedia.org/wiki?curid=1030018", "title": "Tostapane", "text": "Il tostapane \u00e8 un elettrodomestico che viene utilizzato per tostare o abbrustolire fette di pane al fine di renderlo pi\u00f9 croccante e fragrante, o per preparare i toast.\nUn moderno tostapane, con uno o due contenitori per le fette di pane, impiega da 1 a 3 minuti per tostare delle fette di pane.\nStoria.\nPrima dello sviluppo del tostapane elettrico, il pane a volte veniva tostato disponendolo in una struttura di metallo che veniva sospesa sopra un fuoco.\nNel 1897 Carlos Decambr\u00e8 invent\u00f2 il \"toast\" che si diffuse in tutta Europa. Questo toast veniva fatto con del pane normale, prosciutto, tacchino e diversi formaggi. Esso garantiva un buon pranzo per i nobili perch\u00e9 all'epoca i salumi e i formaggi erano cibo considerato da ricchi.\nNel 1905 Frank Shailor invent\u00f2 il primo tostapane elettrico funzionante, prodotto poi dal 1909 dalla General Electric.\nNel 1919 Charles Strite brevett\u00f2 il tostapane automatico. L'inventore statunitense deposit\u00f2 il principio di un tostapane (invenzione che ha molti padri) con un timer che consentisse di tenerlo acceso solo il tempo necessario ad abbrustolire le fette di pane, evitando che si bruciassero; Strite pot\u00e9 inoltre sfruttare la nuova lega metallica cromo-nichel, particolarmente resistente alle alte temperature.\nVarianti.\nEsistono in sostanza due tipi di tostapane: orizzontali e verticali. Quelli di tipo orizzontale, pratici da ripulire da residui di cibo, sono particolarmente adatti per i toast farciti, mentre quelli di tipo verticale sono solitamente utilizzati per la tostatura di singole fette di pane."}
{"id": "1030021", "revid": "93328", "url": "https://it.wikipedia.org/wiki?curid=1030021", "title": "Comitato di Liberazione nazionale", "text": ""}
{"id": "1030023", "revid": "433605", "url": "https://it.wikipedia.org/wiki?curid=1030023", "title": "Porte di Alatri", "text": "Lungo la cerchia esterna delle mura di Alatri si aprono cinque porte di accesso. Di queste, quattro sono quelle da considerarsi principali, per dimensioni e per posizione in corrispondenza dei tracciati viari pi\u00f9 antichi ed importanti della citt\u00e0: sono Porta San Francesco, Porta San Pietro, Porta Portati e Porta San Nicola; a queste \u00e8 da aggiungere una quinta porta, pi\u00f9 piccola - Porta San Benedetto - recuperata all'uso nel XX secolo, unica rimasta con l'originale architrave monolitico.\nUlteriore accesso secondario alla citt\u00e0, che si apre nel tratto meridionale delle mura, utilizzato in passato per raggiungere i campi, \u00e8 quello di Portadini. Non lontano da questa, poco pi\u00f9 a oriente, esiste una portella senza nome, murata, rimasta con l'architrave originale.\nPorta San Francesco.\nCollocata sul lato occidentale delle mura, era originariamente l'accesso del decumano massimo di epoca romana. Ha assunto l'aspetto attuale di arco bugnato nell'Ottocento, quando l'architetto Jacopo Subleyras ridisegn\u00f2 il fornice. Il nome della porta si deve alla Chiesa e al convento di San Francesco che sorgono di l\u00ec a poco; in precedenza era nota come Porta San Benedetto, dal nome della piccola chiesa che si trova immediatamente all'interno e dell'attiguo ex-ospedale. \nOriginariamente la porta doveva essere molto pi\u00f9 stretta e bassa, allargandosi poi in un vestibolo in opera poligonale, conservatosi in gran parte, che termina con gli stipiti di un'originaria controporta di chiusura, circa 7 metri all'interno; tale struttura serviva per imprigionare i nemici che avessero sfondato la prima porta senza poter oltrepassare il secondo blocco. \n\u00c8 stata rinvenuta la pavimentazione basolata di epoca romana che si trovava ad ottanta centimetri sotto il livello attuale. \nSul lato interno della porta, al di sopra dell'arco, \u00e8 visibile un affresco del Settecento, raffigurante san Francesco d'Assisi, ed ora in grave stato di abbandono.\nAll'esterno la porta si apre su Largo Madonna della Libera e lascia visibile sulla sinistra l'abside della gi\u00e0 citata Chiesa ospedaliera di San Benedetto.\nPorta San Benedetto.\n\u00c8 collocata al centro del tratto occidentale delle mura, non lontano da Porta San Francesco. Pur trattandosi di un accesso secondario alla citt\u00e0, in quanto solo pedonale, merita rilievo poich\u00e9 unico ad essere rimasto intatto nella primitiva struttura architravata. \nFino agli anni Cinquanta del Novecento la porta era quasi del tutto inglobata in una torre medievale, il torrione Brocchetti, e internamente l'accesso era interrato. Nel 1952 il torrione fu parzialmente sacrificato e la porta, dimenticata per secoli, fu riaperta: scavando il terrapieno retrostante fu realizzata una scala per raggiungere la soprastante piazza Regina Margherita. Agli scavi prese parte l'archeologo Filippo Coarelli.\nPorta San Pietro.\n Anticamente detta Bellona ed ubicata sul fronte settentrionale del recinto urbano, Porta San Pietro \u00e8 il principale innesto al sistema stradale urbano. \nIn origine la porta doveva essere strutturalmente identica a \"Porta San Francesco\", con dei pilastri laterali in opera poligonale, un architrave monolitico, un vestibolo ed una controporta. Oggi di tale struttura rimane solo qualche reminiscenza. Difatti: il 6 aprile 1850, ce lo racconta Angelo Sacchetti Sassetti, la visita di Papa Pio IX mise di fronte la carrozza papale dello stesso alla pi\u00f9 stretta porta di San Pietro. \nI cittadini per\u00f2 questa volta proposero di portare in braccio la carrozza pur di non veder abbattuta parte della storia della citt\u00e0. \nNulla da fare, perch\u00e9 arriv\u00f2 solerte l'ordine di Papa Pio IX di abbattere la porta per permettere il passaggio della carrozza stessa ed evitare la turpe fatica ai cittadini che si erano proposti di prenderla a spalla. \nUn gruppo di uomini distinti e in abito nero, e non certo senza versar sudore, ebbero il disonore di cambiare per sempre una delle entrate monumentali della citt\u00e0.\nLa Porta assunse il nome di San Pietro in epoca paleocristiana, quando con tale nome fu indicato il colle verso cui guarda la porta: su di esso era sorta una chiesa dedicata all'apostolo e un convento, ma in epoca precristiana vi sorgeva un tempio dedicato alla Dea Bellona.\nL'ingresso, bench\u00e9 privo del caratteristico architrave monolitico, conserva sulle pietre terminali degli stipiti due arcaici bassorilievi di notevole interesse archeologico, seppur notevolmente danneggiati, uno dei quali \u00e8 stato interpretato come raffigurazione della dea Bellona; l'altro \u00e8 presumibilmente legato a Priapo ed al culto della fertilit\u00e0.\nLa recente pavimentazione stradale riproduce, in pianta, la struttura dell'antica porta.\nPorta Portati.\n\u00c8 l'unica delle porte a non portare un nome religioso. Si affaccia a nord-est e guarda verso Veroli. Era la seconda uscita del decumano massimo che, nella struttura data alla citt\u00e0 sotto i romani, attraversava la citt\u00e0 da est a ovest. \nIn epoca medioevale venne fortificata per mezzo di un torrione presentante un triplice coronamento archivoltato, eretto in semplice pietra calcarea in sostituzione dell'antico monolite ciclopico, andato distrutto. Della porta originaria resta qualche pietra basale in opera poligonale, bench\u00e9 la struttura difensiva (porta, vestibolo e controporta) sia stata sempre mantenuta.\nIn epoca moderna, la maggior dolcezza della porta San Pietro, a lei prossima, ne ha fatto decadere l'uso: esiste tuttavia un cammino murario molto ben conservato tra le due porte.\nPorta San Nicola.\n\"Porta San Nicola\" \u00e8 situata all'estremit\u00e0 del tratto orientale delle mura ed \u00e8 la pi\u00f9 grande per altezza. \nIl varco nelle mura venne ad assumere il ruolo di porta nel medioevo ed \u00e8 stata pi\u00f9 volte ricostruita nei secoli fino ad assumere le forme attuali con un bugnato ottocentesco, disegnato dall'architetto Pierre Subleyras. \nL'incuria e la malagestione hanno lasciato che Porta San Nicola, bench\u00e9 in piedi, sia quasi cadente.\nPortadini.\nIl lato meridionale della citt\u00e0 che era quello pi\u00f9 soggetto agli attacchi dei nemici che provenivano dalla Valle del Sacco era apparentemente sprovvisto di un accesso. In realt\u00e0 esisteva una piccola porta, detta \"Portadini\" che consentiva alla popolazione di raggiungere i campi sottostanti. Presso la porta sorse anche una piccola chiesa detta \"di Portadini\"."}
{"id": "1030027", "revid": "1305772", "url": "https://it.wikipedia.org/wiki?curid=1030027", "title": "...But Seriously", "text": "...But Seriously \u00e8 il quarto album da solista del cantante britannico Phil Collins, pubblicato il 24 novembre 1989 dalla Virgin Records in Gran Bretagna e Irlanda, dalla WEA nel resto d'Europa e dalla Atlantic Records negli USA e Canada.\nIl disco.\nCon oltre 20 milioni di copie vendute \u00e8 stato uno dei maggiori best seller dell'annata discografica e della carriera di Collins. L'album ha prodotto numerose hit quali la celeberrima \"Another Day in Paradise\", \"I Wish It Would Rain Down\", \"Something Happened on the Way to Heaven\", \"Do You Remember?\" e \"Hang in Long Enough\".\nIn questo disco Collins si dedic\u00f2 ad una produzione sonora che limitasse l'abbondante ricorso alla drum machine e al sintetizzatore, che aveva caratterizzato la sua produzione precedente, per cercare un suono pi\u00f9 live. \nTutti gli strumenti furono incisi digitalmente escluse le parti del basso e della batteria; inoltre gli interventi dei fiati furono registrati tutti in presa diretta.\nCome suggerisce il titolo del disco, anche i testi si presentano pi\u00f9 seri e consapevoli. L'autore ampli\u00f2 la sua attenzione verso argomenti socio-economici e politici. Il singolo di maggior successo dell'album, \"Another Day in Paradise\", offre uno sguardo solidale alla condizione precaria dei senzatetto. Un altro forte messaggio appare nel testo della lunga \"Colours\", una condanna verso la segregazione razziale operata dalla politica apartheid del Sudafrica. Il brano \"That's Just the Way It Is\" fa invece riferimento al conflitto nordirlandese. Collins non abbandon\u00f2 tuttavia il tema delle relazioni, seppur in chiave pi\u00f9 matura e riflessiva. Nella toccante \"All of My Life\" immagina una conversazione con il padre defunto, mentre \"Father to Son\" \u00e8 una dolce dedica al figlio Simon.\nNell'album figurano i contributi di celebri musicisti quali David Crosby, Eric Clapton, Steve Winwood e i Phenix Horns, in origine la sezione fiati degli Earth, Wind &amp; Fire.\nIl disco \u00e8 stato primo in classifica nel Regno Unito per ben 15 settimane non consecutive (compreso il competitivo periodo natalizio), negli Stati Uniti per 4 settimane e praticamente in tutto il mondo.\nTracce (CD e MC).\nTesti e musiche di Phil Collins, eccetto dove indicato\nTracce (LP).\nTesti e musiche di Phil Collins, eccetto dove indicato"}
{"id": "1030028", "revid": "44627", "url": "https://it.wikipedia.org/wiki?curid=1030028", "title": "Linearit\u00e0 della differenziazione", "text": ""}
{"id": "1030030", "revid": "124951966", "url": "https://it.wikipedia.org/wiki?curid=1030030", "title": "Josh Duhamel", "text": "Biografia.\nNato a Minot, in Dakota del Nord, i suoi genitori divorziarono durante la sua infanzia e si trov\u00f2 a vivere con la madre e le tre sorelle minori Ashlee, Mckenzee e Kassidy. \nHa frequentato la Minot State University ed ha giocato come quarterback per la squadra di football dell'universit\u00e0, ma ha lasciato il corso in Biologia nel 1995. \u00c8 successivamente ritornato agli studi ed ha ottenuto la laurea nel 2005.\nCarriera.\nOttenne il suo primo successo quando venne eletto \"Modello dell'Anno\" nel 1997 in una competizione dell\"'International Modeling and Talent Association\" (l'altro finalista era Ashton Kutcher).\nDebutt\u00f2 nel piccolo schermo nella soap opera della ABC intitolata \"La valle dei pini\" che gli regal\u00f2 un Emmy Award come miglior attore non protagonista. Duhamel \u00e8 anche apparso in video musicali come \"I Will Go With You (Con te partir\u00f2)\" di Donna Summer e \"Genie in a Bottle\" di Christina Aguilera. Nel 2003 ottenne un ruolo primario nel telefilm della NBC \"Las Vegas\", interpretando l'agente di sicurezza Danny McCoy. Il suo personaggio ha effettuato un \"crossover\", partecipando ad alcuni episodi di \"Crossing Jordan\".\nNel 2004 apparve sul grande schermo nella commedia romantica \"Appuntamento da sogno!\" e nello stesso anno la rivista \"People\" lo elesse uno dei 50 uomini pi\u00f9 belli del pianeta. Nel 2006 entr\u00f2 nel cast dell'horror \"Turistas\".\nDopo aver visto un episodio di \"Las Vegas,\" in cui il personaggio di Duhamel torna dalla guerra in Iraq, Steven Spielberg lo scelse personalmente per il ruolo del Capitano Lennox nel blockbuster diretto da Michael Bay \"Transformers\"; ruolo che avrebbe ripreso anche per i sequel \"Transformers - La vendetta del caduto\", del 2009, \"Transformers 3\", del 2011, e \"Transformers - L'ultimo cavaliere\", uscito nel giugno 2017. Nel 2010 partecipa al film \"Ramona e Beezus\". Nel 2017 partecipa anche alle riprese del film Tuo, Simon dove interpreta il padre del protagonista.\nVita privata.\nDuhamel \u00e8 stato sposato con la cantante Stacy Ferguson, meglio conosciuta come Fergie. I due si conobbero e cominciarono a frequentarsi nel 2004 quando Fergie e la sua band, i Black Eyed Peas, apparvero in un episodio del telefilm \"Las Vegas\". Duhamel rese pubblico il fidanzamento con la cantante nel dicembre del 2007.\nSi sposarono il 12 gennaio 2009 a Malib\u00f9 con una cerimonia privata. Il 29 agosto 2013 Fergie e Josh hanno avuto un figlio, Axl Jack. Il 14 settembre 2017 Duhamel si separa ufficialmente dalla moglie.\nDoppiatori italiani.\nNelle versioni in italiano dei suoi film, Josh Duhamel \u00e8 stato doppiato da:\nNei prodotti a cui ha partecipato nelle vesti di doppiatore, in italiano \u00e8 stato sostituito da:"}
{"id": "1030037", "revid": "104426348", "url": "https://it.wikipedia.org/wiki?curid=1030037", "title": "Conflitto angolare dell'ordine dorico", "text": "Il cosiddetto \"problema dei triglifi d'angolo\" (o \"conflitto angolare dell'ordine dorico\") \u00e8 una questione architettonica la cui soluzione assill\u00f2 gli architetti greci tra il VII e il VI secolo a.C.\nNei templi di ordine dorico, al di sopra del colonnato che circonda la cella (peristasi), si trova una trabeazione il cui fregio risulta composto da triglifi e metope in successione alternata: i primi, decorati da quattro scanalature verticali (due centrali e due laterali larghe met\u00e0 delle centrali) al di sotto di un listello orizzontale, rappresentano le testate delle travi di copertura e sporgono leggermente, mentre le metope, ornate da motivi decorativi vegetali o figurati, dipinti o scolpiti a rilievo, rappresentavano le lastre, leggermente rientranti, che chiudevano gli spazi vuoti tra una trave e l'altra negli arcaici templi lignei.\nA causa della loro origine i triglifi erano disposti in partenza sull'asse di ciascuna delle colonne; d'altra parte si riteneva necessario che in corrispondenza dell'angolo il fregio terminasse con un triglifo (pieno strutturale), e non con parte di una metopa (vuoto strutturale), che veniva ritenuta un elemento visivamente pi\u00f9 debole.\nNel corso della storia dell'architettura greca furono elaborate diverse soluzioni a questo conflitto.\nSoluzioni arcaiche.\nInizialmente il triglifo terminale del fregio, disposto sopra le colonne angolari, venne spostato verso l'esterno rispetto alla sua posizione teorica, comportando una maggiore larghezza dell'ultima metopa ad esso adiacente: le metope non presentavano pertanto tutte la medesima larghezza e questa disuguaglianza, piuttosto visibile, risultava esteticamente poco accettabile (\"fig. II\"). Di conseguenza si giunse alla soluzione di allargare anche la metopa precedente, in modo che la differenza di dimensioni, necessaria per spostare il triglifo, fosse gradualmente distribuito (circa 5 cm per metopa) e risultasse meno evidente. Meno diffusa era la soluzione in cui ad allargarsi era il triglifo d'angolo o anche, gradualmente quelli precedenti (\"fig. III\").\nSoluzione classica.\nVeniva avvicinata la colonna d'angolo a quella adiacente (\"fig. IV\"): riducendo infatti la larghezza dell'ultimo intercolumnio (spazio tra due colonne), veniva ridotta anche la lunghezza complessiva del fregio e di conseguenza il triglifo concludeva il fregio in corrispondenza dell'angolo, senza che fosse necessario l'allargamento delle metope (contrazione semplice); nei templi pi\u00f9 sofisticati l'avvicinamento veniva gradualmente sfumato da correzioni anche nell'intercolumnio precedente (contrazione doppia). Questa soluzione, a cui si potevano aggiungere altre correzioni ottiche, come il rafforzamento delle colonne angolari, realizzate con un diametro leggermente maggiore delle altre, o una loro leggera inclinazione verso l'interno, sottolineava i lati della facciata e le conferiva una maggiore compattezza. Talvolta i due metodi erano fusi con sottili variazioni di grande raffinatezza.\nSoluzione di Vitruvio.\nNel suo trattato Vitruvio suggerisce una soluzione sconosciuta all'architettura greca che consiste nel lasciare inalterati gli intercolumni ed il succedersi di triglifi (perfettamente in asse) e metope, risolvendo il conflitto con una porzione di metopa posta in angolo. La grandezza della metopa posta in angolo era da ricollegare ad un calcolo ben preciso: spessore architrave - larghezza triglifo/2 (\"fig. V\")"}
{"id": "1030040", "revid": "7928960", "url": "https://it.wikipedia.org/wiki?curid=1030040", "title": "Foglietti embrionali", "text": ""}
{"id": "1030041", "revid": "36426", "url": "https://it.wikipedia.org/wiki?curid=1030041", "title": "Problema dei triglifi d'angolo", "text": ""}
{"id": "1030045", "revid": "647919", "url": "https://it.wikipedia.org/wiki?curid=1030045", "title": "Olive Oyl", "text": ""}
{"id": "1030046", "revid": "287204", "url": "https://it.wikipedia.org/wiki?curid=1030046", "title": "Societ\u00e0 Ginnastica Roma", "text": "La Societ\u00e0 Ginnastica Roma \u00e8 una societ\u00e0 polisportiva di Roma.\nIn passato fu tra le pi\u00f9 importanti squadre italiane di pallacanestro.\nStoria.\nDalla fondazione alla fine Ottocento.\nLa S.G. Roma \u00e8 stata fondata il 5 giugno 1890 da Menotti Garibaldi, figlio di Giuseppe Garibaldi, in seguito alla prima gara di ginnastica tenutasi a Roma nel 1889. Inizialmente vennero organizzati dei corsi di ginnastica da Ettore Calori, in seguito si aggiunsero i corsi di tennis, bocce, pattinaggio, podismo, tamburello, tiro a segno, velocipedismo e passeggiate ginnastiche.\nNel 1891 viene concesso alla societ\u00e0, direttamente dal ministro Luigi Pelloux, uno spazio per costruire un padiglione da adibire a sede. L\u00ec si allenano gli atleti che nel 1892 e nel 1895 partecipano ai concorsi internazionali a Genova e a Roma. Dopo l'esibizione di Roma la Federazione Ginnastica Nazionale Italiana (FGNI) invita le societ\u00e0 affiliate a formare sezioni per il \u201cgiuoco del calcio\u201d ed il \u201cgiuoco della palla vibrata\u201d. Nel novembre 1895 la Ginnastica Roma, che in quel periodo \u00e8 presieduta da Ernesto Nathan, comincia, dunque, le esercitazioni (anche se in modo episodico) nella disciplina del calcio ginnastico, una versione autarchica, praticata sino al 1903, del football del Regno Unito.\nNel 1897 un incendio distrugge la sede, che viene ricostruita da Cesare Bazzani l'anno successivo. Nel maggio del 1899 la Ginnastica Roma, assieme ad altri due sodalizi, il \"Football Club Roma\" e lo \"Sporting Club Roma\", d\u00e0 vita ad un torneo di calcio ginnastico: il cosiddetto Campionato di Calcio del Lazio, disputato a Roma in quel di Villa Pamphili. La Societ\u00e0 Ginnastica Roma vince il torneo con la seguente formazione: Cesare Tifi, Mario Fabris, Fortunato Celli, Enrico Brignoli, Mario de Fiori, Vibo Bruti, Attilio Serafini, Raoul Dal Mulin, Guido Ottier, Enrico Cremonese, Gregorio Pocobelli. Il successo sar\u00e0 replicato l'anno seguente.\nGli inizi del Novecento.\nAll'inizio del nuovo secolo la societ\u00e0 capitolina prende parte a varie competizioni di ginnastica prima del primo conflitto mondiale (Torino 1898, Bologna 1901, Milano 1902, Venezia (1907), Torino (1911), Varese (1912), Milano (1913), Genova (1914)), tra cui spiccano i Giochi olimpici intermedi ad Atene del 1906. Alfredo Pagani, stella della squadra di atletica, viene anche convocato per le Olimpiadi di Stoccolma 1912.\nIn ambito calcistico, nel 1908 la sezione football d\u00e0 vita al club capitolino Ardor, scioltosi nel 1911. Nel 1915 la Ginnastica Roma ricostituisce la sezione calcio, che vince il campionato di Promozione FIGC e nel 1916 contribuir\u00e0 alla fondazione dell'Unione Sportiva Romana.\nCon la guerra l'attivit\u00e0 si ferma, ma alla ripresa la squadra \u00e8 pi\u00f9 forte di prima. Ha una nuova sede (un'ex discarica a Muro Torto) e, dal 1921, si dedica ad altri sport quali pallacanestro, calcio (a livello ufficiale), J\u016bd\u014d, sollevamento pesi, pugilato, volata.\nDai successi della pallacanestro in poi.\nNel ventennio fascista, la pallacanestro inizia ad imporsi a livello nazionale. La S.G. Roma vince i campionati maschili 1928, 1931, 1933 e 1935 e organizza gli europei femminili nel 1938.\nIntanto, la S.G. Roma continua ad ottenere degli ottimi risultati in Italia e all'estero (la squadra disputa dei tornei anche a Colmar, Bruxelles e Anversa) e riesce ad ottenere l'organizzazione dei campionati assoluti di ginnastica maschili e femminili nel 1931.\nDopo la seconda guerra mondiale, la squadra stenta a riprendersi e alla fine deve sospendere l'attivit\u00e0 agonistica.\nNel 1969 la societ\u00e0 \u00e8 premiata con la Stella d'Oro al Merito Sportivo.\nNel ventunesimo secolo la S.G. Roma ha istituito l'organizzazione di un Centro Tecnico Regionale di preparazione alla ginnastica aerobica competitiva."}
{"id": "1030047", "revid": "44638", "url": "https://it.wikipedia.org/wiki?curid=1030047", "title": "Ginnastica Roma", "text": ""}
{"id": "1030051", "revid": "1463849", "url": "https://it.wikipedia.org/wiki?curid=1030051", "title": "Pablo de Sarasate", "text": "Biografia.\nStudi\u00f2 a Madrid e Parigi ed esord\u00ec come violinista a Londra a soli diciassette anni, iniziando da quel momento una carriera folgorante.\nAveva un repertorio brillante composto di capricci, parafrasi, danze e attingeva da temi popolari che variava. Anche le sue doti comunicative, unite ad una padronanza tecnica fuori del comune, concorsero alla sua fama che fu universale.\nTenne a battesimo e fu dedicatario di vari capisaldi della letteratura violinistica: tra cui la \"Symphonie Espagnole di\" \u00c9douard Lalo (che gli dedic\u00f2 numerosi altri suoi lavori), la \"Schottische Phantasie\" di Bruch (che gli dedic\u00f2 anche il suo Concerto per violino e orchestra n. 2), \"Introduzione e Rond\u00f2 Capriccioso\" e il \"Concerto per violino e orchestra n. 3\" di Camille Saint-Saens (che a Sarasate aveva dedicato anche il suo Concerto per violino n. 1).\nSuon\u00f2 due violini Stradivari: il \"Boissier\" (1713, oggi di propriet\u00e0 del Conservatorio Reale di Madrid) e il \"Sarasate\" (1724), che da lui ha preso il nome ed \u00e8 oggi conservato alla Cit\u00e9 de la Musique di Parigi.\nCome compositore scrisse opere virtuosistiche per violino, che sono tuttora presenti nel repertorio violinistico pi\u00f9 comune. Tra questi i pi\u00f9 popolari sono:"}
{"id": "1030064", "revid": "1452073", "url": "https://it.wikipedia.org/wiki?curid=1030064", "title": "Oracolo (W.I.T.C.H.)", "text": "Oracolo \u00e8 uno dei personaggi del fumetto italiano \"W.I.T.C.H.\". Compare anche nella serie animata e nel manga. \"Oracolo\", in realt\u00e0, \u00e8 solo il titolo assegnato al capo della Congrega di Kandrakar: il vero nome dell'uomo \u00e8 Himerish, ma per la maggior parte della serie le Guardiane lo ignorano, e anche successivamente continueranno a chiamarlo \"Oracolo\".\nBiografia.\nFumetto.\nOriginario di Basiliade, detiene il massimo potere sugli infiniti mondi sotto la salvaguardia di Kandrakar. A lui fanno capo la Congrega dei Saggi e le stesse Guardiane, scelte per preservare la pace nell'universo. Il suo compito \u00e8 osservare ogni singolo pianeta e decidere dove e quando inviare le Guardiane senza intervenire direttamente ed intromettersi. Spesso i suoi ordini e le sue decisioni appaiono oscure ed ingiuste, e le Guardiane si trovano pi\u00f9 volte a contestarlo.\nCon l'arrivo di Nerissa e il rapimento di Caleb da parte di quest'ultima, l'Oracolo, nonostante il parere contrario di Yan Lin, cancella la memoria alle W.I.T.C.H. per impedire loro di intervenire e preservarle dal pericolo, ma le ragazze riescono infine e ricordare. Successivamente, l'Oracolo cancella la memoria di Sylla e degli altri agenti dell'Interpol, che avevano scoperto il segreto delle W.I.T.C.H., e concede una nuova esistenza alle Gocce Astrali.\nLa sua interferenza con la vita delle Guardiane e degli altri mondi provoca malcontento a Kandrakar ed Endarno, custode della Torre delle Nebbie, lo sfida ad affrontare la \"disputa\", un processo durante il quale l'Oracolo viene ritenuto indegno della sua carica, privato dei poteri ed esiliato nel suo mondo d'origine, Basiliade, senza neanche ricordarsi chi sia e come si chiami. L'uomo, poi, rammenta chi \u00e8 e il suo vero nome, Himerish. Mentre sta per essere investito come Guerriero Supremo, Orube giunge su Basiliade pe recuperarlo, raccontandogli che Endarno \u00e8 in realt\u00e0 Phobos. Himerish accetta di tornare a Kandrakar, immergendosi nell'Albore Rosso per ottenere il potere di viaggiare tra i mondi. Con Will e Cornelia, poi, va a prendere la Corona di Luce a Meridian e a liberare Elyon a Kandrakar, questa volta con anche le altre Guardiane. Sconfitto Phobos, viene reinsediato e decide di dividere il suo immenso potere con il vero Endarno e Yan Lin, formando il Triumvirato di Kandrakar.\nSentendo che una minaccia, quella della Dark Mother, sta per colpire Kandrakar, chiude la Fortezza a qualsiasi contatto esterno, non prima di aver dato alle W.I.T.C.H., tramite Matt, nuovi e pi\u00f9 forti poteri. Una volta sconfitta la Dark Mother, sentendo di non essere pi\u00f9 adeguato al ruolo poich\u00e9 ha permesso al male di impossessarsi della Fortezza, lascia il posto di Oracolo a Yan Lin e parte per mete sconosciute.\nHimerish ricompare alla fine della serie a Kandrakar, partecipando alla festa per celebrare le W.I.T.C.H., dopo essere diventate Sovrane Magiche.\nCartone animato.\nAll'inizio della seconda stagione, l'Oracolo convoca le Guardiane a Kandrakar e distrugge la Muraglia insieme al resto della Congrega, donando alle ragazze nuovi poteri, e a Blunk il dente del Tonga per attraversare le dimensioni. Poi, insieme al resto della Congrega, viene rinchiuso in una sfera da Nerissa, e liberato solo a fine stagione."}
{"id": "1030066", "revid": "76963", "url": "https://it.wikipedia.org/wiki?curid=1030066", "title": "Bernard-Henri L\u00e9vy", "text": "Biografia.\nL\u00e9vy \u00e8 nato a B\u00e9ni Saf, in Algeria, il 5 novembre 1948, da una famiglia ebraica algerina. La sua famiglia si trasfer\u00ec a Parigi alcuni mesi dopo la sua nascita. Suo padre, Andr\u00e9 L\u00e9vy, fu il multimiliardario fondatore di una famosa impresa di legname (la Becob).\nDopo aver frequentato il \"Lyc\u00e9e Louis-le-Grand\" a Parigi, BHL nel 1968 si iscrive alla rinomata quanto selettiva \u00c9cole Normale Sup\u00e9rieure, dove si laurea in filosofia. I suoi professori sono alcuni tra pi\u00f9 importanti intellettuali e filosofi francesi, basti ricordare Jacques Derrida e Louis Althusser. L\u00e9vy \u00e8 anche un giornalista, cominciando la sua carriera come cronista di guerra per il \"Combat\", il giornale fondato in clandestinit\u00e0 da Albert Camus durante l'occupazione nazista della Francia. Nel 1971 L\u00e9vy lascia la Francia per recarsi in India, quindi in Bangladesh dove segue con attenzione la guerra d'indipendenza dell'allora Pakistan Orientale. Sar\u00e0 quest'esperienza che lo porter\u00e0 a scrivere il suo primo libro, \"Bangla-Desh, Nationalisme dans la r\u00e9volution\", pubblicato nel 1973.\nTornato a Parigi, diventa famoso come il giovane fondatore della scuola della nouvelle philosophie (\"Nuova filosofia\"), corrente animata da un gruppo di giovani intellettuali che esprimono il rifiuto delle dottrine comuniste e socialiste che animano i tumulti del maggio francese, muovendo un'agguerrita ed inflessibile critica morale. In contrasto anche con le fortissime idee conservatrici abbracciate da alcuni intellettuali statunitensi, sia L\u00e9vy che i Nuovi Filosofi rifiutano l'ideologia capitalista. Durante gli anni settanta tiene un corso di epistemologia presso l'Universit\u00e0 di Strasburgo e filosofia all'\u00c9cole Normale Sup\u00e9rieure. Nel 1977, durante la trasmissione televisiva \"Apostrophes\", L\u00e9vy viene presentato ufficialmente, accanto ad Andr\u00e9 Glucksmann, come un \"nouveau philosophe\". Nello stesso anno pubblica \"La barbarie \u00e0 visage humain\", sostenendo la corruzione del marxismo.\nNel 1981 pubblica \"L'Id\u00e9ologie fran\u00e7aise\", probabilmente il suo lavoro pi\u00f9 influente.\nNel 1993 entra a far parte del consiglio di sorveglianza del'emittente franco-tedesca \"Arte\". \nDue anni pi\u00f9 tardi, fonda a Gerusalemme, con Benny L\u00e9vy e Alain Finkielkraut, l'Istituto di Studi Levinassiani, in onore del filosofo ebreo Emmanuel L\u00e9vinas. \nNel 2004 raggiunge una fortuna stimata intorno ai 150 milioni di euro, che include sette societ\u00e0 immobiliari e finanziarie, e che derivava principalmente dall'eredit\u00e0 famigliare dei genitori e da investimenti parzialmente opachi nel mercato azionario. Quattro anni prima, la \"Commission des op\u00e9rations de bourse\", l'organismo di controllo della borsa francese, lo accus\u00f2 del reato di abuso di informazioni privilegiate dal quale fu poi completamente scagionato.\nNel 2017, vende per sei milioni di euro la sua abitazione a Tangeri, in Marocco, lamentandosi di possedere un eccessivo numero di case.\nPersonaggio mediatico e controverso in Francia, la sua visita pubblica a Bengasi fu considerata di fondamentale importanza per il supporto del presidente Nicolas Sarkozy all'intervento militare dell'ONU nella guerra civile libica del 2011. Nel luglio 2020 ha firmato un \"reportage\" per il \"The Wall Street Journal\" in merito alle fosse comuni di civili sepolti a Tarhouna, in Libia, che sarebbero stati uccisi dal generale Khalifa Haftar.\nScrive inoltre per il quotidiano \"La Repubblica\" e per il settimanale \"Paris Match\". \nVita privata.\nL\u00e9vy \u00e8 sposato in terze nozze con l'attrice francese Arielle Dombasle. Sua figlia Justine L\u00e9vy, avuta dal primo matrimonio con Isabelle Doutreluigne, \u00e8 una scrittrice di bestseller, nonch\u00e9 ex moglie di Rapha\u00ebl Enthoven (filosofo e amico di famiglia dei L\u00e9vy, ex compagno di Carla Bruni, la futura moglie di Nicolas Sarkozy per cui Enthoven lasci\u00f2 la figlia di L\u00e9vy). BHL ha avuto anche un figlio, Antonin-Balthazar L\u00e9vy, dalla sua seconda moglie Sylvie Bouscasse. \u00c8 membro del comitato editoriale dell'editore Grasset, e dirige la rivista \"La r\u00e8gle du Jeu\" (\"La regola del Gioco\"). Scrive, inoltre, settimanalmente una colonna per il periodico \"Le Point\". Ha presieduto il consiglio di sorveglianza del canale televisivo culturale franco-tedesco La Sept-Arte.\nDopo la morte di suo padre Andr\u00e9, nel 1995, Bernard-Henri dirige l'azienda paterna, la Becob, fino alla sua vendita nel 1997, per 750 milioni di franchi, all'imprenditore francese Fran\u00e7ois Pinault.\nFilosofia.\nBernard-Henri L\u00e9vy \u00e8 il massimo rappresentante della \"nouvelle philosophie\", fondata con altri intellettuali negli anni settanta. La gran parte dei \"nuovi filosofi\" francesi part\u00ec dal \"background\" del marxismo e del maoismo del Sessantotto, specie di area esistenzialista (Jean-Paul Sartre, Simone de Beauvoir), ripudiando poi le due ideologie comuniste come un sistema totalitario, ma oppose una netta critica di base umanistica anche al capitalismo, al conservatorismo e alla destra nazionalista, sia \"vecchia\" sia \"nuova\".\nAltri importanti modelli di ispirazione di L\u00e9vy e dei \"nuovi filosofi\" furono Michel Foucault, l'illuminismo, il post-strutturalismo, Friedrich Nietzsche, Martin Heidegger, Emmanuel L\u00e9vinas e Albert Camus. Invece la visione meramente politica di L\u00e9vy, negli anni successivi, \u00e8 ispirata principalmente ad Alexis de Tocqueville e altri filosofi liberali come Karl Popper. Religiosamente, L\u00e9vy si considera \"orgogliosamente ebreo\", ma ebreo \u00abmodesto e secolare\u00bb, oltre che agnostico.\nL'affaire Botul.\nBernard-Henri L\u00e9vy \u00e8 stato criticato e preso di mira per aver citato il personaggio letterario di Jean-Baptiste Botul (un falso filosofo semi-sconosciuto del XX secolo, inventato da Fr\u00e9d\u00e9ric Pag\u00e8s, che scrive libri come \"ghost-writer\" a suo nome, tra cui il famoso \"La vita sessuale di Kant\") credendo fosse reale, tratto in inganno da alcuni libri e articoli satirici; L\u00e9vy lo cita come studioso di Kant nelle note alla bibliografia del libro \"De la guerre en philosophie\" (\"Sulla guerra in filosofia\"), del febbraio 2010.\nVedute politiche.\nNel 1985, firma una petizione a favore dell'armamento, da parte degli Stati Uniti, dei Contras, i gruppi paramilitari di estrema destra attivi in Nicaragua durante la guerra contro il governo sandinista sostenuta da Ronald Reagan. L\u00e9vy, amico di Nicolas Sarkozy dal 1983, ne ha per\u00f2 preso le distanze dal 2007 in poi, riavvicinandosi nel 2011. Ha inoltre sostenuto anche il Partito Socialista. Nel 2014 ha dichiarato di apprezzare il premier italiano Matteo Renzi.\nIl filosofo si dichiara un difensore dei diritti umani, ed \u00e8 inoltre molto critico nei confronti di dittature, regimi autoritari (come quello di Vladimir Putin; si \u00e8 schierato a favore dell'Ucraina nel conflitto scoppiato nel 2014 con i filorussi) e contro l'islamismo; ha difeso le caricature di Maometto sullo Jyllands-Posten e quelle di \"Charlie Hebdo\", firmato il manifesto Insieme contro il nuovo totalitarismo, essendo anche un difensore dello Stato d'Israele e un deciso avversario dell'antisemitismo. L\u00e9vy ha anche portato alla ribalta il caso di Sakineh Mohammadi Ashtiani, non senza ricevere critiche di strumentalizzazione della vicenda a fini politici.\nHa anche difeso Pio XII e Benedetto XVI dagli attacchi diretti loro dalla comunit\u00e0 ebraica, criticando poi l'anticattolicesimo di alcuni ambienti.\nPolemiche.\nNel 2009 ha difeso il regista franco-polacco Roman Pola\u0144ski, arrestato in Svizzera e a rischio di estradizione verso gli Stati Uniti, dove era ricercato dietro un'accusa di \"rapporto sessuale illecito\" (prima stupro, poi derubricata ad atto consensuale) con una modella minorenne di 13 anni e 11 mesi, Samantha Geimer, fatto avvenuto nel 1977. L\u00e9vy sottolineava il tanto tempo trascorso e affermava la necessit\u00e0 di una prescrizione, visto anche il perdono pubblico concesso al regista dalla vittima stessa e le tante traversie subite da Pola\u0144ski, sopravvissuto alle persecuzioni naziste e vittima di un tragico omicidio familiare negli anni sessanta. L\u00e9vy firm\u00f2 anche una petizione in favore di Pola\u0144ski, che infine fu rilasciato.\nIn un caso analogo di scandalo sessuale, nel 2011 ha difeso pubblicamente il politico Dominique Strauss-Kahn (esponente del Partito socialista ed ex Presidente del Fondo Monetario Internazionale), arrestato a New York con l'accusa di violenza sessuale, e in seguito prosciolto e rilasciato.\nNel 2010, L\u00e9vy ha avuto un acceso scambio dialettico col filosofo Michel Onfray (di alcune delle cui opere era stato editore, in passato, oltre che curatore di collane editoriali in cui erano presenti opere di Onfray), quando quest'ultimo ha attaccato Sigmund Freud nel saggio \"Crepuscolo di un idolo. L'affabulazione freudiana\", a cui \u00e8 seguita una dura e sarcastica risposta dello stesso Onfray, in cui chiama L\u00e9vy \"Gran Timoniere di Saint-Germain-des-Pr\u00e9s\" e ricorda il suo errore sulla citazione bibliografica di Botul, seguita a sua volta da una nuova risposta di L\u00e9vy."}
{"id": "1030070", "revid": "36426", "url": "https://it.wikipedia.org/wiki?curid=1030070", "title": "Rastremate", "text": ""}
{"id": "1030073", "revid": "122081210", "url": "https://it.wikipedia.org/wiki?curid=1030073", "title": "Palazzo di Branca Doria in piazza San Matteo", "text": "Il palazzo di Branca Doria si trova a Genova, in piazza San Matteo al civico numero tredici, il luogo che costituiva dal XII secolo il cuore dell'\"insula\" (il quartier generale, si direbbe oggi) dell'influente famiglia Doria che qui aveva la propria chiesa gentilizia, San Matteo. Tale chiesa venne fondata attorno al 1125 dal monaco benedettino Martino; officiata dai benedettini, era gestita direttamente dai Doria.\nIl palazzo, che ancora di recente costruzione perveniva dall'eredit\u00e0 paterna a Branca Doria, personaggio di dantesca memoria, \u00e8 perfettamente inserito nella conformazione tardo duecentesca della piazza, rimasta pressoch\u00e9 inalterata. Si trova, nella piazzetta, all'angolo immediatamente a sinistra della chiesa di San Matteo; alla chiesa \u00e8 collegato da un archivolto che scavalca l'accesso al chiostro trecentesco.\nBranca Doria.\nBranca Doria \u00e8 conosciuto per la citazione che fa di lui nella Divina Commedia Dante Alighieri collocandolo all'inferno sebbene ancora vivente. E, subito dopo averlo ritratto come \"personaggio infernale\", il sommo poeta coglie lo spunto per scagliarsi contro i genovesi:\nL'individuazione del palazzo si fonda sul documento rinvenuto da Arturo Ferretto che, relativamente all'eredit\u00e0 venuta a Branca Doria dalla divisione dei beni paterni, veniva a possedere questa \"casa grande\" del valore di Lire 200, situata nel vico di San Matteo presso il pozzo e confinante sul retro con la canonica di San Matteo e sul lato con la casa di altri Doria, eredi questi di Gavino e Pietrino Doria. Il passaggio risale all'\"Anno 1276, 3 maggio\".\nIl palazzo.\nSi pu\u00f2 presumere, dalla posizione allineata alla tardo duecentesca chiesa di San Matteo e dallo stile gotico, che nel 1276 il palazzo fosse di recente costruzione. La sua realizzazione coincide col rinnovo generale della piazza del secondo Duecento, epoca in cui la famiglia gode di maggiori potere e ricchezza.\nVengono costruiti nuovi palazzi e la chiesa di San Matteo \u00e8 completamente ricostruita attorno al 1278 in posizione differente: se la precedente chiesa romanica occupava quasi tutto lo spazio della piazza, la ricostruzione gotica - corrispondente all'attuale edificio - arretra la facciata allineandola al fronte del palazzo di Branca Doria.\nL'atto del passaggio ereditario del 1276 cita il vicolo di San Matteo anzich\u00e9 la piazza, intendendo pertanto il passaggio lungo il fianco della precedente chiesa romanica, sedime che la chiesa gotica libera di proposito, allineandosi al palazzo di Branca Doria. Il legame con questo si rinsalda ulteriormente quando si realizza il chiostro tra il 1308 e il 1309, con accesso passante sotto l'arcata laterale.\nRealizzato da maestranze antelamiche attive a Genova, l'edificio aveva funzioni di rappresentanza e corrispondeva alla tipologia dei palazzi locali dell'epoca: dotato di ampio portico a quattro arcate al piano terra, corrispondente alla parte commerciale. In seguito altre maestranze antelamiche ricompongono al suo interno il vasto cortile con scala loggiata e le colonne ornate da capitelli finemente lavorati.\nLa ristrutturazione quattrocentesca.\nDa questo periodo proviene il frammento di sovrapporta in bassorilievo forse parte dell'ingresso realizzato nel tamponamento delle arcate duecentesche. Si tratta di un manufatto di alto livello di fattura, stilisticamente databile al 1460 e attualmente conservato nel Museo di Sant'Agostino. Probabilmente faceva parte di un\"'Adorazione del Bambino\" ed i suoi due angeli inginocchiati in adorazione come trattamento rimandano alle vesti della principessa del Gagginesco tondo di San Biagio contro il drago, posto nella facciata della cappella di San Giovanni nella Cattedrale di San Lorenzo.\nLe ristrutturazioni post-rinascimentali.\nIl palazzo sub\u00ec ulteriori modifiche, pur mantenendo le murature perimetrali. Attorno alla met\u00e0 del XV secolo venne tamponato il portico; quindi varie modifiche si successero sino al XVIII secolo, periodo in cui venne realizzato l'attuale ingresso.\nAll'interno del palazzo tutto o quasi venne modificato: cortile e scala risalgono al Cinquecento, e sono ornati di colonne, con capitelli scolpiti a fregi e fiorami. Sopra la loggia sulla piazza di San Matteo due finestre rettangolari sostituirono le polifore medioevali al cui posto vennero realizzati nel secolo successivo balconcini con mensole ornate di mascheroni che interrompono il fregio di archetti.\nLe collezioni d'arte.\nQuale dimora patrizia il palazzo conservava collezioni di opere d'arte. Della presenza di queste fornisce un elenco la guida dell'Anonimo del 1818 (edizione Sagep), che testimonia come il palazzo appartenesse agli eredi del fu Giuseppe Doria.\nAffreschi del XVII secolo (stanza del primo piano)\nTele in una prima sala al secondo piano:\nSalotto del secondo piano:\nAltro salotto:\nNel ridotto:\nMezzarie:\nIl ripristino delle strutture medievali.\nPoco prima degli anni 1930 i restauri diretti da Orlando Grosso scrostarono parzialmente gli intonaci post-rinascimentali per riportare in vista parti dell'architettura medioevale duecentesca, con le arcate ogivali dal tipico paramento murario a strisce bianche e nere (o grigio arenaria, colore della pietra di Promontorio, dal nome delle cave situate sulle alture di Sampierdarena), bicromatismo tipico del gotico genovese.\nIl portico, tamponato da murature successive, nei secoli XIII-XIV si apriva sulla piazza con un'unica grande arcata e sul vicolo da quattro. L'arcata sulla piazza \u00e8 segnata dalla ghiera a conci bianchi e neri; accanto ad essa, perpendicolare in pianta, sta l'arcata che permette l'accesso al retrostante chiostro di San Matteo.\nA conclusione di questo piano terra corre il fregio di archetti ciechi di pietra nera, parzialmente interrotto dalle seicentesche mensole dei poggiolo, ornate di mascheroni. Queste nuove bicature, due porte finestre con poggioli aggettanti dalle balaustre marmoree, interrompono la continuit\u00e0 medievale.\nIl fronte laterale sul vicolo Doria, prospetto laterale meno visibile per la ristrettezza del passaggi, \u00e8 meno aulico. Il restauro di Grosso riporta alla luce le quattro grandi arcate nel vicolo, a sesto acuto, ma in laterizio, e rette da pilastri ottagoni di pietra poggianti sullo spesso muro di base in pietra squadrata. In origine pertanto tutto il piano terra si apriva all'esterno con un portico a quattro campate, secondo la tipologia del palazzo a portico in auge a Genova fra il XII e il XIV secolo.\nQuesti portici, ammirati da Francesco Petrarca al suo passaggio a Genova, erano privati e non pubblici, relativi alle operazioni commerciali; vennero nella la maggior parte otturati dal rinnovo edilizio del XV secolo.\nSubito sopra le arcate del portico otturato, su entrambi i fronti, corre il fregio di archetti ciechi, qui in mattoni con peducci di pietra.\nI capitelli gotici dei pilastri, al momento delle modifiche post-medioevali, vennero limati ed amputati delle sporgenze\u00a0\u2013 cornici e foglie a gocce d'acqua o forme a \"crochet\" \u2013 in questo palazzo come negli altri della piazzetta, per uniformare le superfici murarie, altrimenti discontinue per le varie preesistenze, arcate, loro tamponamenti, bucature chiuse, ecc.\nIl secondo piano mostra resti di pilastri sempre a paramento lapideo in marmo bianco e pietra grigia, con sovrapposte arcate sempre che ne ripetono il bicromatismo. Queste seconde arcate contornavano le polifore, inscrivendosi in esse colonnine e soprastante fondale in laterizio.\nDi questi elementi tipici dell'architettura gotico-genovese del XIII secolo \u00e8 ripristinata la sola quadrifora sopra l'arcata laterale di accesso al chiostro della chiesa.\nSull'angolo del palazzo opposto alla chiesa, tra la piazza e vico Doria, posta di spigolo, \u00e8 un'edicola con una Madonna in marmo (immagine in alto), restaurata verso il 1990 dal pittore e scultore Aurelio Capurro."}
{"id": "1030075", "revid": "767487", "url": "https://it.wikipedia.org/wiki?curid=1030075", "title": "Martha Schwartz", "text": "Nel 1973 consegue la laurea in Belle Arti all'Universit\u00e0 del Michigan e successivamente compie studi di architettura del paesaggio prima nella medesima Universit\u00e0 e poi alla Scuola di Design di Harvard. Lavora dal 1976 al 1982 nello studio associato Sasaki, Walker and Associates (SWA) a Boston, e dal 1984 al 1990 nello studio Peter Walker/Martha Schwartz Landscape Architects con uffici a New York e San Francisco. Nel 1990 fonda lo studio Martha Schwartz Partners con sedi a Cambridge, Massachusetts e Londra, Regno Unito.\nIl suo metodo progettuale, sempre sostenuto da una coerente cultura tecnologica, sia nel trattamento di spazi urbani di piccole dimensioni sia nella modellazione paesaggistica di pi\u00f9 ampie porzioni di territorio, prevede l'esasperazione formale del segno simbolico che talvolta diventa vera e propria scultura fantastica. Riprendendo con spregiudicatezza le categorie pop, utilizza elementi riconoscibili per raggiungere risultati spesso spiazzanti e pieni di ironia."}
{"id": "1030084", "revid": "124012908", "url": "https://it.wikipedia.org/wiki?curid=1030084", "title": "Sulki", "text": "Sulky, Sulci, Solci (in greco antico \"Solkoi\", \u03a3\u03bf\u03bb\u03ba\u03bf\u03af) o Sulcis fu un insediamento prenuragico e nuragico, una citt\u00e0 fenicia e poi punica e romana della Sardegna, capitale dei Solcitani, ed oggi un sito archeologico nella provincia del Sud Sardegna. Sorgeva nel luogo dell'odierna Sant'Antioco, sul versante nord dell'omonima isola dell'arcipelago sulcitano. Il nome fenicio era composto da quattro consonanti: \"Samek\", \"Lamed\", \"Kaf\" e \"Yod\"\nAbitato.\nPeriodo prenuragico e nuragico.\nSecondo quanto emerso dai ritrovamenti, gli insediamenti pi\u00f9 antichi nell'area si riferiscono alla cultura Ozieri, (III millennio a.C.); ne sono testimonianza gli abitati (fondi di capanne in Sant'Antioco) e le Domus de janas di \"Is Pruinis\". Seguirono poi le popolazioni nuragiche durante l'Et\u00e0 del bronzo. Quando giunsero i primi mercanti levantini, questi dovettero relazionarsi in maniera del tutto pacifica con la preesistente componente nuragica che occupava la sommit\u00e0 della collina dove oggi vediamo il \"Forte Sabaudo\", e dove si possono vedere anche i resti di un grande complesso nuragico. I rapporti di pacifica convivenza si possono ipotizzare sulla base dei ritrovamenti fatti nella campagna di scavo che ha restituito nei suoi livelli pi\u00f9 antichi tracce della compresenza di Fenici e Nuragici, che si aggiungono alle scoperte avvenute nell'area del tofet si dagli anni ottanta.\nPeriodo fenicio-punico.\nFin dalla sua fondazione come citt\u00e0, avvenuta attorno al 770 a.C., Sulky ebbe probabilmente un'estensione di circa dodici ettari. Tuttavia, recenti ritrovamenti di ceramiche \"bichrome Ware\" di produzione fenicia di Oriente, autorizzano ad alzare la datazione riguardante la fondazione della citt\u00e0 attorno IX secolo a.C. L'abitato occupava il versante orientale della collina e digradava verso il mare con le strade ortogonali. Le prime notizie sull'antico abitato fenicio provengono da un'area denominata, non proprio felicemente, \"Cronicario\", adiacente all'ospizio per gli anziani. Nel 1983 Paolo Bernardini e Carlo Tronchetti, dirigenti della Soprintendenza Archeologica per le province di Cagliari e Oristano, avviarono l'esplorazione di quest'area: in quell'occasione furono rinvenuti importanti resti dell'antica citt\u00e0, prima fenicia, poi punica e quindi romana. Oltre alle strutture murarie, in pietra e in mattoni di argilla cruda, sono stati rinvenuti numerosissimi oggetti, soprattutto in terracotta, che hanno permesso di conoscere meglio quale doveva essere l'ampiezza dei commerci dell'antica Sulcis. \nI suoi traffici toccavano tutto il Mediterraneo, dal Libano alla Penisola Iberica, dall'Africa settentrionale all'Etruria. Attualmente l'area \u00e8 oggetto di ricerche archeologiche sotto la direzione di Piero Bartoloni, professore ordinario di Archeologia fenicio-punica presso l'Universit\u00e0 di Sassari, grazie all'acquisizione di una nuova area adiacente a quella indagata in precedenza. Secondo le evidenze archeologiche registrate dallo stesso professor Bartoloni, Sulky ci appare oggi come la pi\u00f9 citt\u00e0 antica della Sardegna, se non addirittura d'Italia.\nPer quanto riguarda le strutture abitative pi\u00f9 antiche, queste sono emerse in alcuni settori all'interno dell'area archeologica in cui \u00e8 stato possibile indagare in profondit\u00e0, raggiungendo talvolta il livello della roccia vergine. \nSi ricavano quindi i resti di un abitato sorto e consolidato entro la prima met\u00e0 dell'VIII secolo a.C., in cui giunsero materiali e genti provenienti dalla madrepatria fenicia, dalla colonia nordafricana di Cartagine, insieme a suppellettili derivanti dai commerci intrapresi dalla colonia soprattutto con Greci ed Etruschi. L'area del \"Cronicario\" in epoca fenicia doveva essere parte di un quartiere abitativo e artigianale, dove trovarono posto impianti per la lavorazione del pescato e del metallo (in particolare ferro). Dopo l'avvento del dominio di Cartagine sulle colonie fenicie, consolidatosi durante gli ultimi decenni del VI secolo a.C. la citt\u00e0 di Sulky subisce importanti modifiche culturali e anche urbanistiche. \nQueste ultime sono state in buona parte cancellate dai successivi interventi romani, che hanno stravolto in maniera particolarmente invasiva le strutture preesistenti, salvaguardando in parte quelle pi\u00f9 antiche, che si trovavano a quote inferiori e conservatesi grazie allo scioglimento dei mattoni crudi che le hanno sigillate. Dai resti della cultura materiale rinvenuti durante le indagini archeologiche si percepisce l'importanza che la citt\u00e0 mantenne anche durante il dominio cartaginese, probabilmente favorita per la sua felice posizione portuale e come naturale sbocco delle risorse provenienti dal Sulcis-Iglesiente, tra le quali soprattutto l'argento.\nPeriodo romano.\nGi\u00e0 a partire dal II secolo a.C. (al 238/7 a.C. risale la prima occupazione romana della Sardegna). L'isola era oggetto di fenomeni di immigrazione da parte dei mercatores italici che sfruttavano le risorse sarde. Al contempo, aprivano le porte a fecondi processi di integrazione, romanizzazione e monumentalizzazione urbana, almeno per quanto riguarda le citt\u00e0 della costa, sedi dei porti vitali per la commercializzazione di tali risorse. Un esempio della ricchezza legata al commercio dei minerali pu\u00f2 essere visto proprio per la citt\u00e0 punica di Sulcis, la \"Sulci\" romana, da sempre porto di smercio del piombo argentifero delle miniere dell'attuale regione del Sulcis-Iglesiente.\nSulki \u00e8 ricordata dall'anonimo autore del \"Bellum Africanum\" (98, 1) per avere rifornito di uomini e vettovagliamenti i Pompeiani; per questo motivo, Cesare, dopo avere sconfitto i seguaci di Pompeo a Tapso, nel 46 sbarca a Carales (l'attuale Cagliari), impone ai Sulcitani una forte multa, il cui ammontare \u00e8 dubbio, oltre ad elevare ad un ottavo la decima dei prodotti del suolo. Lo stato economico della citt\u00e0, per altro, non pare dovette soffrire a lungo per le restrizioni volute da Cesare, se Strabone (5, 2, 123), geografo di et\u00e0 augustea, dice che Cagliari e Sulci sono le due pi\u00f9 importanti e fiorenti citt\u00e0 dell'isola. Per quanto riguarda Sulci, \u00e8 stata avanzata l'ipotesi che abbia ottenuto lo statuto di \"Municipium civium Romanorum\" con l'imperatore Claudio, statuto attestato con sicurezza da alcune iscrizioni. Tuttavia, il commercio non era la sola anima economica dell'economia sulcitana. A partire dalla prima et\u00e0 imperiale esistono attestazioni archeologiche di insediamenti rurali nell'interno dell'isola, volti allo sfruttamento cerealicolo.\nPorto.\nIl porto era situato esattamente dove ancora oggi \u00e8 il porticciolo peschereccio, tra le vie XXIV Maggio e Eleonora d'Arborea. Il porto, di antichissima origine, era frequentato fin dall'et\u00e0 nuragica. Era presente un secondo porto nella localit\u00e0 oggi chiamata \"sa Barra\". La presenza dei due porti consentiva l'attracco delle navi a seconda del vento. Pi\u00f9 a sud era ubicata la necropoli a incinerazione di et\u00e0 fenicia, che, assieme a quella di et\u00e0 romana, era ubicata attorno al piazzale della vecchia stazione.\nNecropoli.\nPer quanto riguarda la necropoli fenicia, un\u2019eccezione alla mancanza quasi assoluta di dati \u00e8 rappresentata da una fossa contenente un\u2019incinerazione, rinvenuta a seguito di lavori privati, all\u2019interno della quale \u00e8 stata ritrovata una brocca con orlo a fungo databile alla prima met\u00e0 del VI secolo a.C. sicuramente riferibile ad una tomba ad incinerazione. Un\u2019altra brocca biconica databile alla fine del VII- prima met\u00e0 del VI secolo a.C. pu\u00f2 essere riferibile a una tomba ad incinerazione, rinvenuta lungo la linea ferroviaria Sant\u2019Antioco-Calasetta. Ulteriori dati ci vengono dalla Collezione privata della famiglia Biggio, che conserva una serie importante di manufatti di et\u00e0 acaica di provenienza funeraria, presumibilmente da riferirsi a quest\u2019area. \nIl tipo tombale documentato sembra esclusivamente la tomba a camera, che presenta diverse varianti. Barreca, che le aveva individuate, aveva ritenuto pi\u00f9 antiche quelle a camera rettangolare con dromos monumentale e rettangolare collocate nel VI- prima met\u00e0 del V secolo a.C., quando dovrebbe comparire la seconda tipologia, con un tramezzo che divide le due camere e il dromos diventa trapezoidale, con un progressivo allargamento verso la camera. La camera risulta suddivisa in due vani distinti. Non conosciamo la funzione del tramezzo, si ipotizza un espediente strutturale, per evitare il crollo del soffitto. Non abbiamo documentazione per il periodo tra il V e il IV secolo.\nTofet.\nIl tofet cittadino venne impiantato dai Fenici nella prima met\u00e0 dell'VIII secolo a.C., come di consueto, in un'area ritenuta poco adatta all'urbanizzazione, chiamata \"Sa Guardia 'e Is Pingiadas\", nella zona settentrionale del moderno centro abitato. Si tratta di un affioramento roccioso di ignimbrite vulcanica; le urne cinerarie con i betili e in seguito le stele che le accompagnavano venivano sistemate tra gli anfratti rocciosi, in seguito ai rituali che comportavano l'incinerazione dei bambini defunti, talvolta insieme a piccoli animali offerti in sacrificio alle divinit\u00e0 intestatarie di questo luogo, che erano Tanit e Baal Hammon. \nNel corso dei secoli tutto il rilievo venne progressivamente riempito di deposizioni, tanto che l'organizzazione degli spazi funerari venne pianificata attraverso la costruzione di piccoli recinti, che delimitavano i \"campi d'urne\". L'area dopo le indagini archeologiche, in parte ancora in corso, ha subito un processo di musealizzazione, consistente nella fedele riproduzione delle urne cinerarie che contenevano le ceneri dei fanciulli, ricollocate talvolta insieme alle stele in posizione molto simile a quella originaria. \nIn questo modo il visitatore che volesse avere una percezione dell'assetto originario di questo spazio funerario a cielo aperto prova grande suggestione, grazie anche al magnifico panorama che si gode da questo rilievo roccioso. Per quanto riguarda la cultura materiale sono molto interessanti gli stessi recipienti utilizzati come contenitori cinerari, soprattutto nelle fasi pi\u00f9 antiche: oltre ai vasi tipicamente fenici, come le cosiddette cooking-pots o le brocche con collo cordonato trovano spazio altri vasi frutto dell'incontro culturale tra differenti gruppi etnici. \nInfatti nel tofet di Sulky sono stati rinvenuti vasi bollilatte tipici della cultura nuragica dell'et\u00e0 del Ferro, alcuni recipienti di provenienza greca euboica e alcuni altri recipienti ibridi, frutto della commistione di elementi derivanti da queste culture. Fra le stele del tofet di Sulky \u00e8 ricorrente la forma umana, inserita in una struttura architettonica a tempio, su una piccola base, dunque probabilmente una statua di culto. Iconografiche sono state individuate diverse fasi cronologiche: tempio con carattere egittizzante (met\u00e0 del V - met\u00e0 del IV secolo a.C.) con architrave orizzontale, mentre successivamente assume un frontoncino triangolare di derivazione ellenica."}
{"id": "1030086", "revid": "2040480", "url": "https://it.wikipedia.org/wiki?curid=1030086", "title": "Giovanna da Signa", "text": "Biografia.\nL'anno di nascita della \"Beata Giovanna\" \u00e8 assai incerto, tuttavia una verosimile ricostruzione temporale ne fisserebbe la nascita nel 1266. Secondo la tradizione popolare anche il nome farebbe pensare al forte collegamento tra la pastorella e la sua attivit\u00e0 religiosa poich\u00e9 il nome Giovanna in ebraico significa \u201cGrazia (o anche Dono) di Dio\u201d. Conosciuta dal contado signese per il suo altruismo, dopo aver vissuto gli anni della sua infanzia da pastorella, decise all'et\u00e0 di dodici anni di dedicarsi ad una vita eremitica e di preghiera come era uso nel Medioevo anche per altre giovani della sua stessa et\u00e0. Entr\u00f2 quindi in un romitorio nella Valle di Signa, nella cosiddetta zona \"\u201cLa Costa\u201d\" (ove oggi si trova la piccola Cappella detta \u201cdel Beatino\u201d), ne fece murare la porta e vi rimase sino alla sua morte, avvenuta il 9 novembre 1307. Giovanna da Signa appartenne al Terz'Ordine Francescano, oggi Ordine Francescano Secolare.\nMiracoli attribuiti.\nLa devozione che oggi viene tribuita alla \"Beata Giovanna\" \u00e8 dovuta soprattutto ad alcuni eventi miracolosi che le sono stati attribuiti. Tra le documentazioni giunte fino a noi \u00e8 stato attestato che la \"Beata Giovanna\" abbia compiuto, almeno fino al 1383, \"ventisette\" miracoli tra cui \"sei\" compiuti in vita e \"ventuno\" dopo la sua morte.\nMiracoli compiuti in vita.\nDa una cronaca locale dell'epoca si sostiene che, all'et\u00e0 di dodici anni, oper\u00f2 il suo primo miracolo (raffigurato anche tra gli affreschi presenti nella Pieve di San Giovanni Battista a Signa), secondo il quale avrebbe salvato da una tempesta dei pastorelli che erano assieme a lei dopo aver piantato un bastone nel terreno che si trasform\u00f2 in quercia. Infatti secondo quel documento \"Avvenne che Lei si trovava in localit\u00e0 La Luna, zona Malmantile di Lastra a Signa, a pascolare il suo gregge, insieme ad altri pastorelli con i loro animali, quando scoppi\u00f2 un violento temporale con fulmini e tuoni e grandinava cos\u00ec tanto che i giovani pastori temettero per la loro vita e per le bestie, perch\u00e9 non sapevano dove ripararsi. Allora la Beata Giovanna piant\u00f2 in terra il suo bastone, si inginocchi\u00f2 e cominci\u00f2 a pregare il Signore: subito il bastone crebbe e si trasform\u00f2 in una grandissima quercia, sotto la quale trovarono riparo i pastorelli e i loro armenti, e nessuno si bagn\u00f2 ma tornarono a casa asciutti e felici.\" \nQuesto miracolo, per\u00f2, \u00e8 confermato dai documenti solo in parte: infatti pare che la \"Beata Giovanna\" abbia solo tracciato in terra con il suo bastone un grande cerchio presso una quercia, entro il quale non cadde n\u00e9 acqua n\u00e9 grandine e vi trovarono rifugio tutti gli animali e i pastorelli che non si bagnarono. A questo primo miracolo \u00e8 collegato un altro evento miracoloso che parla della quercia nata dal bastone della \"Beata Giovanna\": \"\u201cMolti anni pi\u00f9 tardi, un uomo voleva abbattere quella quercia con la scure ma non vi riusc\u00ec: la scure perse il filo tagliente e non fu pi\u00f9 possibile usarla; l'uomo a sua volta rimase privo di forze e cos\u00ec l'albero non fu pi\u00f9 abbattuto\u201d\". La quercia cadde molti anni dopo perch\u00e9 colpita da un fulmine: al suo posto, in ricordo del miracolo e in onore della \"Beata\", fu eretto un tabernacolo tuttora esistente. La tradizione popolare racconta anche di un altro evento miracoloso, compiuto da Giovanna poco prima di ritirarsi a vita contemplativa, avvenuto nel 1278 quando aveva solo dodici anni ove si narra \u201c\"come Giovanna attraversasse il fiume Arno in piena sopra il suo mantello disteso sulle acque, senza bagnarsi, poich\u00e9 il ponte sull'Arno a causa della grande piena era rovinato e non era agibile\u201d\"(esiste documentazione sulla inagibilit\u00e0 del ponte).\nTra gli altri miracoli che Giovanna avrebbe compiuto in vita, si narra di come la pastorella abbia guarito un bambino con crisi epilettiche, di come \"\u201cUn giorno una certa donna Ciava [...] che viveva vicino al romitorio della Beata [...] prepar\u00f2 una focaccia e la mise in forno [...], tagli\u00f2 un pezzo e lo port\u00f2 alla vergine Giovanna, pur sapendo che il resto della focaccia forse non sarebbe bastata per la cena. Quando giunse il marito, riapr\u00ec il forno e con grande stupore si accorse che la focaccia era tornata intera [...]\". Altri miracoli raccontano che Giovanna guar\u00ec un passerotto cieco ad un occhio e due giovani a cui doveva essere amputata una gamba.\nMiracoli compiuti dopo la morte.\nGiovanna secondo alcune fonti pare sia morte di peste nel piccolo romitorio in cui si era ritirata. Alcune fonti affermano, per\u00f2, che la prodigazione di eventi miracoli attribuitegli non cess\u00f2. Tra i vari miracoli avvenuti fino al 1383 ci sono testimonianze di varie guarigioni, si narra che Giovanna avrebbe esaudito la preghiera di un prigioniero di guerra che doveva essere impiccato durante le lotte tra Firenze e Pisa, che ad un'onorabile donna non pi\u00f9 giovane che aveva recentemente avuto un figlio ma per cui si sospettava la paternit\u00e0, la donna le avesse rivolto una preghiera per avere un altro figlio dal marito con la promessa che \"a seconda del sesso, lo avrebbe chiamato Giovanni o Giovanna\". Anche nel giorno della morte della \"Beata Giovanna\" si dice che avvenne un evento miracoloso poich\u00e9 \"\u201cimprovvisamente e tutte insieme, senza che nessuno le muovesse, le campane delle Chiese di S.Martino a Gangalandi, di Porto di Mezzo e della Pieve di Signa iniziarono a suonare a festa\". Per questo, come riportato dalle fonti della cronaca locale \"la gente pens\u00f2 subito a qualcosa di straordinario e, corsa al romitorio di Giovanna, la trovarono come se fosse serenamente addormentata, inginocchiata sopra delle fascine e con lo sguardo rivolto beatamente al Cielo\u201d.\"\nTutti i miracoli operati dalla \"Beata Giovanna\" fino al 1383 vennero riportati nel documento \"Beatae Johannae vita et miracula\", la biografia pi\u00f9 antica e pi\u00f9 attendibile, alla quale si sono ispirati tutti gli scrittori successivi. Nello stesso anno, per il legame del popolo signese con la pastorella, venne istituita dal pievano di Signa una festa in suo onore.\nSecondo alcuni studiosi sarebbe limitativo ed inverosimile pensare che gli interventi della Beata si siano fermati a quella data, considerando peraltro che innumerevoli sono stati in tempi successivi i doni e i legati, di cui si legge nei testi, che le sono stati lasciati per grazia ricevuta e tanti gli \u201cex voto\" dedicati alla Beata da tutte le persone che si sono sentite soccorse nei loro bisogni e che hanno visto esaudite le loro preghiere. Anche la stessa famiglia dei Medici celebr\u00f2 sia a Signa che a Firenze celebrazioni in suo onore visto il legame religioso tra questa famiglia nobile e la pastorella signese. Tali \u201cex voto\u201c, ancora ricordati dalle persone pi\u00f9 anziane, sono andati per\u00f2 perduti nel corso degli anni, sia a seguito di calamit\u00e0 naturali o belliche, sia perch\u00e9 non conservati con la dovuta attenzione, forse a causa della scarsa importanza a loro attribuita.\nDispute sulla Beata Giovanna.\nDopo la morte di Giovanna, il popolo di Signa e quello di San Martino a Gangalandi (Lastra a Signa) se ne contesero le spoglie mortali poich\u00e9 il primo rivendicava la scelta della pastorella di aver deciso di trascorrere la sua vita nel romitorio di Signa, il secondo perch\u00e9, nonostante non ci fosse la certezza, rivendicava la nascita della \"Beata\" nel suo territorio. Il Capitolo Fiorentino, sotto il cui patronato era posta anche la Pieve di Signa, decise che le venerate spoglie dovevano essere custodite nella Chiesa di S.Martino a Gangalandi. La traslazione del corpo per\u00f2 non avvenne per motivi ancora non accertati, secondo la tradizione popolare avvenne per un altro miracolo compiuto dalla stessa \"Giovanna\".\nOggetto di discussione \u00e8 stato fatto riguardo a quale ordine religioso la \"Beata\" avesse fatto parte: c'\u00e8 chi sostiene che fosse una vallombrosana, chi una francescana, anche se oggi si ritiene pi\u00f9 verosimilmente che Giovanna sia rimasta laica nonostante abbia scelto una vita di preghiera e da eremita.\nCulto.\nPer celebrare la Beata nel 1383 il pievano di Signa istitu\u00ec un festa in suo onore nei giorni tra il 9 novembre e l'11 novembre. Durante la traslazione del corpo della pastorella, la data fu spostata al luned\u00ec dell'Angelo e i festeggiamenti si susseguono dal giorno di Pasqua al marted\u00ec successivo durante i quali viene esposta l'urna della Beata al pubblico.\nTra i giorni principali in cui si celebra la Beata ci sono: \nNel 2007, in ricorrenza del settimo centenario dalla morte, le celebrazioni in suo onore sono state particolarmente solenni e dal 16 novembre 2006 al 16 novembre 2007 \u00e8 stata elargita, su decreto Apostolico, l\"'Indulgenza Plenaria\"."}
{"id": "1030099", "revid": "126000473", "url": "https://it.wikipedia.org/wiki?curid=1030099", "title": "Ker\u010d'", "text": "Ker\u010d, talvolta italianizzato Cherc (traslitterato anche \"Kerch\" secondo la grafia anglofona; ; ; in tataro: Keri\u00e7), \u00e8 una citt\u00e0 della Crimea di circa abitanti, situata tra il mar d'Azov e il mar Nero.\nStoria.\nCome riportato da Plinio il Vecchio (\"Naturalis historia\" 6.4.13) e da Strabone (\"Geografia\" 11.3.1) che scrivono nel I secolo a.C., era l'antica \"Panticapaeum\", fondata, circa nel VII secolo a.C. come colonia di Mileto. Controllava l'ingresso al mar d'Azov con tutti i suoi traffici commerciali e il suo porto poteva contenere fino a ben 30 navi. La sua acropoli vantava edifici pubblici di una certa rilevanza.\nLuogo moderno e vivace, con un porto molto attivo, Ker\u010d \u00e8 stata scenario di tragici avvenimenti durante la prima e la seconda guerra mondiale a causa della sua posizione strategica. Oggi, oltre ad essere un'importante citt\u00e0 industriale e con un terziario avanzato, \u00e8 diventata, per i suoi paesaggi curati e pieni di verde, nonch\u00e9 per le sue bellissime spiagge, meta di turisti provenienti soprattutto dall'ex Unione Sovietica ma anche da molti paesi dell'Europa occidentale.\nPopolazione.\nComposizione della popolazione secondo i dati del censimento del 2001:\nItaliani a Ker\u010d'.\nVi \u00e8 ancora presente una comunit\u00e0 italiana stanziatasi in questa terra all'inizio del XIX secolo; la sua popolazione \u00e8 scesa dalle tremila persone del tempo alle trecento attuali a seguito delle persecuzioni anti-italiane della seconda met\u00e0 degli anni trenta (espulsioni verso l'Italia, con i profughi che hanno trovato accoglienza soprattutto a Trieste, dove ancora oggi vive una nutrita comunit\u00e0 di discendenti) e dei rastrellamenti e delle deportazioni di massa verso i gulag del Kazakistan (29 gennaio e 8-10 febbraio 1942 e giugno 1944), dai quali i pochissimi superstiti e i loro discendenti hanno fatto ritorno di nascosto a Ker\u010d verso la fine degli anni cinquanta, dopo la denuncia dei crimini di Stalin da parte di Chru\u0161\u010d\u0451v.\nL'11 settembre 2015 il presidente Vladimir Putin e Silvio Berlusconi hanno avuto a Jalta un incontro con quattro italiani di Crimea, dopodich\u00e9 il presidente della Federazione Russa ha firmato il decreto di riabilitazione della comunit\u00e0 italiana di Crimea come una minoranza perseguitata e deportata per i motivi etnici.\nSociet\u00e0.\nEvoluzione demografica.\n\"Fonte:\" 1897-1989; 2001-2013.\nPunti d'interesse.\nA Ker\u010d' si possono inoltre visitare le estese catacombe, utilizzate, nei periodi di guerra, sia per fini militari sia dalla popolazione civile, quale rifugio durante i bombardamenti, e le rovine dell'antica Panticapeo.\nGeografia antropica.\nSuddivisioni amministrative.\nLa citt\u00e0 \u00e8 divisa nei seguenti quartieri:"}
{"id": "1030112", "revid": "729019", "url": "https://it.wikipedia.org/wiki?curid=1030112", "title": "Walter Omiccioli", "text": "Asso dell'aviazione durante la seconda guerra mondiale con ben 9 aerei abbattuti, fratello minore del maresciallo di terza classe Enzo Omiccioli, Medaglia d'oro al valor militare ed anch'egli asso caduto in combattimento aereo nell'Africa Orientale Italiana, venne promosso tenente a titolo onorifico e congedato nel marzo 1973 per \"raggiunti limiti di et\u00e0\", terminando l'invidiabile carriera ai comandi di Lockheed T-33 Shooting Star della Squadriglia traino-bersagli.\nBiografia.\nWalter, in forza alla 98\u00aa Squadriglia, 7\u00ba Gruppo autonomo caccia terrestre, 54\u00ba Stormo, ottenne la sua prima vittoria aerea quando abbatt\u00e9 un Hawker Hurricane su Malta il 30 giugno 1941, in collaborazione con il suo comandante, capitano Saverio Gostini. Il 25 luglio distruggeva un altro caccia della Hawker, ma questa volta l'abbattimento gli fu accreditato come vittoria individuale. Il giorno seguente rivendicava l'abbattimento di un terzo Hurricane, mentre era di scorta a navi della Regia Marina. Omiccioli continu\u00f2 a mietere successi nei tre mesi successivi, distruggendo un altro terzetto di Hurricane. Il 14 ottobre, sempre del 1941, partecipava al mitragliamento dell'aeroporto maltese di Luqa, con il danneggiamento di diversi aerei.\nLa sua unit\u00e0 fu rischierata in Italia, nel giugno 1942. Il 4 dicembre dello stesso anno, abbatteva un Bristol Blenheim vicino alla sua base a Reggio Calabria, costringendo il bombardiere a cadere in mare, appena fuori dal porto. Una nutrita folla assistette alla sua vittoria aerea per la quale fu citato sul \"Bollettino di guerra\" n. 551 e che trov\u00f2 ampio spazio sulla stampa nazionale."}
{"id": "1030113", "revid": "94902", "url": "https://it.wikipedia.org/wiki?curid=1030113", "title": "Pestello", "text": ""}
{"id": "1030122", "revid": "77358", "url": "https://it.wikipedia.org/wiki?curid=1030122", "title": "Cimitero fontanelle", "text": ""}
{"id": "1030127", "revid": "110157", "url": "https://it.wikipedia.org/wiki?curid=1030127", "title": "Museo Mario Praz", "text": "Il Museo Mario Praz di Roma \u00e8 un tipico esempio di casa-museo, contenente oltre 1200 oggetti collezionati dall'anglista Mario Praz nell'arco della sua vita.\nDi propriet\u00e0 statale, dal dicembre 2014 il Ministero per i beni e le attivit\u00e0 culturali lo ha gestito tramite il Polo museale del Lazio, e dal dicembre 2019 attraverso la Direzione Musei statali di Roma.\nDescrizione.\nSi tratta dell'abitazione privata del critico d'arte e di letteratura, Mario Praz (1896-1982), conservata cos\u00ec com'era alla morte del proprietario, e aperta al pubblico nel 1995. In precedenza era stato museo satellite della Galleria nazionale d'arte moderna e contemporanea di Roma.\nGli oggetti della collezione, di stili che vanno dal neoclassico al biedermeier, vengono presentati all'interno dell'abitazione dello studioso nella disposizione da lui pensata per appagare il proprio piacere di vivere non solo circondato, ma addirittura \"immerso\" nel bello.\nIl Museo Mario Praz \u00e8 situato all'interno di Palazzo Primoli in Via Zanardelli 1 a Roma ed \u00e8 visitabile su prenotazione in gruppi di massimo 10 persone ed accompagnati da un responsabile."}
{"id": "1030133", "revid": "684696", "url": "https://it.wikipedia.org/wiki?curid=1030133", "title": "Linux Club Italia", "text": "L'Associazione Culturale Linux Club Italia persegue le finalit\u00e0 di promozione e diffusione del software libero, intese come diritto alla trasmissione della cultura e del sapere e come tutela dei diritti fondamentali dell'individuo: la libert\u00e0 di pensiero, di espressione e di parola.\nFinalit\u00e0.\nL'Associazione Culturale Linux Club Italia lavora:\nAttivit\u00e0.\nIl Linux Club di Roma, attivo dalla fine del 2003, \u00e8 la prima associazione in Italia a legare le tematiche della diffusione dell'open source con occasioni di arte, cultura e intrattenimento: la sede \u00e8 un luogo di incontro per appassionati di Internet e Linux, ma \u00e8 anche un centro di formazione intellettuale, teatro di iniziative e rassegne artistiche e culturali.\nIl Linux Club Italia ogni anno organizza la manifestazione \"La Settimana delle Libert\u00e0 Digitali\", nata per favorire la diffusione del software libero e della cultura condivisa; nella manifestazione si alternano dibattiti e incontri, seminari e workshop, corsi, eventi musicali ed artistici, proiezioni di video, illustrazioni di progetti di cooperazione e volontariato.\nA settembre 2007 ha ospitato l'assemblea di Wikimedia Italia.\nNel 2008 l'Associazione ha chiuso la propria sede di Via Libetta 15."}
{"id": "1030138", "revid": "767487", "url": "https://it.wikipedia.org/wiki?curid=1030138", "title": "Milano Palermo - Il ritorno", "text": "Milano Palermo - Il ritorno \u00e8 un film del 2007 di Claudio Fragasso, sequel di \"Palermo Milano - Solo andata\".\nIl film \u00e8 uscito nelle sale il 23 novembre 2007.\nTrama.\nDopo undici anni di carcere, il ragioniere della mafia, Turi Arcangelo Leofonte, pu\u00f2 tornare in libert\u00e0. Grazie alle sue confessioni, sono stati arrestati quasi tutti i membri del clan Scalia, ed ora deve essere scortato all'estero per raggiungere una localit\u00e0 segreta dove trascorrere la sua vita con una nuova identit\u00e0. Il vecchio boss siciliano \u00e8 ormai morto ma suo figlio Rocco vuole vendicare il proprio clan e ottenere i soldi di Leofonte. Il ragioniere nasconde i propri conti attraverso una complicatissima password che per\u00f2 viene compresa facilmente dal suo nipotino Stefano, sofferente di autismo ma capace di comprendere complessi giochi matematici.\nLeofonte dunque affida al nipote la chiave per aprire gli enormi archivi bancari, ma durante un agguato organizzato da Rocco Scalia alle Terme di Montecatini il piccolo viene rapito, la madre Chiara ferita gravemente e alcuni agenti uccisi. Il piccolo Stefano viene portato in Sicilia, nelle campagne di Roccanivora, un tempo appartenute al temibile Salvatore Scalia, e a controllarlo ci sono Rosaria, giovane donna fanatica e fedele servitrice del clan e il suo giovane figlio Tony, il quale possiede una pistola e attende l'ordine del boss per compiere il suo primo omicidio ed entrare cos\u00ec nella famiglia. Una parte della squadra di polizia che port\u00f2 Leofonte a Milano per testimoniare si ricompone, si tratta dei due vecchi amici, il Vice Questore Aggiunto Nino Di Venanzio (avvicinatosi molto a Chiara dopo che la donna \u00e8 rimasta vedova di Francesco, un poliziotto suo grande amico) e l'Ispettore Superiore Remo Matteotti, a loro si aggiungono dei nuovi componenti tra i quali Libero, fratello di Tarcisio che ha fortemente voluto entrare in Polizia (contro il volere di Remo) per vendicare l'omicidio del fratello nel primo film e tutti insieme si recano all'inseguimento di Scalia e dei suoi uomini, che promette per telefono di liberare il bambino in cambio della consegna del ragioniere Leofonte; la squadra sbarca a Palermo e qui nel porto lo scambio risulta presto essere un agguato: Scalia non solo ha il bambino, ma riesce anche a prendersi Leofonte.\nA questo punto il gruppo mafioso si reca con il prigioniero a casa di Rosaria, in campagna, dove ci sono anche Tony e Stefano; Leofonte finge di inserire la password nei conti sul computer in cambio del nipotino, ma anche questa volta Rocco Scalia non rispetta gli accordi e ordina a Tony di uccidere Stefano; ma il figlio di Rosaria e Stefano sono ormai amici e il primo, non avendo il coraggio di sparargli, esplode un colpo di pistola in aria; furioso, Scalia se la prende con Rosaria e le spara in testa per vendetta salvo poi puntare la pistola su Stefano e a quel punto intervengono immediatamente Di Venanzio e i suoi che l'avevano seguito di nascosto e inizia una terribile sparatoria in cui perdono la vita Scalia, i suoi uomini e Leofonte, che prima di morire affida la password a Stefano ed apprende che Chiara \u00e8 ormai fuori pericolo. Nino si ricongiunge con Stefano, il quale finalmente lo accetter\u00e0 come padre."}
{"id": "1030146", "revid": "287204", "url": "https://it.wikipedia.org/wiki?curid=1030146", "title": "Oscar Ustari", "text": ""}
{"id": "1030187", "revid": "11959", "url": "https://it.wikipedia.org/wiki?curid=1030187", "title": "Al-Hajjaj", "text": ""}
{"id": "1030229", "revid": "104458", "url": "https://it.wikipedia.org/wiki?curid=1030229", "title": "Holmenkollen ski festival", "text": ""}
{"id": "1030281", "revid": "125951352", "url": "https://it.wikipedia.org/wiki?curid=1030281", "title": "Shinigami (Bleach)", "text": "Nell'universo di \"Bleach\", gli sono degli spiriti psicopompi che regolano il flusso delle anime tra il mondo dei vivi e l'aldil\u00e0, conosciuto come Soul Society. Il loro compito \u00e8 quello di proteggere le anime dei defunti e guidarle verso la Soul Society, combattendo allo stesso tempo contro spiriti maligni, voraci di anime, chiamati Hollow. Gli Shinigami sono anime di persone morte che hanno ottenuto dei poteri spirituali. I loro corpi sono costituiti da reishi, particelle spirituali, e possono essere visti soltanto da coloro che sono sensibili alle entit\u00e0 spirituali, il che esclude praticamente tutti gli esseri umani. Possono vivere centinaia di anni ed essere feriti come dei normali esseri umani, anche se sono molto pi\u00f9 resistenti a tali ferite. Se uno Shinigami muore, le reishi che lo compongono si fondono con la Soul Society e l'individuo \u00e8 reincarnato nel mondo dei vivi, assicurando il mantenimento dell'equilibrio tra le due dimensioni.\nOgni Shinigami possiede un'energia spirituale, denominata reiatsu, la cui forza varia da persona a persona, e una , una spada dotata di poteri unici che riflette l'anima dell'utilizzatore e la sua personalit\u00e0. Le zanpakut\u014d condividono un forte legame simbiotico con i loro proprietari, tanto che il loro aspetto spirituale possiede dei tratti simili all'utilizzatore e le loro capacit\u00e0 si evolvono riflettendo la crescita di potere dello Shinigami che le brandisce. Apprendendo il nome dello spirito della propria spada e attraverso l'allenamento, gli Shinigami possono sbloccare delle trasformazioni della loro zanpakut\u014d. Il primo potenziamento, chiamato , trasforma l'aspetto dell'arma cos\u00ec che l'utilizzatore possa ricorrere alle sue abilit\u00e0 in modo pi\u00f9 efficace. Il secondo potenziamento, denominato , \u00e8 uno stadio raggiungibile soltanto dagli Shinigami pi\u00f9 esperti, che richiede un minimo di cinque/dieci anni di allenamento per padroneggiare. Una volta ottenuto, lo Shinigami pu\u00f2 liberare il massimo potenziale della propria zanpakut\u014d, aumentando enormemente il suo potere. Molti Shinigami sono inoltre in grado di utilizzare il , una forma di magia che viene utilizzata pronunciando un incantesimo specifico. La maggior parte dei kid\u014d presentati nel corso della serie sono usati come attacchi, protezioni o per imprigionare gli avversari, ma possono essere utilizzati anche per guarire ferite o per comunicare a grande distanza. Essi sono ordinati in una scala dall'1 al 99, con aumento progressivo della complessit\u00e0 dell'incantesimo e della sua forza.\nIl luogo di residenza degli Shinigami \u00e8 la . La maggior parte di questo aldil\u00e0 \u00e8 costituita dal , una regione divisa in numerosi distretti dove abitano i civili e gli Shinigami meno abbienti. Essa \u00e8 separata dal , il nucleo della Soul Society e la residenza dell'\u00e9lite degli Shinigami, da una cinta muraria sorvegliata da quattro guardiani. Il sovrano della Soul Society \u00e8 il Re Spirito, un'entit\u00e0 che, con la sua esistenza, garantisce l'equilibrio tra i due mondi e che abita una dimensione separata, protetto dalla Guardia reale. L'organo decisionale principale della Soul Society \u00e8 tuttavia la ; essa \u00e8 composta di 40 anziani e sei giudici, che si trovano chiusi in un'enclave chiamata in cui nessun altro pu\u00f2 entrare. Le decisioni della Camera in materia di legislazione e giustizia sono inappellabili e definitive. I viaggi fra il mondo dei vivi e la Soul Society sono rari e ben monitorati, con un numero limitato di Shinigami che viene stazionato periodicamente sulla Terra per svolgere le loro funzioni.\nEsercito e gradi.\nShinigami in possesso di elevata reiatsu e capacit\u00e0 fuori dal comune possono iscriversi all', in cui, per un periodo di sei anni, sono addestrati al combattimento, all'uso del kid\u014d e allo svolgimento delle loro funzioni. Terminato questo apprendistato, possono fare richiesta per entrare in uno dei tre corpi d'esercito: il , il o le . Il Gotei 13 \u00e8 la compagine pi\u00f9 grande, divisa al suo interno in tredici divisioni, ognuna simboleggiata da un fiore e alcune con una particolare specializzazione. La quarta, ad esempio, \u00e8 addetta al supporto e alle cure mediche, l'undicesima al combattimento con la spada, la dodicesima alla ricerca scientifica.\nIl \u00e8 il capo del Gotei 13 e il capitano della prima divisione. La sua posizione \u00e8 quella di un \"primus inter pares\". I sono a capo delle altre dodici divisioni e sono tra gli Shinigami pi\u00f9 rispettati nella Soul Society. Tutti i capitani sono in grado di usare il bankai e sono generalmente molto pi\u00f9 forti dei loro luogotenenti. Esistono tre modi per diventare capitano di una divisione: sostenere l'esame di idoneit\u00e0, per cui \u00e8 richiesta la capacit\u00e0 di utilizzare il bankai, al cospetto di almeno tre capitani, incluso il comandante generale; essere raccomandati personalmente da almeno sei capitani e approvati da almeno tre dei rimanenti sette; sconfiggere in battaglia il precedente capitano, con la testimonianza di almeno duecento membri della propria divisione. I sono i secondi ufficiali delle divisioni. Hanno la funzione di ufficiale esecutivo della loro divisione e si prendono cura di supervisionare le operazioni quotidiane. Generalmente riescono a rilasciare solo lo shikai della loro zanpakut\u014d e sono secondi solo al capitano. In caso di morte del capitano o di momentanea incapacit\u00e0 possono agire in sua vece. Gli vanno dal terzo al ventesimo grado nella divisione; in una divisione solo una persona pu\u00f2 ricoprire il ruolo di ufficiale per le posizioni a una cifra, mentre i seggi pi\u00f9 bassi possono essere anche assegnati a diverse persone contemporaneamente.\nLa maggior parte del personale del Gotei 13 indossa l'uniforme standard chiamata , una maglia bianca coperta da un kimono nero, degli hakama neri e una cintura bianca. I luogotenenti talvolta indossano anche una fascia sul braccio che mostra il simbolo e il numero della loro divisione. I capitani indossano un haori bianco sopra l'uniforme da Shinigami, con il numero della loro compagnia sulla schiena, posto all'interno del simbolo del Gotei 13. Molti ufficiali, tuttavia, in particolare i capitani e i luogotenenti, personalizzano le loro uniformi o il loro aspetto.\nGotei 13.\nPrima Divisione.\nDopo la morte di Genry\u016bsai Shigekuni Yamamoto e Ch\u014djir\u014d Sasakibe, il loro posto come comandante generale e luogotenente della Prima Divisione viene preso da Shunsui Ky\u014draku e Nanao Ise.\nShigekuni Yamamoto Genry\u016bsai.\n \u00e8 il capitano della Prima Divisione e quindi Comandante generale del Gotei 13. Appare come un anziano calvo con baffi, sopracciglia e barba lunghi; a dispetto della veneranda et\u00e0 ha un fisico forte e muscoloso segnato da numerose cicatrici, testimonianza delle innumerevoli battaglie a cui ha partecipato. Ha un temperamento fiero e deciso e crede fermamente che la legge debba essere rispettata a qualsiasi costo. Ha fondato l'Accademia degli Shinigami e ha personalmente insegnato le arti del combattimento a Shunsui Ky\u014draku e J\u016bshir\u014d Ukitake, che considera quasi come figli propri.\nFa la sua prima apparizione nella saga della Soul Society durante l'assemblea dei capitani convocata per far luce sui bizzarri comportamenti di Gin Ichimaru; dopo aver assistito al fallimento della condanna a morte di Rukia sfida i suoi due discepoli, che ritiene abbiano perso la retta via, ma il duello viene interrotto dall'improvvisa ricomparsa di Aizen, dato per morto. Nella battaglia di Karakura prima ha facilmente la meglio sulla chimera Allon, evocata dalle tre Fraciones del Terzo Espada Tia Harribel, e poi affronta l'Arrancar modificato Wonderweiss Margela, creato appositamente da Aizen per sigillare il potere della zanpakut\u014d del Comandante: l'Arrancar riesce nel suo scopo e Yamamoto \u00e8 costretto ad usare il suo stesso corpo per fermare l'esplosione delle fiamme create dalla sua spada e sigillate nella testa dell'Hollow. Nonostante ci\u00f2 tenta di usare l'Hado numero 96 per uccidere il capitano traditore sacrificando il suo braccio sinistro, ma non riesce nel suo intento. Nella saga dei Fullbringers ordina a Urahara di creare la spada di reiatsu, realizzata con il potere di alcuni membri del Gotei 13, per ripristinare i poteri di Ichigo, mentre nella saga della Guerra dei mille anni muore in combattimento contro il suo nemico mortale Yhwach dopo che questi gli ha sottratto il bankai; il suo posto come Comandante generale viene preso dal suo ex allievo Kyoraku. \u00c8 doppiato da Masaaki Tsukada e in italiano da Antonio Paiola in \"\" e da Riccardo Rovatti nel l'edizione italiana del l'anime.\nYamamoto \u00e8 uno dei personaggi pi\u00f9 forti del manga: la sua enorme esperienza e la sua forza in tutti gli aspetti del combattimento fanno di lui un nemico tremendo da affrontare, tanto che lui stesso afferma che negli ultimi mille anni non c'\u00e8 mai stato uno Shinigami pi\u00f9 forte di lui. La sua zanpakut\u014d si chiama e nella sua forma sigillata ha l'aspetto di una normale katana tenuta tuttavia nascosta all'interno del bastone da passeggio del vecchio Shinigami. \u00c8 una zanpakut\u014d di tipo elementale legata al fuoco ed \u00e8 la pi\u00f9 antica e potente nel suo genere, nonch\u00e9 quella con la maggior potenza d'attacco. Lo shikai viene rilasciato al comando e il suo potere \u00e8 tale che l'area intorno al capitano viene consumata dalle fiamme, alle quali possono resistere solo potenti capitani. Il bankai prende il nome di e tramite questo le fiamme si concentrano nella lama, che appare come fosse bruciata e rovinata dal fuoco, raggiungendo temperature di 15.000.000 di gradi. Dal momento dell'attivazione tutto l'ambiente circostante viene colpito da una condizione di siccit\u00e0; dai pensieri del comandante, inoltre, si intuisce che persino il suo stesso corpo sarebbe in pericolo se il rilascio dovesse protrarsi a lungo.\nCh\u014djir\u014d Sasakibe.\n era il luogotenente di Yamamoto. \u00c8 un uomo di mezz'et\u00e0 dalla pelle leggermente abbronzata, dai capelli bianchi e con dei sottili baffi a manubrio. A differenza degli altri vice-capitani indossa un \"jinbaori\" bianco sopra il kimono. Nell'anime gli occhi di Ch\u014djir\u014d sono gialli, mentre nel manga sono privi di pupilla. Viene rivelato che era riuscito ad ottenere il bankai ancor prima di Ky\u014draku ed Ukitake ma, in rispetto a Yamamoto, non aveva mai usato la sua abilit\u00e0 di fronte agli altri o fatto richiesta di diventare capitano. Durante l'invasione della Soul Society da parte del Vandenreich, Ch\u014djir\u014d viene sconfitto e ridotto in fin di vita da una delle frecce dello Stern Ritter \"O\" Driscoll Berci, dopodich\u00e9 muore a causa della ferita riportata. \u00c8 doppiato da Taro Yamaguchi.\nIl nome della zanpakut\u014d di Ch\u014djir\u014d \u00e8 . Lo shikai si attiva al comando e grazie ad esso la spada assume l'aspetto di un fioretto e la capacit\u00e0 di manipolare i fenomeni atmosferici, utilizzando poteri legati ai fulmini. Inoltre \u00e8 in grado anche di creare nuvole temporalesche e richiamare la pioggia, amplificando cos\u00ec la sua potenza d'attacco. Il suo bankai prende il nome di . Esso crea un'enorme cupola composta d'elettricit\u00e0, sorretta e ancorata al terreno da diversi pilastri elettrici. Attraverso questa costruzione, Ch\u014djir\u014d \u00e8 capace di scagliare fulmini, di gran lunga pi\u00f9 potenti di quelli generati dal suo shikai, e di direzionarli a piacimento.\nGenshir\u014d Okikiba.\n \u00e8 il comandante di terzo seggio. Ha l'aspetto di un uomo anziano, dai grandi baffi e dal viso solcato da rughe. I suoi capelli sono bianchi, con una ciocca tinta di nero. Appare durante l'invasione della Soul Society da parte del Vandenreich, quando Yamamoto gli ordina di proteggere la caserma della Prima Divisione. Tuttavia Yhwach distrugge la caserma e ci\u00f2 fa pensare che Genshir\u014d sia morto al suo interno. Successivamente si scopre che Okikiba \u00e8 tuttavia sopravvissuto, poich\u00e9 Ky\u014draku afferma di volerlo come luogotenente.\nSeconda Divisione.\nSoifon.\n \u00e8 il capitano della Seconda Divisione nonch\u00e9 leader delle Forze Speciali. Si presenta come una giovane donna dal fisico scolpito con i capelli corti neri ma anche due lunghe trecce inserite in fasce bianche che terminano in due anelli dorati. \u00c8 molto attaccata alle tradizioni e alla disciplina, tratta male i suoi subordinati e non ha piet\u00e0 per il nemico. Nata col nome e membro dell'omonima famiglia, appartenente alla nobilt\u00e0 minore della Soul Society e tradizionalmente al servizio della casata Shih\u014din, \u00e8 stata a lungo luogotenente di Yoruichi, di cui divenne la sottoposta pi\u00f9 fedele nonch\u00e9 grande amica: per questo motivo, quando questa diserta e fugge sulla Terra, Soifon si sente tradita e abbandonata. Proprio per via del suo passato non ammette alcun cenno di disobbedienza n\u00e9 tanto meno il tradimento.\nInizialmente, durante la saga della Soul Society, non mostra alcun interesse riguardo all'invasione di Ichigo e degli altri, finch\u00e9 non viene informata che il gruppetto \u00e8 guidato da Yoruichi; successivamente se la prende con i due sottoposti di Ukitake che avevano permesso a Renji di fuggire insieme a Rukia: quando sta per ucciderli proprio Yoruichi la ferma e ingaggia con lei un selvaggio combattimento da cui, alla fine, Soifon esce sconfitta; la Shinigami si lascia quindi andare ad un pianto liberatorio, chiedendo alla vecchia amica il motivo per cui non l'avesse portata con s\u00e9 cento anni prima. Durante la saga della falsa Karakura affronta, insieme al suo vice, il Segunda Espada Baraggan Luisenbarn, che col suo potere riesce a decomporle il braccio sinistro; grazie poi all'intervento del Vizard Hachigen Ush\u014dda l'Hollow viene battuto e Soifon, al termine del combattimento, si fa curare l'arto. Durante l'invasione della Soul Society da parte del Vandenreich affronta lo Stern Ritter \"K\" BG9, che riesce a rubarle il suo bankai; nonostante questo Soifon resiste fino alla ritirata del Quincy e successivamente decide di migliorare il suo Shunko per sopperire a tale privazione: nel secondo incontro tra i due il capitano riesce a recuperare il suo bankai grazie ad una pillola inventata da Urahara e a battere il nemico appena prima di essere sconfitta. \u00c8 doppiata da Tomoko Kawakami fino all'episodio 205 e da Houko Kuwashima dall'episodio 206 in avanti, in italiano da Giuliana Atepi.\nSoifon \u00e8 molto abile sia nel corpo a corpo che nel kid\u014d e dalla sua mentore ha appreso la tecnica dello , una combinazione di queste due arti che accumula il reiatsu sulle spalle e sulla schiena (motivo per cui l'uniforme del leader delle forze speciali, sotto il tradizionale \"haori\" da capitano, lascia scoperte schiena, spalle e braccia). La sua zanpakut\u014d si chiama : nella sua forma sigillata ha l'aspetto di una \"dao\", mentre dopo aver rilasciato lo shikai, che si attiva al comando , assume la forma di un guanto posto sulla mano destra con un lungo pungiglione in corrispondenza del dito medio. L'abilit\u00e0 speciale di questo shikai si chiama : quando Soifon colpisce l'avversario in un qualsiasi punto del corpo, su questo appare un tatuaggio a forma di farfalla chiamato \"Homonka\" (\u8702\u7d0b\u83ef, \"Fiore dell'araldo della vespa\") che, se colpito per una seconda volta, porta inevitabilmente alla morte (l'unico ad esservi sopravvissuto \u00e8 Aizen, il quale rivela che per fermare tale effetto \u00e8 sufficiente avere pi\u00f9 reiatsu del capitano). Il bankai di Suzumebachi prende il nome di e appare come un lanciarazzi dalla grande potenza distruttiva che ricopre il braccio e la spalla destri; Soifon si dice piuttosto restia nell'usarlo poich\u00e9, in confronto alle caratteristiche armi e metodi di uccisione dei membri delle Forze Speciali, \u00e8 troppo appariscente e scomodo.\nMarechiyo \u014cmaeda.\n \u00e8 il luogotenente della Seconda Divisione. Proveniente da una famiglia molto ricca e influente, \u00e8 un uomo robusto dalle labbra carnose; di carattere arrogante e presuntuoso, \u00e8 piuttosto grezzo, amante del cibo e dai comportamenti spesso indiscreti e fastidiosi, sebbene si riveli alla fin fine un gran codardo. Appare per la prima volta nella saga della Soul Society al seguito del suo capitano, che lo offende di continuo; in seguito affronta malvolentieri insieme ad altri due luogotenenti Ichigo, dal quale viene sconfitto senza difficolt\u00e0. Compare quasi esclusivamente in compagnia del suo capitano, partecipando con lei agli scontri con Baraggan e BG9. \u00c8 doppiato da Sh\u014dto Kashii.\nLa sua zanpakut\u014d si chiama e rilascia lo shikai al comando : la spada assume quindi le sembianze di una mazza ferrata collegata all'elsa tramite una lunga catena, grazie alla quale pu\u00f2 raggiungere avversari anche a notevole distanza.\nYoruichi Shih\u014din.\n \u00e8 un'amica di lunga data di Kisuke Urahara e uno dei primi alleati di Ichigo e compagni, aiutandoli a scoprire e sviluppare i loro poteri in previsione dello scontro con gli Shinigami per liberare Rukia. Inizialmente si presenta sotto l'aspetto di un gatto nero, in cui pu\u00f2 trasformarsi a piacimento, mentre in forma umana \u00e8 una donna dalle forme sinuose, la pelle scura e i capelli viola. \u00c8 molto alla mano e ama stupire gli altri trasformandosi quando meno se l'aspettano o assumere un tono da uomo nella sua forma da gatto, in modo tale che nessuno capisca che si tratta in realt\u00e0 di una donna. Tite Kubo ha affermato che Yoruichi \u00e8 uno dei suoi due personaggi femminili pi\u00f9 amati insieme a Rangiku Matsumoto, affermando che lo diverte \"disegnarla e creare storie con lei\".\nYoruichi occupava il rango di capitano della Seconda Divisione, di capo del clan Shih\u014din \u2014 una delle quattro nobili famiglie della Soul Society \u2014 e di comandante in capo delle Forze Speciali; cento anni prima dell'inizio della storia, tuttavia, perse la sua posizione quando aiut\u00f2 Urahara e Tessai Tsukabishi a salvare i Vizard dagli esperimenti di Aizen e venne bandita nel mondo terreno.\nDurante la saga degli Arrancar affronta Yammy Rialgo salvando Ichigo e Inoue da morte certa: grazie alla sua tecnica corpo a corpo riesce ad avere la meglio sul gigante, ma dopo lo scontro il suo braccio sinistro e la sua gamba sinistra risentiranno della resistenza della pelle corazzata del nemico. Durante gli scontri nella falsa Karakura Yoruichi, Urahara e Isshin Kurosaki combattono contro Aizen nell'attesa che Ichigo ritorni dall'Hueco Mundo; a causa del potere dell'Hogyoku, il nemico riesce a sbaragliare senza troppe difficolt\u00e0 i tre, sebbene Yoruichi combattesse con un'armatura creata apposta per lei da Urahara. Durante la guerra con il Vandenreich partecipa all'invasione del palazzo reale insieme al gruppo di Ichigo, affrontando lo Sterntitter \"D\" Askin Nakk La Varr insieme al fratello Yushiro e a Urahara. \u00c8 doppiata da Satsuki Yukino e da Shir\u014d Sait\u014d nella sua forma animale e in italiano da Ludovica De Caro e da Francesco Mei nella sua forma animale.\nNon si vede mai utilizzare la sua zanpakut\u014d, ma nell'anime, durante il flashback di Soifon, sembra possederne una a forma di \"kodachi\" o \"wakizashi\". Al suo posto Yoruichi preferisce ricorrere alle arti marziali e al combattimento a mani nude, in cui eccelle. Per la sua padronanza dello Shunpo e la sua incredibile velocit\u00e0 e agilit\u00e0, viene soprannominata la . Ha sviluppato inoltre lo Shunk\u014d, una tecnica avanzata che unisce il combattimento corpo a corpo al kid\u014d e con cui \u00e8 in grado di affrontare a mani nude anche avversari provvisti di armi. A causa dell'utilizzo di questa tecnica, che distrugge qualsiasi tessuto si trovi sulla schiena, l'uniforme di Yoruichi \u00e8 aperta sul retro e sulle spalle.\nTerza Divisione.\nPrima del processo di hollowficazione, il ruolo di capitano della Terza Divisione era ricoperto da R\u014dj\u016br\u014d \u014ctoribashi. Egli riprende la sua posizione dopo la sconfitta di Aizen.\nGin Ichimaru.\n era il capitano della Terza Divisione. Si presenta come un giovane magro, dal viso affusolato e dai corti capelli grigio chiaro; tiene gli occhi perennemente socchiusi (quando li apre \u00e8 possibile notarne il colore azzurro) e un ampio sorriso, malizioso e inquietante, gli attraversa sempre il volto. Infido, cinico, spietato e imprevedibile, \u00e8 stato per molto tempo il luogotenente di Aizen, che l'aveva notato ai tempi in cui era uno studente poich\u00e9 \u00e8 stato l'unico nella storia a terminare l'Accademia degli Shinigami in un solo anno.\nDopo che Ichigo e gli altri superano il guardiano di uno dei cancelli della Soul Society per salvare Rukia, Gin li affronta e li ricaccia indietro senza ucciderli: sospettato per questo di aver favoreggiato gli intrusi viene convocato da Yamamoto al cospetto degli altri capitani ma non fornisce alcuna spiegazione riguardo al suo comportamento. Hitsugaya e Hinamori sospettano che sia il responsabile dell'assassinio di Aizen, a causa anche di alcuni discorsi tutt'altro che amichevoli tra i due uditi dal capitano della Decima Divisione, e pertanto quest'ultimo lo affronta senza tuttavia ucciderlo. Quando, successivamente, il complotto di Aizen viene rivelato, Gin, insieme a Kaname T\u014dsen, si scopre suo fedele alleato e fugge nell'Hueco Mundo. Durante la saga della falsa Karakura assiste agli scontri senza intervenire fino a quando viene attaccato da Ichigo; poco dopo, nella vera Karakura, incontra Matsumoto, che lo aveva inseguito per fermarlo, e apparentemente la uccide, ma in seguito viene rivelato che l'aveva solo tramortita: si scopre infatti che Gin \u00e8 diventato uno Shinigami solo per vendicare i maltrattamenti che lei aveva subito ancora bambina da una squadra capitanata da Aizen, che le aveva rubato parte della sua energia per usarla come ingrediente per l'H\u014dgyoku, e che quindi era stato al fianco di quest'ultimo solo per scoprirne i punti deboli e poterlo uccidere. Alla fine attacca Aizen trafiggendolo con la sua zanpakut\u014d e iniettando nel suo cuore un potente veleno, ma l'ex capitano, ripresosi grazie all'Hogyoku, gli squarcia il petto con un fendente facendolo morire tra le braccia di Rangiku (che viene fatto intendere abbia sempre amato); rammaricandosi di non essere riuscito a vendicarla ma felice di averle almeno chiesto scusa, esala il suo ultimo respiro dopo l'arrivo di Ichigo e, osservando il suo sguardo, muore consapevole di poter lasciare tutto nelle sue mani. Nel secondo e nel penultimo sondaggio fra i personaggi preferiti della serie Gin risulta essere al quinto posto, confermando la sua grande popolarit\u00e0. \u00c8 doppiato da K\u014dji Yusa (ed. giapponese) e Stefano Pozzi (ed. italiana).\nLa sua zanpakut\u014d, , si presenta come una \"wakizashi\" dall'elsa azzurra con lo \"tsuba\" composto da due sottili volute che girano attorno alla lama e che assumono una forma ovale aperta simile ad una \"S\". Lo shikai si attiva al comando e tramite esso la lama, illuminatasi di bianco, \u00e8 in grado di estendersi ad alta velocit\u00e0 per colpire anche a grande distanza e anche pi\u00f9 nemici contemporaneamente con un singolo colpo. In questa forma Shinso \u00e8 in grado di raggiungere una lunghezza massima equivalente a cento volte la sua lunghezza iniziale ed \u00e8 per questo soprannominata ; oltre alla grande velocit\u00e0 dimostrata dalla lama durante la sua estensione, altro aspetto significativo \u00e8 la grande forza che viene impressa al momento dell'espansione. Il bankai di Shins\u014d prende il nome di : la zanpakut\u014d non cambia il suo aspetto ma la lama \u00e8 in grado di raggiungere una lunghezza equivalente a tredici chilometri a cinquecento volte la velocit\u00e0 del suono e pu\u00f2 anche ritornare alle sue dimensioni normali con la stessa velocit\u00e0, pertanto l'enorme potenza di taglio che la lama aveva gi\u00e0 dimostrato durante lo shikai viene ulteriormente incrementata. La vera abilit\u00e0 di Kamishini no Yari e il suo aspetto pi\u00f9 letale, tuttavia, sono costituiti dalla capacit\u00e0 di trasformarsi in polvere per pochi istanti quando si espande e si contrae: all'interno della lama viene secreto un veleno mortale che a contatto con materiali organici \u00e8 in grado di dissolverli a livello cellulare, pertanto Gin \u00e8 in grado di uccidere un avversario in qualsiasi momento puntando la mano sul bersaglio e pronunciando il comando .\nIzuru Kira.\n \u00e8 il luogotenente della Terza Divisione. \u00c8 molto amico di Renji e Hinamori, conosciuti ai tempi dell'Accademia degli Shinigami e i tre trascorrono spesso del tempo insieme. Sebbene leale nei confronti dei suoi amici, Kira pone i suoi doveri da luogotenente al primo posto. Difende il suo capitano Gin Ichimaru da Hinamori e in seguito si dir\u00e0 un mostro per aver alzato la spada contro di lei. Dopo il tradimento di Gin, si rammarica di averlo aiutato a disertare la Soul Society e sviluppa un'attitudine pi\u00f9 cupa e pessimistica. Durante gli sconti alla falsa Karakura Town, Kira affronta e sconfigge l'Arrancar Avirama Redder, membro della Fracci\u00f2n di Baraggan; poi cercher\u00e0 di dare man forte ai suoi alleati contro la chimera Allon, venendo per\u00f2 stordito dopo un breve scontro col mostro. Durante l'invasione della Soul Society da parte del Vandenreich, Kira viene ferito mortalmente dallo Stern Ritter \"H\" Bazz-B,morendo. Successivamente ricompare per combattere lo Sternritter \"X\", definendosi un \"morto vivente\", affermando inoltre di non sapere in che modo ci\u00f2 fosse possibile. Il suo destino attualmente \u00e8 ignoto. \u00c8 doppiato da Takahiro Sakurai e in italiano da Fabrizio Valenzano.\nLa sua zanpakut\u014d si chiama . Lo shikai viene attivato al comando , la spada assume cos\u00ec la forma di una lama quadrata a uncino.\nLa sua abilit\u00e0 consiste nel raddoppiare, ad ogni colpo inferto, il peso di qualunque cosa colpisca: in tal modo, anche dopo pochi colpi, l'arma dell'avversario cade a terra per il peso, lasciando il nemico chinato a terra con la testa in alto, esattamente come qualcuno che chiede perdono. Wabisuke \u00e8 una zanpakut\u014d di tipo kid\u014d.\nSh\u016bsuke Amagai.\n \u00e8 introdotto come capitano della Terza Divisione durante la nona stagione dell'anime, senza comparire nel manga. Shousuke ha l'aspetto di un giovane trasandato, dal carattere tranquillo e modesto. Avendo passato gran parte della sua vita da Shinigami lontano dalla Soul Society, i suoi sottoposti inizialmente lo trattano con diffidenza, per questo Amagai passa il primo periodo a farsi ben volere cercando di promuovere un lavoro di squadra all'interno del Gotei 13. Quando Ichigo vuole fermare il matrimonio di Lurichiyo Kasumi\u014dji, Amagai riceve l'ordine di fermare il ragazzo, cos\u00ec i due si affrontano, ma prima che il combattimento termini, verranno fermati dal fidanzato di Lurichiyo, Sh\u016b Kannogi, che piangendo tenta di spiegare ad Amagai che Lurichiyo in realt\u00e0 \u00e8 stata rapita. Amagai poi uccider\u00e0 il capo dei Kasumi\u014dji, Kumoi, rivelando il suo vero intento: vendicare suo padre, Kisaragi Shin'etsu, ucciso dal Comandante Generale Yamamoto. Amagai utilizza a questo punto le e fa in modo che nessuna zanpakut\u014d possa attaccarlo, in quel momento arriva Ichigo Kurosaki e comincia un combattimento fra i due. Appreso per\u00f2 che Yamamoto ha ucciso suo padre perch\u00e9 ormai posseduto dalle Bakk\u014dt\u014d, Amagai rinuncia al suo desiderio di vendetta e preferisce suicidarsi. \u00c8 doppiato da Ken'y\u016b Horiuchi.\nLa zanpakut\u014d di Amagai si chiama . Lo shikai si attiva al comando ; in questo stato essa assume la forma di una corta spada bianca dalla lama ad uncino e dall'elsa concava che ricorda il guardamano d'una sciabola e d\u00e0 al Capitano il dominio sul fuoco, permettendogli di colpire il nemico anche a distanza. Il suo bankai si chiama . In questo stadio di rilascio, la spada diventa molto pi\u00f9 grande, la parte anteriore della lama si fa seghettata e si tinge di cremisi; l'aspetto pi\u00f9 evidente \u00e8 la presenza di un enorme scudo a forma di conchiglia posizionato vicino all'elsa. In questa forma il dominio di Shusuke sul fuoco aumenta considerevolmente, permettendogli di ricorrere a una vasta gamma di attacchi.\nMakoto Kibune.\n \u00e8 scelto come terzo seggio della Terza Divisione da Sh\u016bsuke Amagai durante la nona stagione dell'anime. Ha capelli marroni e occhiali. Sebbene appaia amichevole nei confronti dei suoi subordinati, non ha piet\u00e0 per gli Shinigami deboli e per coloro che falliscono nei loro incarichi, che considera spazzatura. All'Accademia degli Shinigami aveva i voti pi\u00f9 alti di tutti ma la sua incapacit\u00e0 di lavorare in gruppo gli precluse l'assegnazione di incarichi di rilievo. Si iscrive cos\u00ec alla pattuglia di Amgai e viene ingaggiato dal consigliere della famiglia Kasumi\u014dji, Gy\u014dkaku Kumoi, dove viene a conoscenza delle Bakk\u014dt\u014d, impossessandosene di una. Dopo aver seminato il panico nella Soul Society perde il controllo della Bakk\u014dt\u014d e viene divorato da essa prima di essere finito da Kira. La sua zanpakut\u014d si chiama . Il suo shikai viene rilasciato al comando e assume la forma di una grande spada a due lame, che Kibune pu\u00f2 lanciare e usare come una sega circolare. Quando si unisce con la sua Bakk\u014dt\u014d, pu\u00f2 guidare i movimenti della sua zanpakut\u014d a distanza, comandandola telecineticamente. \u00c8 doppiato da Hikaru Midorikawa (ed. giapponese) e da Jacopo Calatroni (ed. italiana).\nQuarta Divisione.\nRetsu Unohana.\n \u00e8 il capitano della Quarta Divisione. Appartenente alla prima generazione del Gotei 13, considerata la pi\u00f9 potente di sempre nonch\u00e9 un pericoloso manipolo di assassini, \u00e8 stata il primo \"Kenpachi\", titolo assegnato al capitano dell'Undicesima Divisione (considerato il pi\u00f9 forte dopo il comandante); precedentemente era considerata la criminale pi\u00f9 terribile che fosse mai esistita nella Soul Society ed era tristemente famigerata per la sua natura sanguinaria: in questo periodo si diede il soprannome in virt\u00f9 del fatto che fosse esperta in tutte le tecniche di combattimento. In un periodo imprecisato venne istruita nelle arti mediche dal membro della Guardia reale Tenjiro Kirinji. Unohana stessa afferma di aver imparato le arti curative per se stessa, in modo da poter continuare a combattere il pi\u00f9 possibile e assaporare la battaglia a lungo. Alla costante ricerca di avversari alla sua altezza, Unohana si scontr\u00f2 con un giovanissimo Kenpachi Zaraki riconoscendo in lui un talento nell'uccidere persino superiore al suo dopo che questi le procur\u00f2 una cicatrice sotto al collo, l'unica che abbia mai subito; per motivi sconosciuti, tuttavia, dopo essere entrata nel Gotei 13 divenne una persona pacifica e tranquilla che si esprime in modo gentile ed educato con tutti, ma nonostante questo \u00e8 universalmente rispettata e riesce a intimidire chiunque semplicemente con lo sguardo. La sua caratteristica fisica pi\u00f9 peculiare sono i lunghi capelli neri che tiene raccolti in una treccia portata sul petto volta a coprire la cicatrice infertale da Zaraki.\nNella saga della Soul Society si occupa di esaminare il falso cadavere di Aizen e, seppur intuendo qualche stranezza, giunge a dichiarare la morte del capitano; durante la battaglia di Karakura \u00e8 uno dei capitani inviati nell'Hueco Mundo per assistere Ichigo e compagni e in seguito riaccompagna nel mondo reale il ragazzo attraverso il Garganta. Dopo la prima invasione del Vandenreich il nuovo comandante generale Kyoraku la incarica di addestrare Zaraki: dopo averlo portato nell'ultimo livello della prigione del Seireitei intraprender\u00e0 con lui uno scontro mortale, nel quale lo porta ripetutamente a un passo dalla morte per poi guarirlo in modo che liberi il potere che represse dopo il loro primo scontro. Zaraki d\u00e0 conferma della sua morte parlando con Isane durante la seconda invasione dei Quincy. \u00c8 doppiata da Aya Hisakawa e in italiano da Ilaria Silvestri.\nLa sua zanpakut\u014d si chiama e invece di portarla alla vita utilizza un laccio per portarla in spalla oppure lascia che sia Isane a trasportarla. Nella forma sigillata ha l'aspetto di una \"nodachi\" mentre quando utilizza lo shikai assume la forma di una gigantesca manta volante in grado di trasportare numerose persone sul proprio dorso e all'interno del proprio stomaco, i cui succhi gastrici hanno propriet\u00e0 sananti. Il bankai \u00e8 anch'esso chiamato e, anche se il suo utilizzo non \u00e8 stato chiarito precisamente, pare che grazie ad esso la lama venga ricoperta da un denso liquido scuro simile a sangue che trasuda dalla spada stessa e che scioglie tutto ci\u00f2 che colpisce.\nIsane Kotetsu.\n \u00e8 il luogotenente di Retsu Unohana e la sorella maggiore di Kiyone Kotetsu, ufficiale di terzo seggio della Tredicesima Divisione. \u00c8 una donna piuttosto alta e formosa, dai capelli azzurro-grigio legati in trecce tenute sui lati e dietro la nuca, silenziosa e dal profondo senso del dovere.\nInsieme a Ch\u014djir\u014d Sasakibe e Marechiyo \u014cmaeda attacca l'infiltrato Ichigo, venendo sconfitta dall'avversario a mani nude in pochi istanti. Durante la saga della citt\u00e0 di Karakura viene inviata con il suo capitano nell'Hueco Mundo e, insieme ad Hanatar\u014d Yamada, collabora nella cura di Chad, Rukia e Gantenbainne Mosqueda per poi assistere Byakuya e Kenpachi nella lotta contro Yammy Rialgo. Durante la Guerra dei Mille Anni si occupa di curare i soldati che rimangono feriti, rattristandosi per la morte del suo capitano. Alla fine del manga la si vede come nuovo Capitano della Quarta Divisione, con sua sorella come luogotenente.\nIsane \u00e8 abile nelle arti mediche e nell'uso del kid\u014d: ne fa uso per individuare la posizione dei suoi nemici, ma anche per comunicare con un elevato numero di persone, anche a grande distanza da lei. La sua zanpakut\u014d si chiama e rilascia lo shikai al comando : dopo la trasformazione dalla lama centrale si dipartono altre due lame pi\u00f9 corte. Siccome \u00e8 diventata Capitano, \u00e8 da presumere che disponga anche di un bankai. \u00c8 doppiata da Yukana Nogami e Renata Bertolas in italiano.\nHanatar\u014d Yamada.\n \u00e8 il settimo seggio della Quarta Divisione. \u00c8 estremamente timido e impacciato, e per via del suo carattere \u00e8 spesso vittima di scherzi da parte di altri Shinigami. Sebbene sembri cos\u00ec fragile e debole, Hanatar\u014d \u00e8 molto abile come guaritore e nel momento del bisogno \u00e8 capace di atti di vero coraggio, come quando mette a rischio la sua posizione da Shinigami per aiutare Ichigo a liberare Rukia prima dell'esecuzione. A causa dell'amicizia instaurata con Ichigo, Rukia e Renji, Hanatar\u014d \u00e8 scelto a far parte della squadra inviata a Hueco Mundo come rinforzo a Ichigo e compagni. Dopo aver curato Chad e Rukia, assiste e viene coinvolto nello scontro tra Byakuya Kuchiki e Zommari Leroux, uscendone ferito. Sar\u00e0 poi curato da Unohana. \u00c8 doppiato da K\u014dki Miyata (ed. giapponese) e Andrea Rotolo (ed. italiana).\nLa zanpakut\u014d di Yamada si chiama , come rivelato nel libro illustrato di \"Bleach\", e invece che causare danno ha l'abilit\u00e0 di guarire le ferite. Quando viene rilasciato lo shikai, con il comando , la spada si trasforma in , assumendo la forma di un bisturi. Con questa nuova arma Hanatar\u014d pu\u00f2 concentrare ogni ferita che ha assorbito in battaglia per creare un potente attacco, forte abbastanza da ferire quasi mortalmente un Menos di classe Gillian.\nQuinta Divisione.\nPrima del processo di hollowficazione, il ruolo di capitano della Quinta Divisione era ricoperto da Shinji Hirako. Egli riprende la sua posizione dopo la sconfitta di Aizen.\nS\u014dsuke Aizen.\n \u00e8 il capitano della Quinta Divisione e l'antagonista principale per la maggior parte della serie. Aizen \u00e8 la mente dietro a un complotto avviato prima dell'inizio della storia e portato avanti durante gli eventi della Soul Society per ottenere l'oggetto dei suoi desideri, l', e distruggere cos\u00ec il Re Spirito. Grazie all'H\u014dgyoku e ai due capitani a lui fedeli, Gin Ichimaru e Kaname T\u014dsen, recluta un esercito di Arrancar con cui minaccia la Soul Society. Aizen \u00e8 infine sconfitto da Ichigo, prima di essere catturato da Kisuke Urahara e confinato a ventimila anni di reclusione. \u00c8 doppiato da Sh\u014d Hayami.\nMomo Hinamori.\n \u00e8 la luogotenente della Quinta Divisione. \u00c8 una giovane Shinigami dolce e ingenua. Porta i capelli raccolti in una cuffietta azzurra, sebbene si lasci cadere un paio di ciuffi ai lati del viso. Hinamori \u00e8 un'amica d'infanzia di T\u014dshir\u014d Hitsugaya e durante la sua permanenza all'Accademia degli Shinigami conobbe Kira e Renji, con i quali instaurer\u00e0 un forte legame. Annebbiata dalla prostrazione nei confronti del suo capitano, la ragazza non si rende conto di essere manipolata da Aizen nel compiere il suo piano durante la saga della Soul Society e, anche in seguito, si rifiuter\u00e0 a lungo di credere nel tradimento del suo amato capitano Aizen. Durante la saga della falsa Karakura Town, Hinamori lotta con il resto del Gotei 13 contro Aizen e i suoi sottoposti e si dice assolutamente conscia del fatto che ora Aizen \u00e8 il nemico della Soul Society, nonostante continui ancora a chiamarlo \"capitano\". A causa di un'illusione di Aizen, viene gravemente ferita da Hitsugaya, ma si riprende. L'arco narrativo finale mostra una Hinamori totalmente ripresasi e in buoni rapporti con il suo nuovo capitano Shinji Hirako. \u00c8 doppiata da Kumi Sakuma e in italiano da Giorgia Carnevale.\nLa sua zanpakut\u014d si chiama e rilascia lo shikai al comando . Una volta rilasciato, la lama si raddrizza, e da essa dipartono dei piccoli prolungamenti simili a lame \"jitte\". La sua abilit\u00e0 sta nell'accumulare il reiatsu di Hinamori per poi rilasciarla sotto forma di raggio energetico: nel combattimento contro le Fracci\u00f3n di Tia Harribel ha dimostrato anche di poter scagliare palle di fuoco di media grandezza, in quanto Tobiume \u00e8 una zanpakut\u014d elementale di tipo fuoco.\nSesta Divisione.\nByakuya Kuchiki.\n \u00e8 il capitano della Sesto Divisione e il ventottesimo capo del clan Kuchiki, una delle quattro pi\u00f9 potenti famiglie dell'alta nobilt\u00e0 della Soul Society. Si comporta sempre in maniera aristocratica e composta, tuttavia, nonostante il suo atteggiamento glaciale, Byakuya cerca di proteggere sempre coloro che gli stanno a cuore. Inizialmente \u00e8 uno dei pi\u00f9 fieri oppositori di Ichigo, contro il quale combatte un aspro duello, salvo poi diventare uno dei suoi alleati pi\u00f9 presenti. \u00c8 doppiato da Ry\u014dtar\u014d Okiayu e da Patrizio Prata nell'edizione italiana di \"Memories of Nobody\".\nRenji Abarai.\n \u00e8 il luogotenente della Sesta Divisione. Viene introdotto come antagonista all'inizio della storia e incaricato di ritrovare Rukia nel mondo degli umani e riportarla alla Soul Society. Inizialmente si dedica anima e corpo per sconfiggere Ichigo, prima di unire con lui le forze per salvare Rukia durante la saga della Soul Society. Da allora \u00e8 diventato un protagonista e uno degli alleati pi\u00f9 presenti di Ichigo. \u00c8 doppiato da Kentar\u014d It\u014d.\nK\u014dga Kuchiki.\n \u00e8 uno Shinigami assente nel manga e introdotto nella tredicesima stagione dell'anime come ex terzo seggio della Sesta Divisione sotto Ginrei Kuchiki. Adottato dalla famiglia Kuchiki per le sue abilit\u00e0 con la spada, K\u014dga combatt\u00e9 insieme a suo padre la guerra contro i ribelli della Soul Society, ma alcuni capitani oppositori, impauriti, lo fecero incastrare come omicida traditore. Nonostante le rassicurazioni di Ginrei, che si impegna a scagionarlo dalle accuse, K\u014dga venne liberato dalla sua zanpakut\u014d Muramasa con la speranza di costruire insieme un mondo migliore. Lo Shinigami tuttavia si vendic\u00f2 immediatamente dei capitani che lo avevano fatto incastrare, uccidendoli, e perse la ragione decidendo di conquistare la Soul Society. Abbandonato da Muramasa, che non riusciva pi\u00f9 a sentire la voce del suo padrone, K\u014dga venne affrontato e imprigionato da Ginrei e Yamamoto. Liberato da Muramasa durante la saga della storia alternativa delle zanpakut\u014d, pugnala la sua spada per non averlo sentito quando stava per essere sigillato e ingaggia un combattimento con Byakuya, dal quale viene infine ucciso. \u00c8 doppiato da Isshin Chiba.\nLa zanpakut\u014d di K\u014dga si chiama e rilascia lo shikai al comando . Muramasa genera un'ondata di energia viola, che colpisce a 360\u00b0, capace di alterare la stabilit\u00e0 energetica tra una zanpakut\u014d e il suo possessore, permettendogli di costringere lo spirito di una zanpakut\u014d a manifestarsi e ad attaccare i propri alleati, o addirittura il proprio padrone, il quale non potr\u00e0 utilizzare ne shikai ne bankai. Muramasa ha inoltre un'altra abilit\u00e0, , abilit\u00e0 con cui la zanpakut\u014d pu\u00f2 manifestare la sua forma umana nel mondo reale.\nSettima Divisione.\nSajin Komamura.\n \u00e8 il capitano della Settima Divisione. Membro di un clan che fu bandito dalla Soul Society e i cui esponenti furono trasformati in canidi antropomorfi come punizione per i loro crimini, Komamura venne reintegrato nel Gotei 13 da Yamamoto e per questo nutrir\u00e0 sempre una profonda riconoscenza per il comandante. Ha l'aspetto di una volpe e una corporatura estremamente massiccia e imponente ma, vergognandosi delle sue fattezze, nasconde il suo corpo dietro un'armatura; durante lo scontro con Zaraki nella saga della Soul Society, tuttavia, l'elmo viene distrutto e da allora Komamura comincer\u00e0 a mostrare il suo volto in pubblico.\nMolto amico di Kaname T\u014dsen fin dai tempi dell'Accademia, rimane scioccato quando scopre il suo tradimento conoscendo bene l'amore per la giustizia del capitano della Nona Divisione. Komamura si prefigge quindi di riportare l'amico sulla retta via, ma dopo aver assistito al radicale cambiamento di T\u014dsen si convince a combatterlo nella falsa Karakura: il capitano traditore si rivela estremamente pi\u00f9 potente di Komamura ma, al momento di finirlo, viene colpito alla testa e ucciso dal suo ex luogotenente Shuhei Hisagi. Durante l'invasione della Soul Society da parte del Vandenreich, Komamura ingaggia battaglia contro la Stern Ritter \"E\" Bambietta Basterbine, che gli sottrae il bankai; in seguito si reca da suo nonno, un gigantesco lupo, per farsi insegnare la Tecnica di Trasformazione Umana: una volta utilizzata contro Bambietta assume un aspetto decisamente pi\u00f9 umano anche se con alcuni tratti animaleschi e sfoggia un nuovo bankai. Dopo aver sconfitto la sua avversaria l'effetto della trasformazione svanisce e Komamura, stravolto, torna alla sua forma di volpe mentre Iba lo conduce al sicuro. \u00c8 doppiato da Tetsu Inada (ed. giapponese) e da Patrizio Prata (ed. italiana).\nLa sua zanpakut\u014d si chiama . Lo shikai viene attivato al comando e in questo stadio si materializzano varie parti di un corpo gigantesco che simulano i movimenti del capitano. Il bankai si chiama e con esso Komamura pu\u00f2 invocare il gigante (che si presenta come un samurai dotato di armatura) nella sua interezza, che come il precedente rilascio replica ogni suo movimento. Ogni danno che il colosso subisce si trasferisce anche a Komamura, ma grazie a questo strettissimo legame questo bankai \u00e8 l'unico in grado di rigenerarsi senza subire danni irreversibili. Il bankai che il capitano sfoggia una volta ottenuta la sua forma umana si chiama e l'aspetto del gigante cambia radicalmente: la corazza che indossava sparisce rivelando colossali corde nere avvolte intorno al torso, un volto scheletrico, baffi neri, occhi fiammeggianti e corna annodate ad altezza dello sterno; la parte inferiore del corpo \u00e8 coperta da un \"hakama\" nero. Questo bankai risulta virtualmente invulnerabile a danni fisici in quanto, a detta di Komamura stesso, \u00e8 costituito da pura reiatsu.\nTetsuzaemon Iba.\n era il luogotenente della settima divisione. Iba ha i capelli corti e piccoli baffi, indossa occhiali scuri e spesso fuma. Indossa l'uniforme standard degli Shinigami, ma sulla schiena ha un tatuaggio formato da un gatto sul fuoco e il kanji . All'inizio faceva parte dell'Undicesima Divisione, ma, per diventare luogotenente e salvare sua madre, decise di trasferirsi in una Brigata con meno concorrenza. L'Undicesima Divisione si sent\u00ec tradita dal suo comportamento e da allora i suoi membri lo guardano dall'alto in basso. \u00c8 molto amico di Ikkaku Madarame e i due hanno l'abitudine di scontrarsi, fare una pausa per bere \"sak\u00e8\", e poi riprendere il combattimento. Al termine del manga ricopre la carica di Capitano della Settima Divisione.\nIl nome e le abilit\u00e0 della sua zanpakut\u014d sono sconosciute. Quando \u00e8 sigillata, la spada ricorda una \"tant\u014d\", e normalmente Iba la porta con s\u00e9 all'interno della sua uniforme nascondendola. Quando usa lo shikai la zanpakut\u014d si trasforma in una larga scimitarra. Come Capitano \u00e8 dotato anche di un bankai sconosciuto. \u00c8 doppiato da Rintar\u014d Nishi da Massimiliano Lotti nell'edizione italiana di \"Memories of Nobody\" e da Luca Semeraro nell'anime.\nJir\u014db\u014d Ikkanzaka.\n \u00e8 l'ex quarto seggio della Settima Divisione e il fratello pi\u00f9 giovane del guardiano del cancello del Seireitei Jidanb\u014d Ikkanzaka. Jir\u014db\u014d \u00e8 un uomo grosso e corpulento, con labbra carnose e occhi piccoli. Al collo porta una collana a grossi grani. \u00c8 una persona molto presuntuosa e vigliacca. Jir\u014db\u014d affronta Ury\u016b Ishida e Orihime Inoue sui tetti del Seireitei. Cerca di attaccare Orihime, ma viene sconfitto da Ishida, che scocca due frecce attraverso i punti da cui Jirobo fa scorrere il suo potere spirituale attraverso il corpo, privandolo delle sue capacit\u00e0 da Shinigami. La sua zanpakut\u014d si chiama . Nella forma sigillata ha l'aspetto di una grossa katana, con l'impugnatura arancione e la guardia a forma di otto, mentre, nella forma rilasciata, la lama diventa un aggregato di \"shuriken\" metallici. Il suo shikai si attiva al comando , con il quale Jir\u014db\u014d pu\u00f2 controllare telepaticamente i numerosi shuriken che compongono la lama della spada. Se le lame di Tsunzakigarasu vengono distrutte, Jir\u014db\u014d le pu\u00f2 ricostruire rinfoderando e sguainando nuovamente la spada. Proprio per via della sua zanpakut\u014d, Jir\u014db\u014d era conosciuto come , titolo che viene assegnato al migliore utilizzatore di armi da lancio. \u00c8 doppiato da Kazuhiro Nakata e Ivo De Palma (ed.italiana).\nOttava Divisione.\nPrima del processo di hollowficazione, il ruolo di luogotenente dell'Ottava Divisione era ricoperto da Lisa Yad\u014dmaru. Dopo la sconfitta di Yhwach Lisa ritorna come Capitano della Divisione.\nShunsui Ky\u014draku.\n \u00e8 inizialmente il capitano dell'Ottava Divisione per poi essere promosso a Comandante generale. Sopra l'uniforme da capitano indossa un cappello di paglia e uno sgargiante \"haori\" rosa adornato con motivi floreali, mentre fisicamente \u00e8 molto alto e massiccio e porta sia la barba che i capelli lunghi raccolti in una coda. Dall'indole pacifica se non proprio pigra, tende ad avere un linguaggio molto familiare con tutti: spesso infatti si rivolge agli altri chiamandoli con il loro nome seguito da un'onorificenza e addirittura si rivolgeva a Yamamoto chiamandolo . Nel tempo libero lo si pu\u00f2 trovare a bere, a schiacciare un sonnellino o a caccia di donne, hobby che coltiva sin dalla giovent\u00f9; \u00e8 molto amico del capitano della Tredicesima Divisione J\u016bshir\u014d Ukitake, insieme al quale si \u00e8 diplomato all'Accademia degli Shinigami sotto gli insegnamenti dello stesso Yamamoto, che lo definisce un profondo pensatore e un combattente eccellente. \u00c8 il secondo figlio di un membro della grande casata dei Ky\u014draku, ma nonostante il suo prestigioso lignaggio non gli piaceva studiare e allenarsi e, a causa della sua condotta, fu mandato contro la sua volont\u00e0 all'Accademia degli Shinigami.\nDurante la saga della Soul Society blocca l'avanzata di Chad ma decide di non ucciderlo; in seguito \u00e8 solidale con Rukia e, insieme a Ukitake, distrugge il S\u014dkyoku, scatenando l'ira di Yamamoto che li affronter\u00e0 entrambi. Giunto nella falsa Karakura combatte contro Coyote Stark, il Primera Espada, riuscendo a sconfiggerlo dopo un lungo combattimento. Durante l'invasione della Soul Society da parte del Vandenreich fronteggia lo Stern Ritter \"N\" Robert Accutrone il quale, dopo un breve scambio di colpi, sfodera il suo Vollst\u00e4ndig facendogli perdere l'occhio destro; successivamente alla morte di Yamamoto, viene nominato nuovo comandante generale del Gotei 13. Dopo che Yhwach riesce a raggiungere il Palazzo Reale, Kyoraku ordina a Retsu Unohana di scontrarsi con Kenpachi per insegnargli \"l'arte di uccidere\" e quindi, dopo aver ottenuto il permesso della Camera dei 46, si reca nel livello pi\u00f9 oscuro delle prigioni della Soul Society per parlare con Aizen chiedendogli di aiutarlo. In seguito partecipa all'attacco del palazzo ingaggiando uno scontro con lo Sternritter \"X\" Lille Barro, che riesce infine a sconfiggere dopo aver sfoderato il suo bankai. Dieci anni dopo la sconfitta dei Quincy Kyoraku ricopre ancora il rango di Comandante generale e lo si vede per l'ultima volta quando fa visita alla tomba di Ukitake. \u00c8 doppiato da Akio Ohtsuka e Andrea La Greca.\nLa sua zanpakut\u014d si chiama e nella sua forma sigillata ricorda un \"daish\u014d\", cio\u00e8 una coppia di spade formata da una katana e una wakizashi; essa costituisce una delle pochissime spade a mostrarsi come coppia anche senza rilasci. Anche gli spiriti delle spade sono due esseri distinti: quello della katana si presenta come una formosa geisha con una benda sull'occhio destro che spesso si dimostra gelosa nei confronti di Kyoraku, quello della wakizashi appare invece come una ragazzina taciturna il cui corpo, tranne l'occhio destro, \u00e8 celato da una specie di uniforme nera. Lo shikai viene attivato recitando la formula e le due spade assumono la forma di due grandi scimitarre; il potere di questo rilascio \u00e8 quello di rendere reali e pericolosi alcuni giochi per bambini: esso infatti impone delle regole e chiunque entri nella sua area di influenza spirituale \u00e8 costretto a \"giocare\" secondo queste. Il bankai prende il nome di e a detta di Ukitake \u00e8 meglio che non venga usato in un luogo dove lo possono vedere tutti: il suo potere, infatti, \u00e8 talmente grande che gli esseri in grado di avvertirne la reiatsu sentono una grande disperazione e angoscia. Il suo potere \u00e8 strutturato su quattro livelli, detti Dan, nei quali l'avversario rispettivamente condivide le ferite che ha inflitto a Ky\u014draku in battaglia, se ferito in tale modo viene inoltre colpito anche da una letale ed avanzata malattia, sprofonda in un abisso con il capitano sino all'esaurimento della loro Reiatsu ed infine subisce una definitiva esecuzione.\nNanao Ise.\n \u00e8 la luogotenente dell'Ottava Divisione sotto suo zio Shunsui Ky\u014draku. Nanao \u00e8 una persona molto seria e pragmatica, porta gli occhiali e non accetta i comportamenti a volte insensati del suo capitano. Nanao discende da una famiglia composta principalmente da donne e con la reputazione che i maschi che si sposano con donne Ise, come il fratello di Ky\u014draku, muoiono in breve tempo a causa di una maledizione di famiglia. \u00c8 cresciuta presso dei lontani parenti, dopo che la madre \u00e8 stata condannata per aver gettato la spada di famiglia Shinken Hakky\u014dken in seguito alla morte del marito. A causa della sua bravura nell'uso del kid\u014d, Nanao venne accettata nell'Ottava Divisione, dove si rese conto che il cimelio di famiglia era custodito da Ky\u014draku. Quando Ky\u014draku diviene nuovo comandante generale, Nanao diventa luogotenente della Prima Divisione insieme a Genshir\u014d Okikiba. \u00c8 doppiata da Hitomi Nabatame e in italiano da Stefania Rusconi.\nIl nome della zanpakut\u014d di Nanao \u00e8 , un cimelio di famiglia usato nei riti del clan Ise. A differenza degli altri Shinigami, i membri del clan Ise non posseggono zanpakut\u014d e solo il capofamiglia pu\u00f2 ereditare Shinken Hakky\u014dken. Per gran parte della storia la spada \u00e8 stata tenuta in segreto da Ky\u014draku all'interno di Ky\u014dkotsu, in onore di una promessa fatta alla cognata di nascondere l'apparente causa della maledizione da Nanao, nella speranza che finisca con la sua generazione. Tuttavia, durante lo scontro con Lille Barro, vedendo il suo capitano in difficolt\u00e0, Nanao convince Ky\u014draku a darle Shinken Hakky\u014dken. Nella sua forma di shikai, Shinken Hakky\u014dken ha l'aspetto di una spada senza filo squadrata e ornata, con l'abilit\u00e0 di ferire le divinit\u00e0.\nNona Divisione.\nPrima del processo di hollowficazione, i ruoli di capitano e luogotenente erano ricoperti da Kensei Muguruma e Mashiro Kuna; dopo la sconfitta di Aizen, il primo torna a ricoprire la sua carica.\nKaname T\u014dsen.\n era il capitano della Nona Divisione. Cieco dalla nascita, nasconde tale condizione con degli occhiali a visiera; gli altri suoi sensi sono tuttavia acutissimi e gli consentono di percepire tranquillamente la presenza di chiunque. Di carnagione scura, porta i lunghi capelli castano scuro (viola scuro nell'anime) raccolti in delle treccine, a loro volta annodate in una coda talvolta, e sopra l'uniforme indossa sempre una sciarpa arancione annodata attorno al collo. Inflessibile, introverso ed estremamente fedele alle proprie convinzioni personali, \u00e8 disposto a tutto pur di difendere le sue idee; la sua filosofia di vita, maturata a seguito dell'uccisione di una sua cara amica da parte del marito per futili motivi, \u00e8 improntata a seguire sempre la via con meno spargimenti di sangue: secondo lui, infatti, chi non teme la spada che brandisce non ha diritto a brandirne una, frase ripetuta anche dal suo luogotenente.\nFin da prima di entrare all'Accademia degli Shinigami \u00e8 stato amico del futuro capitano della Settima Divisione Sajin Komamura, verso il quale non prova alcun timore o pregiudizio nonostante il suo aspetto; cento anni prima degli eventi attuali era gi\u00e0 in combutta con Aizen e lo aiut\u00f2 nei suoi esperimenti di hollowficazione, ritenendo che gli ideali del capitano della Quinta Divisione fossero l'unico modo per giungere un giorno alla pace. Quando Kenpachi si frappone tra lui e Ichigo, durante la saga della Soul Society, T\u014dsen attacca il capitano dell'Undicesima Divisione ma ne esce sconfitto; proprio quando questi sta per dargli il colpo di grazia, viene salvato da Komamura. Il suo tradimento lascer\u00e0 quest'ultimo profondamente turbato e amareggiato. Durante la saga della falsa Karakura affronta proprio l'ex amico e gli rivela che il motivo per cui ha tradito gli Shinigami \u00e8 che il suo senso di giustizia gli imponeva la ricerca della vendetta nei confronti dell'assassino della sua amica; grazie ai poteri ottenuti dall'H\u014dgyoku si trasforma in Hollow ma, preso dall'estasi di poter vedere per la prima volta in vita sua, viene ferito a morte dal suo ex luogotenente Hisagi. Dopo essere ritornato alla sua forma umana e aver chiesto perdono per le sue azioni, viene distrutto da un kid\u014d di Aizen davanti agli occhi dei suoi due ex compagni. \u00c8 doppiato da Toshiyuki Morikawa e in italiano da Francesco Maggioni.\nLa sua zanpakut\u014d si chiama ed \u00e8 di tipo kid\u014d. L'abilit\u00e0 dello shikai, rilasciato al comando , risiede nell'emanare un'onda ultrasonica che fa perdere i sensi all'avversario; nella sua seconda forma, , l'arma produce una miriade di lame affilate che dilaniano l'avversario. Il bankai, , crea uno spazio simile ad un enorme tendone nero all'interno del quale le sue vittime perdono l'uso di vista, udito, olfatto e la capacit\u00e0 di percepire la reiatsu. T\u014dsen si \u00e8 dimostrato l'unico Shinigami con poteri Hollow a poter usare la Resurrecci\u00f2n, che prende il nome di : tramite questa si trasforma in un insetto gigante completamente ricoperto di pelo dotato di lunghi artigli, due grandi corna a spirale che spuntano dalla schiena, una lunga coda cespugliosa, due paia d'ali d'insetto nonch\u00e9 due grandi bulbi oculari che gli permettono di vedere; in questa forma pu\u00f2 scagliare un doppio Cero dagli occhi e usare un'abilit\u00e0 chiamata , tramite la quale disegna dei cerchi in aria con i suoi artigli provocando potenti onde d'urto sonore.\nSh\u016bhei Hisagi.\n \u00e8 il luogotenente della Nona Divisione.\n\u00c8 un giovane dai capelli scuri e dalla fisionomia longilinea il cui occhio destro \u00e8 solcato da una triplice cicatrice che si \u00e8 procurato durante lo scontro con un Hollow; responsabile, abile ed estremamente affidabile, ha il numero 69 tatuato sulla guancia sinistra in omaggio a Kensei Muguruma, che lo salv\u00f2 ancora bambino dalle grinfie di un Hollow e che presenta lo stesso tatuaggio sull'addome (pare che Shuhei sia entrato nella Nona brigata proprio per l'ammirazione e la gratitudine nutrite nei confronti del Vizard); porta inoltre degli accessori simili a bracciali neri (in realt\u00e0 dei potenti esplosivi) sui bicipiti e al collo e una striscia di colore argenteo sul volto dal naso all'orecchio sinistro. A detta di Tite Kubo Hisagi costituisce un'eccezione tra i personaggi della serie in quanto divenne popolare tra i fan ben prima che la sua storia e la sua personalit\u00e0 venissero esplorate.\nDurante la saga della Soul Society combatte contro Yumichika Ayasegawa ma sottovalutandolo verr\u00e0 sconfitto; partecipa poi alla battaglia per difendere Karakura come guardiano di uno dei quattro pilastri che tengono al sicuro la vera citt\u00e0: in questa occasione sconfigge una delle Fracci\u00f3n di Baraggan Luisenbarn, Findor Carias. Riappare in seguito chiedendo a Komamura di partecipare al combattimento contro T\u014dsen e qui riesce a finire il suo ex capitano trapassandogli la testa con la sua spada. Durante l'invasione della Soul Society da parte del Vandenreich ingaggia battaglia con lo Stern Ritter \"O\" Driscoll Berci, dal quale viene quasi ucciso; dopo l'arrivo della Divisione Zero, Muguruma lo fa allenare con Mashiro Kuna in vista del prossimo attacco. Durante la seconda invasione viene sconfitto dallo Stern Ritter \"S\" Mask de Masculine e poi manipolato dallo Stern Ritter \"L\" Pepe Waccabadra e costretto a combattere contro Byakuya. Partecipa poi all'invasione del palazzo reale, venendo ferito dallo Stern Ritter \"X\". \u00c8 doppiato da Katsuyuki Konishi e da Edoardo Lomazzi in italiano.\nLa sua zanpakut\u014d si chiama ed \u00e8 una zanpakut\u014d doppia di tipo Potenziamento. Lo shikai viene rilasciato al comando : la katana assume la forma di una coppia di falci bipenni le cui lame sono girate in sensi opposti e collegate l'una all'altra da una catena; le lame possono girare su se stesse creando dei veri e propri dischi rotanti dotati di un grande potere di taglio e facilmente controllati con l'aiuto della catena. Hisagi non ha un buon rapporto con la sua zanpakut\u014d: nello scontro con Carias, infatti, dichiara che non gli piace la forma del suo shikai poich\u00e9 sembra fatto apposta per mietere vite. Successivamente rivela di aver ottenuto il bankai, lamentandosi di non aver avuto modo di mostrarlo contro i Quincy.\nDecima Divisione.\nPrima di perdere i suoi poteri e sposarsi nel mondo dei vivi con Masaki Kurosaki, il ruolo di capitano della Decima Divisione era ricoperto da Isshin Shiba.\nT\u014dshir\u014d Hitsugaya.\n \u00e8 il capitano della Decima Divisione. Ancora molto giovane, Hitsugaya \u00e8 assurto al grado di capitano grazie alle sue potenzialit\u00e0, abilit\u00e0 nel combattimento, intelligenza e senso tattico. \u00c8 infatti uno dei pochi a sospettare qualcosa delle macchinazioni di Aizen, sebbene non riesca poi a fermare il suo piano. \u00c8 doppiato da Romi Paku e da Stefano Pozzi nell'edizione italiana di \"Memories of Nobody\" e \"The DiamondDust Rebellion\" mentre nella versione italiana della serie TV \u00e8 doppiato da Mos\u00e8 Singh.\nRangiku Matsumoto.\n \u00e8 la luogotenente della Decima Divisione. Si presenta come una donna molto affascinante, con un seno prosperoso e i capelli ramati. Mostra tutto il suo lato femminile e materno con Orihime e Momo Hinamori, mentre generalmente si dimostra senza ritegno n\u00e9 pudore divertendosi a stuzzicare gli uomini approfittando del suo corpo. Si dimostra comunque una persona affidabile e collaborativa e un valido assistente del suo capitano. Matsumoto proviene dal Rukongai. Quando era una bambina fu salvata da Gin Ichimaru dall'attacco di alcuni sottoposti di Aizen e i due diventarono subito ottimi amici (e viene fatto intendere che entrambi provassero amore l'uno per l'altra). Per questo rimarr\u00e0 interdetta dall'apparente tradimento di Gin e commossa dal sacrificio dell'amico una volta scoperto che aveva fatto tutto ci\u00f2 per vendicarsi di Aizen per quello che le era stato fatto. \u00c8 inoltre lei a consigliare a un giovane Hitsugaya di entrare nel Gotei 13 per imparare a controllare il suo enorme potere.\nDurante la saga della Soul Society affronta Izuru Kira, caduto nella trappola orchestrata da Aizen. In seguito fa parte del gruppo di Shinigami inviato sulla terra per difendere Karakura da possibili attacchi da parte degli Arrancar e affronta la Fracci\u00f2n Nakeem Greendina e l'Espada Luppi Antenor. Nella falsa Karakura Town, scende in campo al fianco del suo capitano combattendo contro le tre Fracci\u00f2n di Harribel, ma viene sconfitta dalla chimera Allon. Arrivata nella reale Karakura Town, cerca Gin per fermarlo, ma viene tramortita da quest'ultimo. Al momento del risveglio vede Gin morire per mano di Aizen, comprendendo che aveva finto di tradire la Soul Society solo per scoprire come uccidere Aizen, in modo da vendicarla. Disperata, piange sul corpo dell'amico prima che quest'ultimo muoia. A seguito della sconfitta di Aizen, Rangiku si rammarica perch\u00e9 Gin non le ha lasciato nessun suo ricordo tangibile che le permetta di commemorarlo, ma poi capisce che Gin l'aveva fatto perch\u00e9 conspaevole che, se le avesse lasciato qualsiasi ricordo materiale, lei non sarebbe mai riuscita a superare la sua morte. Rangiku, quindi, ringrazia mentalmente il defunto Gin, affermando che questa sua capacit\u00e0 di comprenderla era una delle cose che amava di pi\u00f9 di lui. Durante la seconda invasione della Soul Society da parte del Vandenreich, Rangiku affronta lo Stern Ritter \"H\", Bazz-B, ma viene presto sconfitta. Viene in seguito trasformata in zombie e da Giselle Gewelle e chiamata a combattere contro Mayuri Kurotsuchi. Insieme al suo capitano verr\u00e0 poi guarita da Mayuri. Tite Kubo ha identificato Matsumoto come uno dei suoi due personaggi femminili preferiti di \"Bleach\", insieme a Yoruichi Shih\u014din, affermando che lo diverte \"disegnarla e creare storie con lei\". \u00c8 doppiata da Kaya Matsutani e in italiano da Valentina Pollani.\nLa sua zanpakut\u014d si chiama e rilascia lo shikai al comando . Una volta attivatolo, la lama della sua spada si trasforma in una nuvola di cenere, che Matsumoto pu\u00f2 controllare a suo piacimento: se il manico della spada viene fatto vibrare come se si intendesse effettuare un fendente, la cenere si conformer\u00e0 fino a tagliare ci\u00f2 su cui si posa. Allo stesso tempo, la cenere pu\u00f2 fungere da scudo difensivo contro eventuali attacchi nemici.\nUndicesima Divisione.\nKenpachi Zaraki.\n \u00e8 il capitano dell'Undicesima Divisione. Alto e dal fisico asciutto e imponente, Kenpachi ha la parte sinistra del volto solcata da una lunga cicatrice. Zaraki combatte per il semplice piacere che la battaglia gli procura: \u00e8 infatti costantemente alla ricerca di avversari capaci di affrontarlo e di metterlo in difficolt\u00e0 e, proprio per questo, si mette volutamente in una posizione di svantaggio; la benda che porta sull'occhio destro ha infatti la funzione di sigillare, almeno in parte, l'enorme quantit\u00e0 di reiatsu del capitano, mentre i campanelli con cui raccoglie i capelli servono a rendere pi\u00f9 tracciabili i suoi movimenti all'avversario. \u00c8 inoltre dotato di immensa forza e resistenza. \u00c8 doppiato da Fumihiko Tachiki e Marco Balzarotti.\nYachiru Kusajishi.\n \u00e8 la luogotenente dell'Undicesima Divisione. Ha capelli di un rosa acceso e l'aspetto e i comportamenti di una bambina, essendo piccola, sorridente, allegra e spensierata. Ha una passione per i dolci e ama assegnare soprannomi alle persone; chiama ad esempio Zaraki \"Ken-chan\", Byakuya \"Bya-kun\" e Ichigo \"Icchy\". Venne trovata ancora infante da Kenpachi Zaraki nel 79\u00ba distretto del Rukongai, Kusajishi; nonostante Zaraki fosse coperto di sangue, la bimba non mostr\u00f2 paura n\u00e9 di lui n\u00e9 della sua arma. Egli la prese con s\u00e9 e le diede il nome Yachiru, in onore di Yachiru Unohana, l'unica persona che avesse mai ammirato. Nella serie compare quasi esclusivamente in compagnia del suo capitano, tranne durante la seconda invasione della Soul Society da parte del Vandenreich, quando affronta con Isane Kotetsu il falso Stern Ritter \"V\", Guenael, capace di nascondere la propria presenza, prima di essere sconfitta da Gremmy Thoumeaux, il vero Stern Ritter \"V\". Scompare quando Zaraki rilascia il suo shikai, Nozarashi, per la prima volta contro Gremmy Thomeaux, rivelandosi poi contro lo Sternritter \"M\" in qualit\u00e0 di Spirito della zanpakut\u014d Nozarashi. \u00c8 doppiata da Hisayo Mochizuki\nNonostante il suo aspetto fanciullesco, Yachiru \u00e8 apparentemente molto forte e veloce, riuscendo a sollevare senza problemi Zaraki e a trasportarlo per lunghe distanze. Possiede inoltre un'enorme quantit\u00e0 di reiatsu. La sua zanpakut\u014d prende il nome di . Nella sua forma sigillata ha la forma di una katana con il manico e il fodero rosa, sul quale Ikkaku ha montato delle piccole ruote che le consentono di trascinarla con s\u00e9. La guardia, invece, ha forma di un fiore con cinque petali. La formula di rilascio dello shikai \u00e8 sconosciuta, ma, una volta rilasciata, vengono materializzate due creature bestiali armate di spada: una coperta da un mantello nero e l'altra bassa e pelosa. Entrambe imitano i movimenti di Yachiru, permettendo alla bambina di realizzare un triplice attacco.\nIkkaku Madarame.\n \u00e8 inizialmente l'ufficiale di terzo seggio dell'Undicesima Divisione. I tratti fisici che lo contraddistinguono maggiormente sono la calvizie, verso cui \u00e8 molto suscettibile, e il contorno degli occhi truccato; come altri personaggi \u00e8 originario del Rukongai, una delle zone pi\u00f9 malfamate della Soul Society.\nCombatt\u00e9 in passato con Kenpachi e, pur venendo sconfitto, riusc\u00ec a sopravvivere: impressionato dalla sua forza, quando Zaraki divenne capitano Ikkaku e il suo grande amico Ayasegawa si unirono alla sua divisione proprio per combattere e morire sotto il suo comando. Come il suo capitano cerca sempre persone forti con cui combattere e adora mettere a rischio la propria vita; Ayasegawa afferma che Ikkaku \u00e8 il secondo uomo pi\u00f9 forte della Divisione e nonostante abbia le capacit\u00e0 necessarie per diventare capitano ha sempre preferito continuare a servire sotto Zaraki, nascondendo anche il fatto che sappia usare il Bankai.\nAppena Ichigo e compagni arrivano nella Soul Society Ikkaku lo affronta ma viene sconfitto dopo un duro scontro al termine del quale riconosce la superiorit\u00e0 dell'avversario; per dargli il tempo di salvare Rukia, Ikkaku affronta in seguito Tetsuzaemon Iba in uno scontro che si conclude in parit\u00e0. Successivamente entra nel gruppo di Shinigami scelto dal comandante Yamamoto per proteggere Karakura dagli attacchi degli Arrancar e in questa sede combatte contro la Fracci\u00f2n di Grimmjow Edrad Leones e contro l'Espada Luppi Antenor. Quando Aizen invade la falsa Karakura Ikkaku affronta Choe Neng Poww, una Fracci\u00f2n di Baraggan, e, unico dei quattro Shinigami a difesa dei pilastri, ne esce sconfitto perch\u00e9 non ha voluto usare il suo Bankai; subito dopo a vendicarlo sar\u00e0 Komamura, mentre Iba lo rimprovera dicendogli che l'orgoglio va messo da parte quando una missione deve essere portata a termine a tutti i costi. Ritorna a Karakura diciassette mesi dopo la sconfitta di Aizen per combattere i Fullbringers e qui affronta Moe Shishigawara, che sconfigge dopo un feroce scontro a mani nude. Durante l'invasione del Vandenreich, affronta gli zombie dello Sterniritter \"Z\" Giselle Gewelle e partecipa all'invasione del palazzo reale; dopo la guerra viene promosso a luogotenente dell'Undicesima Divisione. \u00c8 doppiato da Nobuyuki Hiyama e Davide Farronato (ed.italiana).\nLa zanpakut\u014d di Ikkaku si chiama e lo Shikai viene rilasciato al comando , che trasforma la spada in una \"naginata\"; se pronuncia un nuovo comando, ovvero , H\u014dzukimaru assume la sua vera forma di \"sansetsukon\". Il suo Bankai si chiama e, attivandolo, le tre sezioni si ingrandiscono e diventano delle colossali \"guan dao\" che Ikkaku manovra con le spalle e le braccia. La particolarit\u00e0 di questo Bankai \u00e8 il drago inciso nell'ascia, che col tempo diventa rosso: quando la colorazione \u00e8 completa, Ry\u016bmon H\u014dzukimaru raggiunge la sua massima potenza. Il processo si completa in un notevole lasso di tempo perch\u00e9 lo spirito di H\u014dzukimaru sembra essere alquanto pigro all'inizio dei combattimenti.\nYumichika Ayasegawa.\n \u00e8 il quinto seggio dell'Undicesima Divisione. Utilizza delle piume colorate come ornamento sulle ciglia e sopracciglia e ha la pelle e i capelli splendenti, che gli conferiscono un aspetto piuttosto effeminato. Narcisista e vanesio, Yumichika giudica tutto e tutti in base alla bellezza. Grande amico di Ikkaku, con cui \u00e8 cresciuto, Yumichika si iscrive all'Unidicesima Divisione per servire sotto Kenpachi Zaraki. Dal momento che Ikkaku si prese il terzo seggio, Yumichika scelse il quinto, valutando il kanji per \"5\" pi\u00f9 bello di quello usato per scrivere il numero quattro.\nDurante la saga della Soul Society insegue a lungo Ganju Shiba prima di venire sconfitto grazie a un potente esplosivo. In seguito dovr\u00e0 affrontare Sh\u016bhei Hisagi: verr\u00e0 sottovalutato dal suo avversario, pensando che un luogotenente debba per forza essere superiore ad un semplice comandante di seggio, ma Yumichika alla fine uscir\u00e0 vincitore usando il potere nascosto della sua spada. Yumichika fa parte del gruppetto mandato nella citt\u00e0 di Karakura per difendere la citt\u00e0 dagli attacchi degli Arrancar. Non interferir\u00e0 nella lotta di Ikkaku Madarame contro Edorad Leones, preferendo commentare con lo spettatore Keigo Asano. Dopo la sfida diventa ospite fisso, insieme al suo amico, di Asano. Contro il secondo gruppo inviato dall'Hueco Mundo, capeggiato da Ulquiorra Schiffer, affronta il nuovo Espada numero 6 Luppi Antenor. Quando Aizen invade la falsa citt\u00e0 di Karakura, Yumichika affronta e sconfigge Charlotte Cuuhlhourne, uno degli Arrancar che fa parte della Fracci\u00f2n di Baraggan, riuscendo a sconfiggerlo grazie alla vera forma della sua spada. Durante l'invasione del Vandenreich, affronta con Ikkaku gli zombie dello Sterniritter \"Z\" Giselle Gewelle e partecipa all'invasione del palazzo reale. Diventa ufficiale di Terzo seggio dopo la scomparsa di Yachiru e la consecutiva promozione di Ikkaku. \u00c8 doppiato da Jun Fukuyama e da Massimo Di Benedetto nell'edizione italiana di \"Memories of Nobody\" e da Alessandro Pili nella serie.\nIl nome della zanpakut\u014d di Yumichika \u00e8 . Una volta rilasciata, al comando , la zanpakut\u014d assume la forma di un reticolo di rovi che si avvolgono attorno al corpo dell'avversario, cominciando a risucchiarne la forza spirituale fino a sfiancarlo o ucciderlo. Per determinare quanta reiatsu \u00e8 stata assorbita, \u00e8 sufficiente osservare i fiori che si trovano lungo i rovi. Quando sbocciano significa che la reiatsu \u00e8 stata assorbita del tutto. Tuttavia, poich\u00e9 il potere della zanpakut\u014d \u00e8 basato sul kid\u014d, che per i membri dell'undicesima divisione \u00e8 simbolo di debolezza, Yumichika la rilascia usando il nomignolo , colore che per ammissione dello stesso Ayasegawa irrita lo spirito della sua spada. Con il comando , la zanpakut\u014d di Ayasegawa si trasforma in un falcetto a quattro lame che lo Shinigami sfrutta per attacchi veloci.\nMakiz\u014d Aramaki.\n \u00e8 il decimo seggio dell'Undicesima Divisione. Soprannominato \"Maki-Maki\" da Yachiru, poi modificato in \"Baffetto\", Aramaki \u00e8 un personaggio piuttosto strambo ed \u00e8 anche un ubriacone e un codardo. Viene salvato dalle esplosioni degli \"Shinigami bomba\" di Mayuri dal Santen Kesshun di Orihime e poi, su richiesta di Uryu Ishida, la porta via. \u00c8 doppiato da Y\u016bichi Nagashima.\nMaki Ichinose.\n \u00e8 introdotto come Shinigami dell'Undicesima Divisione durante la quarta stagione dell'anime, senza comparire nel manga. Lasci\u00f2 la Brigata dopo che Kenpachi Zaraki uccise il precedente capitano Kenpachi Kiganj\u014d, da cui era legato da un rapporto di profondo rispetto e fiducia. Viaggiando nel mondo dei vivi, Ichinose si imbatt\u00e9 in un Hollow che quasi lo uccise; venne salvato da Jin Kariya e gli giur\u00f2 quindi fedelt\u00e0. Aiuta i Bount ad introdursi nella Soul Society, provocando il capitano della dodicesima divisione Mayuri Kurotsuchi a farli entrare. Seriamente ferito da Zaraki durante un duello fra i due, fugge, torna da Kariya, ma viene da questi ucciso. \u00c8 doppiato da Susumu Chiba.\nLa sua zanpakut\u014d \u00e8 chiamata e lo shikai viene attivato al comando . Nijigasumi ha l'abilit\u00e0 di controllare la luce, con cui pu\u00f2 accecare i propri nemici o creare dei \"giochi di luce\"; manipolando la rifrazione luminosa, Maki pu\u00f2 inoltre diventare invisibile e creare illusioni molto realistiche. Maki pu\u00f2 usare il suo potere anche in attacco, creando delle lame di luce con cui ferire i propri avversari.\nDodicesima Divisione.\nPrima del processo di hollowficazione, il ruolo di luogotenente della Dodicesima Divisione era ricoperto da Hiyori Sarugaki.\nMayuri Kurotsuchi.\n \u00e8 il capitano della Dodicesima Divisione e il presidente dell'Istituto di Ricerca degli Shinigami. \u00c8 uno dei personaggi pi\u00f9 sadici e crudeli dell'intera serie e vede gli altri come mere cavie da utilizzare per le sue ricerche. Mayuri si copre il viso con del pesante trucco simile ad una maschera e adotta delle acconciature stravaganti, cambiando il suo look ad intervalli regolari nella storia. In origine uno dei detenuti pi\u00f9 pericolosi della Tana del verme, Mayuri riceve la visita di Urahara che, convinto del suo genio, gli propone di diventare suo vice nell'Istituto di Ricerca e Sviluppo Tecnologico. In seguito eredita il posto di capitano della Dodicesima Divisione proprio da quest'ultimo. \u00c8 doppiato da Ry\u016bsei Nakao e da Riccardo Rovatti nell'edizione italiana di \"Memories of Nobody\".\nNemu Kurotsuchi.\n \u00e8 la luogotenente della Dodicesima Divisione e la figlia, creata artificialmente grazie ad una combinazione di ricerche sui gigai e sulle anime modificate, di Mayuri Kurotsuchi. La sua nascita l'ha portata ad essere una ragazza piuttosto introversa e malinconica, che preferisce stare in silenzio alla presenza del suo capitano. \u00c8 conosciuta anche come , poich\u00e9 si tratta del settimo ed unico esperimento pienamente riuscito. Nonostante Mayuri ne abusi e la maltratti, ripetendo spesso che la vede solo come strumento, egli la considera come il suo pi\u00f9 grande capolavoro ed \u00e8 orgoglioso della capacit\u00e0 di Nemu di maturare e migliorarsi con il passare del tempo. Nonostante la freddezza riservatale da Mayuri, Nemu continua a mostrargli lealt\u00e0 e obbedienza. Ha infatti espresso apertamente preoccupazione alla prospettiva che lui potesse morire, anche se non sa spiegare a se stessa il perch\u00e9. Al contrario di suo padre, sembra avere compassione per gli altri, come dimostra quando salva la vita ad Ishida dopo che questi ha sconfitto Mayuri. Porta i capelli raccolti in una treccia e con una frangetta. L'uniforme di Nemu differisce da quella degli altri Shinigami, in quanto termina in una minigonna, e indossa un obi bianco.\nAccompagner\u00e0 il suo capitano nell'Hueco Mundo, dove verr\u00e0 ridotta ad una mummia rinsecchita da Szayel Aporro Grantz, ma grazie a questo fatto ha un ruolo predominante nella sconfitta dello stesso. In seguito Mayuri la rigenerer\u00e0 in maniera ambigua e poco ortodossa. Durante lo scontro di Mayuri contro Pernida Parnkgjas, Nemu disubbidisce agli ordini ricevuti per salvare il padre dal Quincy. Rivelando di aver modificato la propria forza fisica a discapito del suo tasso di decomposizione, Nemu riesce a distruggere uno dei cloni di Pernida, ma \u00e8 infine distrutta dall'avversario. Tuttavia, poich\u00e9 Mayuri riesce a recuperare il cervello di Nemu mentre i resti del suo corpo vengono divorati da Pernida, le cellule della ragazza iniziano a moltiplicarsi in maniera incontrollata, distruggendo il nemico dall'interno. Il corpo di Nemu \u00e8 progettato per resistere anche a ferite gravi e per essere immune a vari veleni; \u00e8 dotata inoltre di una forza superviluppata e porta sempre con s\u00e9 una serie di antidoti che utilizza al momento opportuno. Normalmente Nemu non porta una zanpakut\u014d, ma ha rivelato di possederne una in una illustrazione dell\"artbook\" \"All Colour but the Black\". \u00c8 doppiata da Rie Kugimiya (ed. giapponese) e da Stefania Rusconi (ed. italiana).\nKisuke Urahara.\n \u00e8 il signore che gestisce l'emporio omonimo. Egli aiuta Ichigo a risvegliare i suoi poteri da Shinigami e in seguito permette a lui e ai suoi compagni di intrufolarsi nella Soul Society per salvare Rukia. Uomo dall'indole pigra, sorridente e gioviale, Urahara si scopre in seguito essere stato il capitano della Dodicesima Divisione cento anni prima dell'inizio della storia, il fondatore dell'Istituto di Ricerca e Sviluppo Tecnologico e uno degli Shinigami pi\u00f9 intelligenti e dotati nel combattimento di tutta la Soul Society. \u00c8 doppiato da Shin'ichir\u014d Miki e da Claudio Moneta nell'edizione italiana di \"Memories of Nobody\" e da Matteo De Mojana nell'edizione italiana del l'anime.\nTredicesima Divisione.\nJ\u016bshir\u014d Ukitake.\n era il capitano della Tredicesima Divisione. All'et\u00e0 di tre anni contrasse una malattia mortale ai polmoni e i suoi genitori, vista l'impossibilit\u00e0 dei medici di salvarlo, si rivolsero a Mimihagi, un essere ultraterreno noto anche come \"il braccio destro del Re delle Anime\": sebbene questi riusc\u00ec a salvargli la vita, asportandogli i polmoni e dandogli modo di sopravvivere anche in loro assenza, Ukitake soffrir\u00e0 di pesanti effetti collaterali, quali un incanutimento precoce dei capelli e violenti attacchi di tosse, che gli precludono le normali mansioni da Shinigami. Nonostante sia per questo costretto a delegare gran parte dei suoi incarichi ai suoi subordinati \u00e8 molto rispettato all'interno della Soul Society, in quanto \u00e8 stato uno dei primi a divenire capitano e perch\u00e9 in possesso di ottime abilit\u00e0 da leader riconosciute persino dal suo mentore Yamamoto. \u00c8 un uomo gentile, pacifico, leale e con un forte senso di giustizia personale; sembra inoltre che goda di grande popolarit\u00e0 con il gentil sesso.\nInsieme al suo grande amico Ky\u014draku mette in dubbio la decisione di giustiziare Rukia e si prodiga per distruggere il S\u014dkyoku, scatenando l'ira di Yamamoto; in seguito, nella battaglia di Karakura, affronta sempre insieme a Ky\u014draku il Primera Espada Coyote Stark, venendo preso di sorpresa e ferito dall'Arrancar Wonderweiss Margela. Dopo l'invasione della Soul Society ad opera del Vandenreich, Ukitake combatter\u00e0 contro lo Stern Ritter \"D\" Askin Nakk Le Vaar: quando tuttavia il Re delle Anime viene ferito a morte da Yhwach, Ukitake decide di sacrificare tutti i suoi organi interni e diventare cos\u00ec un vessillo per il braccio destro del Re delle Anime. \u00c8 doppiato da Hideo Ishikawa In italiano \u00e8 doppiato da Paolo Sesana (ma solo in \"Memories of Nobody\") mentre nella versione italiana della serie TV \u00e8 doppiato da Loris Bondesan.\nLa sua zanpakut\u014d si chiama e il comando per il rilascio dello shikai \u00e8 . Insieme a Ky\u014draku, Shuhei Hisagi e Ichigo \u00e8 l'unico ad avere una zanpakut\u014d doppia, che per\u00f2 si rivela solo attivando lo shikai: le due spade, in particolare, sono collegate tramite una corda su cui sono presenti cinque piccole lastre di metallo (dette \"fuda\"). Durante il breve scontro con Stark si viene a conoscenza di una delle sue abilit\u00e0: S\u014dgyo no Kotowari \u00e8 capace di assorbire un attacco e di rifletterlo verso l'avversario che lo ha lanciato e le cinque lastre, attraverso le quali passa l'attacco nemico, fanno s\u00ec che questo venga rispedito al mittente con maggiore velocit\u00e0 e diversa densit\u00e0, rendendo pi\u00f9 difficile all'avversario schivare il colpo.\nRukia Kuchiki.\n \u00e8 il luogotenente della tredicesima divisione. All'inizio della storia viene assegnata all'eliminazione degli Hollow nella citt\u00e0 di Karakura Town, dove incontra Ichigo ed \u00e8 costretta a trasferire i suoi poteri al ragazzo e a vivere per un periodo come umana. Nonostante il suo aspetto sia quello di una ragazzina, \u00e8 in realt\u00e0 dieci volte pi\u00f9 anziana di Ichigo. Al termine della serie viene promossa Capitano al posto di Ukitake. Rukia \u00e8 stato il primo personaggio creato da Kubo e il suo design venne esteso a quello di tutti gli altri Shinigami. \u00c8 doppiata da Fumiko Orikasa e Martina Tamburello.\nKiyone Kotetsu.\n \u00e8 uno dei due comandanti di terzo seggio della Tredicesima Divisione, sempre in competizione con Sentar\u014d Kotsubaki per impressionare e fare contento il suo capitano. \u00c8 una ragazza bionda e dai capelli corti e la sorella minore di Isane Kotetsu. Diventa Luogotenente della Quarta divisione dopo la sconfitta di Yhwach. \u00c8 doppiata da Chinami Nishimura e da Giulia Maniglio nella edizione italiana.\nSentar\u014d Kotsubaki.\n \u00e8 uno dei due comandanti di terzo seggio della Tredicesima Divisione, sempre in competizione con Kiyone Kotetsu per impressionare e fare contento il suo capitano. \u00c8 un tipo piuttosto volgare e privo di finezza. \u00c8 doppiata da K\u014dichi T\u014dchika e da Giuseppe Palasciano in italiano.\nKaien Shiba.\n era il luogotenente della Tredicesima Divisione e il fratello di K\u016bkaku e Ganju Shiba. Persona gentile e disponibile, divent\u00f2 il mentore di Rukia al suo ingresso nella Brigata, offrendole insegnamenti e consigli che le sarebbero stati molto utili nella sua vita. Quando l'Hollow Metastacia, dotato dell'abilit\u00e0 di annichilire i poteri delle zanpakut\u014d e di penentrare nel corpo dei nemici prendendone possesso, uccide sua moglie Miyako, Kaien si mette in cerca del mostro per ottenere vendetta. L'Hollow si impossessa tuttavia anche di Kaien e l'uomo, riprendendo momentaneamente il controllo di s\u00e9, preferisce uccidersi infilzandosi con la spada di Rukia. Metastacia, in seguito, ritorna in qualche modo nell'Hueco Mundo dove viene divorato dall'Espada Aaroniero Arruruerie, che in questo modo assorbe anche lo spirito di Kaien, permettendogli di assumere il suo aspetto e imitare le sue abilit\u00e0. La zanpakut\u014d di Kaien si chiama e il comando per rilasciarne lo shikai \u00e8 . Essa assume la forma di un tridente e ha l'abilit\u00e0 di produrre onde che sono in grado di tagliare il nemico in due. \u00c8 doppiato da Toshihiko Seki e da Diego Baldoin nell'edizione italiana nell'anime.\nGuardia Reale.\nLa , chiamata anche , \u00e8 il corpo d'\u00e9lite del Gotei 13. I cinque Shinigami che la compongono hanno il compito di proteggere il Re Spirito, la Famiglia Reale e il Palazzo Reale; a detta di Shunsui Ky\u014draku il loro potere complessivo supera quello delle tredici Divisioni messe assieme e l'eccezionalit\u00e0 del loro potere \u00e8 confermata dal fatto che ciascuno di loro ha inventato qualcosa di fondamentale importanza per la Soul Society.\nIchibei Hy\u014dsube.\n \u00e8 il comandante della Guardia Reale e detiene il titolo di . Si presenta come un uomo robusto e barbuto, con delle folte sopracciglia e un grosso naso. \u00c8 accreditato come colui che ha dato il nome a tutte le cose della Soul Society, compreso chiamare \"zanpakut\u014d\" le spade degli shinigami e \"shikai\" e \"bankai\" i loro rilasci; afferma inoltre di conoscere il vero nome di tutte le zanpakut\u014d, affermazione confermata dal fatto che \u00e8 proprio lui a rivelare a Renji il vero nome del bankai di Zabimaru.\nDopo la prima invasione della Soul Society da parte del Vandereich, porta Ichigo, Rukia, Renji e Byakuya al Palazzo Reale e li allena personalmente in previsione dei prossimi scontri; tenta quindi di fermare l'avanzata di Yhwach e dei suoi sottoposti verso il Re delle Anime, ma viene sconfitto e decapitato dal nemico. Quando Ichigo e i suoi amici giungono al Palazzo Reale, Ichibei lo contatta telepaticamente e gli chiede di pronunciare il suo nome, cosa che Ichigo fa permettendo allo Shinigami di prendere un po' del suo potere cos\u00ec da ricomporre il proprio corpo.\nLa sua zanpakut\u014d prende il nome di e ha la forma di un grande pennello per calligrafia. Lo shikai viene rilasciato al comando e il pennello si trasforma in una lama di medie dimensioni attaccata al lungo manico, che resta invariato. In questo stadio Ichimonji \u00e8 in grado di rilasciare inchiostro nero con ogni sferzata e chiunque venga ricoperto da esso perde il proprio nome e poteri. Il bankai prende il nome di e viene attivato al comando , dal momento che Ichimonji fu la prima zanpakut\u014d ad acquisire una forma evoluta molto prima che fosse coniato il termine \"bankai\". In questa forma la lama si trasforma in un filo lungo e spesso di colore bianco che gira intorno ad Ichibei e tramite il quale quest'ultimo pu\u00f2 rinominare ogni cosa scrivendo il kanji del nome sull'obiettivo e dandogli le propriet\u00e0 e i poteri del nome assegnato.\nTenjir\u014d Kirinji.\n \u00e8 uno dei cinque Shinigami della Guardia Reale. \u00c8 un uomo magro e molto alto, con i capelli neri acconciati in un bizzarro pompadour. Conosciuto per essere un guaritore incredibilmente abile, \u00e8 colui che ha insegnato l'arte medica a Retsu Unohana durante i suoi trascorsi da capitano del Gotei 13 sebbene affermi di conoscere tecniche che il capitano della Quarta Divisione non \u00e8 in grado di eseguire. La sua terapia comporta una particolare forma di trattamento termale che ha il potere di risucchiare il sangue e la reishi impuri e di sostituirli con fluidi freschi, a patto per\u00f2 che il paziente abbia la forza necessaria per sopportarlo: per questo motivo detiene il titolo di .\nDopo aver sottoposto al suo trattamento Ichigo, Rukia, Renji e Byakuya in modo da poter riprendere la battaglia contro il Vandereich, viene sconfitto insieme ai suoi compagni durante l'invasione di Yhwach del palazzo del Re Spirito.\nLa sua zanpakut\u014d prende il nome di e nello stato sigillato ha la forma di una piccola lama con la punta ricurva collegata ad un palo di legno; la guaina \u00e8 anch'essa in legno e, quando l'arma \u00e8 riposta nel fodero, somiglia ad una pagaia per barche a remi. Lo shikai \u00e8 rilasciato al comando e in questo stato la lama inizia a brillare.\n\u014cetsu Nimaiya.\n \u00e8 uno dei cinque Shinigami della Guardia Reale e detiene il titolo di . Ha i capelli raccolti in una specie di largo mohawk, porta sempre un paio di occhiali da sole e ha l'abitudine a parlare in slang, utilizzando anche parole inglesi e talvolta anagrammi. Fisicamente \u00e8 molto magro e sopra la divisa da Shinigami porta un giubbotto senza maniche. Generalmente scherzoso e allegro, quando si tratta di parlare di zanpakut\u014d diventa estremamente serio. \u00c8 accreditato come l'inventore delle e del metodo con cui esse si evolvono in zanpakut\u014d tramite la creazione di un profondo legame con il proprio Shinigami. \u014cetsu ha una tale conoscenza in questo campo che \u00e8 l'unico che pu\u00f2 riforgiare una zanpakut\u014d rotta in stato di bankai; inoltre, come rivela lui stesso a Renji, \u00e8 in grado di individuare e riconoscere ogni spada presente nella Soul Society.\nDopo la prima invasione della Soul Society da parte del Vandereich, Oetsu porta Ichigo e Renji al suo palazzo per riforgiare le loro zanpakut\u014d, ma per dimostrarsi degni del loro nuovo potere i due devono affrontare una prova che consiste nello sconfiggere un gruppo di Asauchi inferocite. Quando Ichigo si dimostra incapace di eseguire il compito, \u014cetsu lo rispedisce nel mondo dei vivi, dove il ragazzo apprende la verit\u00e0 sulle sue origini e impara a conciliare i suoi poteri Quincy con quelli Hollow/Shinigami, ottenendo in questo modo una Zangetsu formata da due spade. Successivamente la Guardia reale e il gruppo di Ichigo attaccano il Palazzo Reale, dopo che Yhwach e i suoi sottoposti lo hanno occupato, ma anche Oetsu viene sconfitto.\nLa sua zanpakut\u014d si chiama ; non si conoscono i poteri di questa arma, ma stando a quanto afferma lo stesso Oetsu essa \u00e8 da considerarsi una creazione fallita in quanto, essendo troppo affilata e liscia (tanto che non pu\u00f2 essere scheggiata o macchiata dal sangue), non pu\u00f2 essere riposta in una guaina n\u00e9 tanto meno circolare nella Soul Society: lo shinigami, infatti, la tiene immersa in una vasca di liquido gelatinoso.\nSenjumaru Shutara.\n \u00e8 una dei cinque Shinigami che fanno parte della Guardia Reale. \u00c8 una donna snella ed elegante con ciglia molto lunghe, labbra carnose e lunghi capelli neri con la frangia che vengono, nella parte posteriore, ornati con una vistosa mezzaluna dorata. Invece dei \"waraji\" d'ordinanza, indossa un paio di \"okobo\".\n\u00c8 accreditata per aver inventato lo , l'uniforme degli Shinigami, e in quanto tale detiene il titolo di . Possiede sei braccia ulteriori, simili a quelle di una marionetta, che le spuntano da dietro la schiena e che \u00e8 in grado di muovere con grande destrezza; la caratteristica principale di questi arti \u00e8 l'abilit\u00e0 di tessere con grandissima velocit\u00e0 ed accuratezza e la stessa Shutara spiega che il suo nome Senjumaru (\"dalle mille braccia\") deriva proprio dal fatto di essere cos\u00ec abile e veloce nel cucire. Come membro della Guardia Reale, pu\u00f2 disporre di un manipolo di soldati-assassini che la assistono in combattimento.\nKirio Hikifune.\n \u00e8 una dei cinque Shinigami facente parte della Guardia Reale; in passato era il capitano della Dodicesima Divisione e aveva come luogotenente Hiyori Sarugaki, con la quale aveva un rapporto quasi materno. \u00c8 una donna grassa e paffuta, dai capelli viola raccolti da un ornamento argenteo e con dei motivi spiraleggianti disegnati sulle guance; il suo vero aspetto, tuttavia, \u00e8 quello di una donna snella e prosperosa, forma che riacquista solo consumando tutta la sua reiatsu: questo la costringe a mettere su peso tra uno spuntino e l'altro, in modo da essere in grado di sopportare una seconda volta il processo. Detiene il titolo di poich\u00e9 ha inventato le e le . Kirio utilizza una logica simile alla produzione delle Soul Candy durante la preparazione dei cibi, iniettandovi dentro grandi quantit\u00e0 di reiatsu in modo da rafforzare enormemente chi lo mangia; a ci\u00f2 va aggiunto il suo grandissimo talento culinario, con cui \u00e8 capace di rendere qualsiasi cibo estremamente gustoso e saporito.\nKirio appare quando Yhwach e i suoi sottoposti invadono il Palazzo Reale, erigendo, intorno alla porzione d'ingresso del palazzo in cui si trovano i Quincy, una gabbia di sua invenzione, che chiama . Quando lo Stern Ritter \"X\" Lille Barro spara alla struttura, Kirio gli spiega che \u00e8 impossibile perforarla con le sue Heilig Pfeil poich\u00e9 questa \u00e8 formata da rami di un albero intrisi della sua reiatsu ed essi si nutrono proprio di questa, quindi i proiettili di Lille, che sono costituiti da una reiatsu altamente concentrata, verranno completamente assorbiti. Allo stesso tempo Lille mira agli spazi vuoti tra i rami, ma inutilmente poich\u00e9 i rami crescono proprio in direzione dei suoi colpi per poterli assorbire. Dopo la vittoria di Yhwach su Ichibei, la ritroviamo a terra, sconfitta, insieme agli altri membri della Guardia Reale.\nAltri Shinigami.\nK\u016bkaku Shiba.\n \u00e8 la capofamiglia del clan Shiba, in passato una nobile famiglia della Soul Society ma da tempo caduta in disgrazia. \u00c8 una donna forte e aggressiva, dal seno prosperoso e un'esperta di fuochi d'artificio. Nell'anime appare con una vistosa protesi al braccio destro, mentre nel manga la si vede con il braccio mozzato ricoperto di bende. Grande amica di Yoruichi Shih\u014din, aiuta Ichigo e compagni ad entrare nel Seireitei lanciandoli con il suo speciale cannone K\u016bkaku, mentre durante la saga della guerra dei mille anni utilizza lo stesso dispositivo per spedire Ichigo, Inuoe, Chad e Yoruichi nella dimensione del Re Spirito. \u00c8 doppiata da Akiko Hiramatsu e in italiano da Elisa Giorgio.\nGanju Shiba.\n \u00e8 un membro del clan Shiba e il fratello minore di K\u016bkaku e Kaien. Avendo assistito di persona alla morte del fratello Kaien, ucciso da Rukia, Ganju nutre un odio profondo verso tutti gli Shinigami e cercher\u00e0 continuamente vendetta. Le abilit\u00e0 di Ganju con la spada sono limitate; \u00e8 molto pi\u00f9 abile con il suo arsenale di fuochi d'artificio, con la sua agilit\u00e0 e con la sua magia di terra. La magia che usa, chiamata onda di pietra, riduce qualunque cosa in sabbia.\nEntrato con Ichigo nel Seireitei, \u00e8 il primo del gruppo a trovare Rukia, proprio la Shinigami che secondo lui aveva ucciso il fratello. Inizialmente \u00e8 tentato di andarsene lasciandola al suo destino, ma alla fine comprende che la morte del fratello non era direttamente imputabile a lei. Gran codardo, si riscatta quando si trova costretto suo malgrado ad affrontare Yumichika Ayasegawa, che sconfigge grazie a una serie di trucchi. In seguito si para innanzi a Byakuya per salvare Hanatar\u014d Yamada, che voleva affrontarlo da solo. Ganju viene sconfitto facilmente dal capitano, ma sopravvive grazie all'intervento di Ichigo. Riappare nella saga dei mille anni quando Ichigo, Inuoe, Chad e Yoruichi dovranno ascendere alla dimensione del Re Spirito e viene visto allenarsi con i Fullbringer K\u016bgo Ginj\u014d, Sh\u016bkur\u014d Tsukishima e Giriko Kutsuzawa. \u00c8 doppiato da Wataru Takagi e in italiano da Matteo Brusamonti.\nRan'Tao.\n \u00e8 una dottoressa Shinigami introdotta durante la saga dei Bount e che compare solo nell'anime. \u00c8 la direttrice del laboratorio di ricerca dei Bount e la creatrice degli stessi. Dopo averli creati, dispiacendosi per quello che aveva fatto, Ran'Tao costruisce per loro un santuario dove avrebbero potuto vivere in pace, ma quando ritorna nel Seireitei, viene immediatamente arrestata e i Bount dichiarati fuorilegge. Dopo la sconfitta dei Bount, rimane a vivere nel Seireitei con G\u014d Koga. \u00c8 doppiata da Masako Katsuki.\nAshido Kan\u014d.\n \u00e8 un personaggio introdotto nella settima stagione dell'anime e che non compare nel manga. \u00c8 uno Shinigami che si era recato nell'Hueco Mundo insieme ad alcuni compagni per fronteggiare un attacco nemico. Inseguendo degli Hollow, il gruppo \u00e8 per\u00f2 rimasto intrappolato nella foresta dei Menos e, uno dopo l'altro, i compagni di Kan\u014d sono tutti morti. Quando Ichigo e compagni entrano nella foresta, Kan\u014d salva Rukia da diversi Menos Grande e, in seguito, decide di sacrificarsi per permettere al gruppo di lasciare il luogo. \u00c8 doppiato da Yasuyuki Kase.\nBaishin.\n \u00e8 uno Shinigami che viene introdotto nel secondo OAV della serie come capitano di una compagnia del Gotei 13. Dopo essere riuscito a fondersi con la sua zanpakut\u014d, divent\u00f2 velocissimo, ma la frenesia derivatagli dall'improvvisa forza acquisita lo fece impazzire. Dopo aver sterminato sessantatr\u00e9 ufficiali, venne imprigionato. Dopo quattrocento anni fa il suo ritorno sulla Terra, dove affronta Ichigo e Hitsugaya che lo sconfiggono definitivamente. \u00c8 doppiato da J\u014dji Nakata."}
{"id": "1030290", "revid": "1573940", "url": "https://it.wikipedia.org/wiki?curid=1030290", "title": "Cratominae", "text": "La sottofamiglia Cratominae , \u00e8 uno dei pi\u00f9 piccoli raggruppamenti di insetti della famiglia degli Pteromalidi (Hymenoptera Chalcidoidea) comprendente 3 sole specie.\nI Cratomini hanno un corpo con colori metallici nel capo e nel torace e con gastro peziolato. Le antenne sono composte da 13 articoli, con clava differenziata nel maschio. Il carattere morfologico pi\u00f9 evidente \u00e8 la presenza di sculture crestiformi sulla fronte, in prossimit\u00e0 del margine interno degli occhi composti. Il capo \u00e8 molto grosso e pi\u00f9 largo del torace. Il pronoto \u00e8 largo pi\u00f9 o meno quanto il mesonoto e, in ogni modo pi\u00f9 largo che lungo. Il mesotorace ha i notauli incompleti.\nLa biologia di questa sottofamiglia \u00e8 sconosciuta.\nLa sottofamiglia comprende il solo genere \"Cratomus\", con tre specie, di cui la pi\u00f9 rappresentativa \u00e8 \"Cratomus megacephalus\", descritta da Fabricius alla fine del XVIII secolo."}
{"id": "1030308", "revid": "287204", "url": "https://it.wikipedia.org/wiki?curid=1030308", "title": "Oscar Galvez", "text": ""}
{"id": "1030423", "revid": "119835324", "url": "https://it.wikipedia.org/wiki?curid=1030423", "title": "Francesco Cascioli", "text": "Biografia.\nDopo una laurea in filosofia, conseguita a Roma nel 1976, con una tesi ad indirizzo storico, si dedic\u00f2 al giornalismo. Nel 1977 fu tra i fondatori della rivista satirica \"Il Male\", per cui realizz\u00f2 famosi fotomontaggi.(aveva quasi centomila immagini nel suo archivio) In seguito lavor\u00f2 come illustratore - realizzando copertine per \"L'Espresso\" e \"Famiglia Cristiana\" - e autore satirico - Tango, Satyricon, Cuore. Nel 2009 fu tra i fondatori della rivista satirica di giornalismo a fumetti \"Mamma!\"\nNel 1985 cre\u00f2 in coppia con il disegnatore Bruno D'Alfonso il fumetto \"Ciacci\".\nHa collaborato come autore a diversi programmi tv, tra cui \"Magazine tre\", \"Va Pensiero\", \"Carramba che sorpresa\".\nPoco prima di morire scriveva su varie testate del gruppo Focus e forniva consulenze sul posizionamento nei motori di ricerca. Collaborava inoltre con Stefano Marsiglia, il disegnatore Marcello Busetta, il professore Fabiano Petricone, il vignettista Paolo Moriconi e il giornalista Carlo Gubitosa, che gli ha dedicato uno dei capitoli del libro Elogio della Pirateria.\nMor\u00ec a Cassino, dopo una lunga malattia, a 57 anni."}
{"id": "1030463", "revid": "287204", "url": "https://it.wikipedia.org/wiki?curid=1030463", "title": "Adrian Campos", "text": ""}
{"id": "1030466", "revid": "181699", "url": "https://it.wikipedia.org/wiki?curid=1030466", "title": "Confessione (diritto)", "text": "La confessione, in diritto, indica una dichiarazione di scienza che una parte fa della verit\u00e0 di fatti a s\u00e9 sfavorevoli e favorevoli all'altra parte (\"contra se\").\nCaratteristiche.\nLa confessione appartiene dunque al pi\u00f9 vasto \"genus\" della testimonianza, intesa in senso lato, nel quale occupa un posto particolare sia dal punto di vista soggettivo che dal punto di vista oggettivo.\nDa un punto di vista soggettivo infatti la confessione si caratterizza per essere una testimonianza che pu\u00f2 provenire solo dalla parte personalmente.\nSi caratterizza altres\u00ec per l'oggetto in quanto non qualunque dichiarazione di scienza della parte \u00e8 una confessione, ma solo quella dichiarazione con la quale la parte affermi la verit\u00e0 di un fatto a s\u00e9 sfavorevole. La ragione di tale particolare oggetto si fonda sulla maggiore credibilit\u00e0 della confessione, in quanto l'interesse della parte non \u00e8 certo quello di dichiarare cose a s\u00e9 sfavorevoli; se lo fa \u00e8 pi\u00f9 plausibile che ci\u00f2 corrisponda al vero.\nNel mondo.\nItalia.\nIl codice civile italiano del 1942 all'art. 2730 distingue due tipi di confessione: la \"confessione giudiziale\" e la \"confessione stragiudiziale\".\nLa confessione giudiziale, ai sensi dell'art. 2733 del codice civile, \u00e8 la confessione resa dalla parte in giudizio. Essa pu\u00f2 essere:\nSi parla di confessione stragiudiziale se resa fuori dal giudizio. Se \u00e8 fatta alla parte o al suo rappresentante, ha lo stesso valore di quella giudiziale; se \u00e8 fatta ad un terzo, pu\u00f2 essere apprezzata liberamente dal giudice (ex art. 2735 cod.civ.). A differenza di quella giudiziale, la confessione stragiudiziale dev'essere, a sua volta, dimostrata; essa non pu\u00f2 essere provata con testimoni se verte su un oggetto per il quale la prova testimoniale non \u00e8 ammessa dalla legge (art. 2735 cod.civ.)\nIn questo caso essa \u00e8 un presupposto fondamentale per l'instaurazione di un giudizio direttissimo."}
{"id": "1030470", "revid": "729019", "url": "https://it.wikipedia.org/wiki?curid=1030470", "title": "Nero AG", "text": "Nero AG \u00e8 un'azienda tedesca produttrice di software con sede a Karlsbad in Germania. \u00c8 conosciuta soprattutto per il diffusissimo software di masterizzazione Nero Burning ROM e per la suite multimediale Nero Multimedia Suite, che include anche il noto software di masterizzazione.\nL'azienda \u00e8 stata fondata nel 1995 da Richard Lesser ed era originariamente conosciuta come Ahead Software AG fino a gennaio 2005, quando ha cambiato nome per via della popolarit\u00e0 acquistata con Nero Burning ROM."}
{"id": "1030482", "revid": "99067", "url": "https://it.wikipedia.org/wiki?curid=1030482", "title": "Ahead Software AG", "text": ""}
{"id": "1030484", "revid": "729019", "url": "https://it.wikipedia.org/wiki?curid=1030484", "title": "Felice Scandone", "text": "Biografia.\nFond\u00f2 e diresse il trisettimanale \"Mezzogiorno Sportivo\", tra le riviste calcistiche all'epoca pi\u00f9 seguite in tutto il meridione. Come giornalista sportivo scrisse articoli per Il Littoriale, il Roma, lo Sport Fascista ed il Ciclismo d'Italia. Il 23 giugno 1929 effettu\u00f2 la prima radiocronaca di un incontro di calcio del Napoli. Dal balcone della sede del \"Mezzogiorno Sportivo\", comunicava alla folla sottostante le fasi salienti dello spareggio giocato a Milano contro la Lazio, riferitegli da un inviato telefonicamente.\nA suo nome sono state intitolate la Piscina Felice Scandone a Napoli, la Felice Scandone Basket Avellino ed il gruppo regionale dell'U.S.S.I. Campania.\nCarriera militare.\nArruolato come tenente pilota della Regia Aeronautica, mor\u00ec durante un'azione di guerra, ai comandi del suo Savoia-Marchetti S.M.79, sui cieli di Marsa Matruh, abbattuto dagli inglesi nella zona di Tobruk e risultando poi disperso.\nOnorificenze.\nNel 1941 \u00e8 stato insignito della medaglia di bronzo al valor militare per le sue azioni durante la seconda guerra mondiale.\nNel 1943 \u00e8 stato insignito della Medaglia d'Argento al Valor Militare per l'azione che lo ha portato alla morte\nCarriera sportiva.\nFu un pioniere del calcio napoletano al pari di Alfredo Reichlin, dei fratelli Scarfoglio e di Mario Argento.\nDa giovane gioc\u00f2 nel ruolo di portiere nelle file del Naples F.B.C.. Nel 1917 a Roma, prese parte all'amichevole vinta per 3-1 contro la Juventus Roma, mentre nel 1918 partecip\u00f2 alla \"Coppa Internazionale\". Nel campionato 1927-1928, insieme a Mario Argento affianc\u00f2 dapprima il tecnico Jean Steiger e poi il successore Ferenc Moln\u00e1r."}
{"id": "1030499", "revid": "99067", "url": "https://it.wikipedia.org/wiki?curid=1030499", "title": "Ahead Software", "text": ""}
{"id": "1030503", "revid": "124594940", "url": "https://it.wikipedia.org/wiki?curid=1030503", "title": "Qalawun", "text": "Le imprese militari.\nQal\u0101w\u016bn (ovvero Qal\u0101\u02be\u016bn, ) fu un turco kipchak Ba\u1e25r\u012b. Divenne mamelucco negli anni Quaranta del XIII secolo, essendo stato comprato per 1000 \"d\u012bn\u0101r\" da un appartenente del casato del sultano II. Non impar\u00f2 mai del tutto a parlare in modo fluente la lingua araba.\nLa sua ascesa politica cominci\u00f2 quando divenne comandante (\"am\u012br\") sotto il sultano Baybars, il cui figlio, Baraka Khan (o Berke Khan) aveva sposato la figlia di Qal\u0101w\u016bn. Baybars mor\u00ec nel 1277 e a lui succedette Baraka. Nel 1279 Baraka e Qal\u0101w\u016bn invasero l'Armenia, ma mentre erano fuori dall'Egitto scoppi\u00f2 una rivolta e Baraka fu costretto ad abdicare al suo rientro. A lui succedette il fratello Sal\u0101mish ma fu di fatto Qal\u0101w\u016bn a gestire il potere in qualit\u00e0 di atabeg.\nDal momento che Sal\u0101mish aveva un solo figlio bambino, Qal\u0101w\u016bn cap\u00ec che l'Egitto aveva bisogno di un governante adulto e Sal\u0101mish non tard\u00f2 a essere deposto nel 1279. Qal\u0101w\u016bn assunse allora il \"laqab\" onorifico di al-Malik (il Sovrano reso vittorioso [da Dio]). Sunqur al-Ashqar, il governatore mamelucco di Damasco, non fu d'accordo con quanto avvenuto e dichiar\u00f2 se stesso sultano ma fu vinto in battaglia nel 1280. Nel 1281 l'il-khan mongolo di Persia Ab\u0101q\u0101, figlio di Hulegu, invase la Siria ma fu sconfitto nella battaglia di Homs da Qal\u0101w\u016bn e Sunqur, che col primo s'era nel frattempo riconciliato.\nBaraka, Sal\u0101mish (S\u00fclemish) e il loro fratello Khadir furono esiliati a Kerak, l'antico castello crociato. Baraka vi mor\u00ec nel 1280 (e si mormor\u00f2 che Qal\u0101w\u016bn l'avesse fatto avvelenare) e Khadir prese il controllo del castello finch\u00e9 nel 1286 Qal\u0101w\u016bn ne assunse direttamente il controllo.\nCome gi\u00e0 fatto da Baybars, Qal\u0101w\u016bn firm\u00f2 trattati con gli Stati crociati sopravvissuti e spesso anche con gli ordini militari crociati e i signori singoli che miravano a diventare o restare indipendenti. Riconobbe pertanto Tiro e Beirut come entit\u00e0 separate dal Regno di Gerusalemme, ora attestato a San Giovanni d'Acri. I trattati furono sempre favorevoli a Qal\u0101w\u016bn. Nel suo trattato con Tiro, ad esempio, egli si espresse a favore del fatto che la citt\u00e0 non avrebbe edificato alcuna nuova fortificazione, sarebbe rimasta neutrale in ogni guerra tra Mamelucchi e altri Crociati e a Q\u0101law\u016bn sarebbe stato consentito di introitare met\u00e0 delle tasse imposte in citt\u00e0. Nel 1281 Qal\u0101w\u016bn negozi\u00f2 anche un'alleanza con l'Imperatore bizantino Michele VIII Paleologo contro Carlo d'Angi\u00f2, che minacciava sia l'Impero bizantino sia il Regno di Gerusalemme. Prima della sua morte nel 1290 egli negozi\u00f2 trattati commerciali con i genovesi e il Regno di Sicilia.\nMalgrado i trattati con i Crociati, nel 1285 strapp\u00f2 agli Ospedalieri la fortezza di Margat, precedentemente ritenuta inespugnabile, e vi stabil\u00ec una guarnigione mamelucca. Conquist\u00f2 e distrusse anche il castello di Maraclea. Conquist\u00f2 Latakia nel 1287 e Tripoli il 27 aprile 1289, mettendo cos\u00ec fine alla Contea crociata di Tripoli. Qui si crede fosse stato aiutato dai Veneziani e dai Pisani che si opponevano all'influenza genovese nella Contea. Il suo ultimo obiettivo fu la completa distruzione degli Stati crociati e marci\u00f2 pertanto contro Acri nel 1290, malgrado avesse siglato una tregua decennale con la citt\u00e0 nel 1284. Il pretesto fu che l'attacco era una ritorsione per una sommossa italiana in citt\u00e0 che era scoppiata ai primi di quell'anno e nel corso della quale erano stati uccisi alcuni musulmani. Mor\u00ec il 10 novembre prima della caduta della citt\u00e0, conquistata l'anno seguente dal figlio al-Malik al-Ashraf Khal\u012bl.\nKhal\u012bl succedette al padre alla sua morte, sebbene Qal\u0101w\u016bn non nutrisse piena fiducia nei suoi confronti. Khal\u012bl prosegu\u00ec nella politica paterna sostituendo improvvidamente i mamelucchi turchi con quelli circassi: fatto che min\u00f2 la solidit\u00e0 dello straordinario esperimento istituzionale che aveva portato a suo tempo i Mamelucchi ad ereditare il potere degli Ayyubidi. Tale politica apr\u00ec le prime fratture fra i ranghi mamelucchi e Khal\u012bl stesso fu assassinato dai turchi nel 1293.\nLe riforme di Qal\u0101w\u016bn.\nIl sultano non merita di essere ricordato solo per le sue imprese belliche, perch\u00e9 non pu\u00f2 essere trascurata la sua attivit\u00e0 di finanziatore di importanti restauri e di eccezionale committente di opere pubbliche di straordinaria rilevanza. Fra i primi si ricordano le sistemazione della Cupola della Roccia di Gerusalemme e fra le seconde la costruzione nel 1284 del pi\u00f9 grande nosocomio pubblico che fosse fino ad allora stato costruito in Egitto: il \"B\u012bmarist\u0101n al-Kab\u012br\" (Il grande Ospedale), o \"B\u012bmarist\u0101n al-Man\u1e63\u016br\u012b\" (L'Ospedale di al-Man\u1e63\u016br), capace di ospitare gratuitamente 800 posti letto per pazienti di ambo i sessi e di qualsiasi condizione economica e sociale, affidati alle specialistiche cure di medici stipendiati a carico delle casse dello Stato. Nell'ospedale erano presenti cucine, dispensari, luoghi di lettura e ambienti di preghiera, nonch\u00e9 locali per la conduzione amministrativa dell'intera struttura.\nL'idea dell'Ospedale - di cui ancor oggi si ammirano le grandiose strutture, splendidamente ornate dalla capacit\u00e0 dei migliori artigiani lapicidi mamelucchi - venne a Qal\u0101w\u016bn allorch\u00e9 fu ferito nel corso degli scontri con i Crociati e costretto al ricovero nel non meno straordinario ospedale fatto erigere a suo tempo dal sovrano zengide Norandino e per questo chiamato \"B\u012bmarist\u0101n al-N\u016br\u012b\" (Ospedale di Nur [al-Din]), o semplicemente \"N\u016br\u012b\".\nPer la costruzione del suo ospedale - eretto sul sito dell'antico Palazzo fatimide, Qal\u0101w\u016bn spese la consistente somma di 1 milione di \"dirham\".\nBaybars al-Mans\u00fbr\u00ee.\nNel 1286 nomin\u00f2 governatore di Kerak lo storico e comandante militare mamelucco Baybars al-Mans\u00fbr\u00ee."}
{"id": "1030507", "revid": "226458", "url": "https://it.wikipedia.org/wiki?curid=1030507", "title": "Canoni di Westminster", "text": "I canoni di Westminster, stilati a Westminster, Londra, tra il 1643 e il 1646, sono uno dei pi\u00f9 influenti Credo del Calvinismo, modello di fede e di prassi delle chiese presbiteriane, e virtuale \"distillato\" dei principi della \"Riforma calvinista\". \nContesto storico immediato.\nL'immediato contesto di questa confessione giace nelle tensioni fra Carlo I e i suoi sudditi, cresciute in gran parte dall'insistenza di Carlo (che, come monarca inglese, tradizionalmente porta il titolo di \"Difensore della fede\") ad imporre sul paese l'Anglicanesimo. In un'epoca in cui sembrava ovvio che lo stato, interessato al benessere dei suoi cittadini, pure si dovesse interessare e dovesse legiferare su questioni religiose, questa presa di posizione ebbe implicazioni politiche. I Puritani credevano che i Credo della Chiesa di Inghilterra dovessero essere riveduti radicalmente, tanto che una religione pura (da ogni elemento non giustificabile biblicamente) dovesse essere insegnata e predicata. \nGli scozzesi, convinti calvinisti, resistevano a qualunque tentativo di rimodellare i loro credi. Nel 1638 lo storico Patto Nazionale afferm\u00f2 questo ed un'invasione scozzese del Nord dell'Inghilterra forz\u00f2 Carlo a convocare il Parlamento. Esso per\u00f2 richiese concessioni tanto ampie che Carlo si rifiut\u00f2 di sottoscriverle e scoppi\u00f2 una guerra civile.\nIl Parlamento, allora, dichiar\u00f2 la sua intenzione di stabilire un governo della chiesa che fosse \u201cpi\u00f9 conforme alla Parola di Dio e porti la Chiesa di Inghilterra in maggiore sintonia con la Chiesa di Scozia e le altre Chiese riformate all'estero\u201d . Per realizzare questo proposito, il Parlamento, cos\u00ec, convoc\u00f2 a Westminster \u201cun'assemblea di teologi dotti, pii e giudiziosi perch\u00e9 ricopra il ruolo di consulente e dia consigli su quelle questioni e cose che saranno loro proposte\u2026\u201d, un'assemblea che formulasse un Credo adatto alle chiese inglesi e scozzesi (1643).\nLe sessioni dell'Assemblea. L'assemblea, con la moderazione del vescovo William Twisse, tenne le sue sessioni dal 1\u00ba luglio 1643 al 22 febbraio 1649. Non era un tribunale ecclesiastico e non aveva alcuna autorit\u00e0 ecclesiastica. Era semplicemente un concilio convocato dal Parlamento per fornire consulenza e consiglio alle autorit\u00e0 civili per la promozione dell'unit\u00e0 e dell'uniformit\u00e0 nell'opera della Riforma. Durante quegli anni continuarono le lotte civili. L'assemblea, dominata dai Calvinisti puritani, con solo pochi delegati puritani \u201cindipendenti\u201d, l'assemblea pure includeva Calvinisti scozzesi (dall'Inghilterra 121 teologi, 30 laici; dalla Scozia 4 teologi, 2 laici; 35 delegati non parteciparono a causa delle agitazioni sociali). Incontrandosi durante 3 anni (1643-46), i delegati ebbero poche difficolt\u00e0 di mettersi d'accordo sulla dottrina (2/3 della Confessione), ma il capitolo su Chiesa e Stato richiese maggiore tempo.\nLa frequenza media quotidiana dei suoi membri variava da 60 a 80 persone, sebbene solo 20 prendessero parte attiva ai dibattiti. L'assemblea di Westminster fu associata ben presto con la Solenne Lega ed Alleanza, approv\u00f2 il documento, e fu raggiunta nel suo luogo di incontro, la chiesa di St. Margaret, Westminster, da entrambe le camere del Parlamento per il formale giuramento dell'Alleanza.\nLe opere principali.\nOpera principale dell'assemblea fu la preparazione della Confessione di fede di Westminster, i catechismo minore e maggiore, la Forma del Governo della chiesa (riformata), e le Istruzioni sul Culto pubblico. Fu pure esaminata la versione metrica del Salmi del Rouse ed approvata per l'uso generale nel culto pubblico della chiesa. I Canoni di Westminster furono adottati dalla Chiesa di Scozia con un atto speciale del 1647, e con aggiustamenti minori, divennero autorit\u00e0 subordinata delle chiese presbiteriane del mondo di lingua inglese.\nFra i contenuti accessori dei Canoni di Westminster si pu\u00f2 trovare pure la Somma della conoscenza salvifica, utile riassunto del loro contenuto dottrinale.\nCarattere dei canoni.\nIl Credo e gli altri canoni, sono un'esposizione sistematica del Calvinismo ortodosso, in formulazione scolastica. Viene accentuata la sovranit\u00e0 di Dio e l'elezione a salvezza. Le questioni disputate dai Calvinisti (in particolare il Supralapsarianismo) vengono evitate. Adottata in Inghilterra e Scozia, la Confessione rimase come Canone confessionale nella Chiesa presbiteriana di Scozia.\nSviluppi storici.\nIn Inghilterra venne poi al potere Oliver Cromwell, il re venne condannato a morte (1649) e stabilito il Commonwealth. Basandosi sul potere dell'esercito, in cui erano forti i puritani \u201cindipendenti\u201d, esso concesse libert\u00e0 religiosa a tutti i protestanti. Oliver Cromwell dovette conquistare la Scozia con la forza (gli scozzesi, sebbene calvinisti, appoggiavano la famiglia reale), ed in Irlanda il Cattolicesimo fu temporaneamente reso clandestino. Il Commonwealth dur\u00f2 solo una decina d'anni. \nCarlo II divenne re nel 1660 e la Chiesa anglicana torn\u00f2 ad essere la chiesa stabilita dell'Inghilterra e quindi invalid\u00f2 tutto ci\u00f2 che l'Assemblea di Westminster aveva prodotto. La Scozia conserv\u00f2 la sua Chiesa stabilita presbiteriana.\nAlcune fra le chiese presbiteriane hanno recentemente relegato questi documenti al rango di \u201cdocumenti storici\u201d, ma la maggior parte delle chiese presbiteriane e riformate di tipo conservatore in tutto il mondo continuano a considerare questi canoni come pienamente autorevoli per descrivere fedelmente la fede cristiana come trasmessaci dal Nuovo Testamento."}
{"id": "1030513", "revid": "484362", "url": "https://it.wikipedia.org/wiki?curid=1030513", "title": "Chiesa di Inghilterra", "text": ""}
{"id": "1030529", "revid": "287204", "url": "https://it.wikipedia.org/wiki?curid=1030529", "title": "Oscar Sevilla", "text": ""}
{"id": "1030533", "revid": "20090", "url": "https://it.wikipedia.org/wiki?curid=1030533", "title": "Aeronautica cobelligerante", "text": ""}
{"id": "1030535", "revid": "287204", "url": "https://it.wikipedia.org/wiki?curid=1030535", "title": "Elezioni regionali in Valle d'Aosta del 1959", "text": "Le elezioni per il rinnovo del III Conseil de la Vall\u00e9e / Consiglio Regionale della Valle d'Aosta si sono svolte il 17 maggio 1959.\nIn questa consultazione elettorale, come in quella precedente, si \u00e8 votato con un sistema elettorale maggioritario, con \"panachage\" o voto disgiunto, che prevedeva l'assegnazione di 25 seggi alla lista vincente e 10 alla seconda.\nRisultati.\nPer queste elezioni, svoltesi con il sistema del voto limitato e \"panachage\", il dato dei voti validi corrisponde ai \"voti in testa teorici\". Questo dato, desunto dagli archivi dell\"Istituto Cattaneo\", differisce leggermente da quello riportato nel sito del \"Consiglio Regionale della Valle d'Aosta\"."}
{"id": "1030544", "revid": "868829", "url": "https://it.wikipedia.org/wiki?curid=1030544", "title": "Giuramento (diritto)", "text": "Il giuramento, nel diritto processuale italiano, \u00e8 uno dei mezzi di prova che consiste in una dichiarazione che una parte fa, in giudizio, della verit\u00e0 di determinati fatti a essa favorevoli, accompagnata dal solenne giuramento.\nAl contrario della confessione, non viene mai prestato spontaneamente dalla parte, occorrendo per legge il deferimento affidato alla controparte o ad un giudice. Nel primo caso si parla di \"giuramento decisorio\", nel secondo caso si parla di \"giuramento suppletorio\".\nL'istituto, in quanto alla sua valenza di prova, \u00e8 regolato dagli articoli 2736 e seguenti del codice civile italiano e, in quanto alle modalit\u00e0 di assunzione, dagli articoli 233 e seguenti del codice di procedura civile.\nGiuramento decisorio.\nIl giuramento decisorio \u00e8 deferito dalla parte, che se ne servir\u00e0 allorquando non abbia altri mezzi probatori con cui poter dimostrare al giudice la verit\u00e0 del proprio assunto.\nQuesto potere di \"deferire\" il giuramento \u00e8 temperato dalla legge con l'istituto della riferibilit\u00e0 del giuramento, grazie al quale la parte cui \u00e8 deferito il giuramento pu\u00f2 a sua volta provocare il deferente a provare il contrario.\nIn alcuni casi, il giuramento decisorio risulta essere l'unico modo per provare un fatto. Ne \u00e8 un esempio il caso della prescrizione presuntiva.\nGiuramento suppletorio.\nTalvolta \u00e8 lo stesso giudice che ricorre al giuramento. In questo caso si parla pi\u00f9 propriamente di giuramento suppletorio. Tale potere, che indubbiamente costituisce una deroga di rilievo al principio dell'onere della prova, pu\u00f2 essere esercitato ad alcune condizioni: da un lato occorre che manchi la prova piena, dall'altro che vi sia un principio di prova.\nLa parte alla quale il giudice deferisce il giuramento suppletorio non pu\u00f2 ovviamente \"riferirlo\".\nGiuramenti \"de veritate\" e \"de scientia\".\nCol giuramento \"de veritate\" una parte \u00e8 chiamata a giurare in merito a un fatto proprio, di cui non pu\u00f2 non aver conoscenza, sicch\u00e9 un'eventuale \"amnesia\" \u00e8 equiparata al rifiuto di giurare; col giuramento \"de scientia (\"anche noto come \"de notitia),\" invece, la parte \u00e8 chiamata a giurare in merito alla conoscenza ch'essa ha di un fatto altrui. In quest'ultimo caso, \u00e8 ammesso il rispondere che non si \u00e8 a conoscenza del fatto in parola.\nNon \u00e8 possibile modificare la qualificazione del giuramento: la persona cui sia stato deferito un giuramento \"de veritate\", per esempio, non potrebbe rispondere con un giuramento \"de scientia\".\nCapacit\u00e0 delle parti.\nConformemente all'articolo 2737 del Codice civile, che richiama il precedente articolo 2731 in materia di confessione, i requisiti prescritti alle parti per deferire o riferire il giuramento consistono nella capacit\u00e0 di disporre del diritto, a cui i fatti oggetto del riferimento si riferiscono.\nEfficacia del giuramento.\nGiusta l'articolo 2738 del Codice civile, una volta che il giuramento sia stato prestato, la controparte non \u00e8 ammessa a provare il contrario e il Giudice deve pronunziare sentenza conforme al giurato. Quand'anche il giuramento fosse dichiarato falso, la parte non potrebbe neppure chiedere che la sentenza fosse revocata; questi pu\u00f2, al massimo, domandare che il danno gli sia risarcito, nel caso di una condanna, in sede penale, per falso giuramento.\nAl Giudice civile, inoltre, \u00e8 dato di conoscere del reato, ma al solo fine del liquidare un risarcimento, qualora la fattispecie criminosa sia estinta, per esempio per morte del reo.\nIn caso di litisconsorzio necessario, il giuramento prestato da alcuni soltanto dei litisconsorti \u00e8 liberamente apprezzato dal giudice.\nInfine, in caso di estinzione del processo, le risultanze del giuramento, se dovessero afferire in un nuovo giudizio avente lo stesso oggetto, sarebbero riconosciute come meri argomenti di prova, ai sensi dell'articolo 116, comma secondo, del Codice di rito.\nCasi di inammissibilit\u00e0.\nAi sensi dell'articolo 2739 del Codice civile, vi sono dei casi in cui non \u00e8 permesso il deferire o il riferire il giuramento; un primo limite all'ammissibilit\u00e0 del giuramento \u00e8 quello del fatto proprio: il giuramento deve essere fatto solo su un fatto proprio o sopra un fatto di cui si ha diretta conoscenza; altri casi sono:\nRevocabilit\u00e0 del giuramento.\nLa parte, che ha deferito o riferito il giuramento decisorio, non pu\u00f2 pi\u00f9 revocarlo quando l'avversario ha dichiarato di essere pronto a prestarlo.\nSe, nell'ammettere il giuramento decisorio, il giudice modifica la formula proposta dalla parte, questa pu\u00f2 revocarlo.\nIl giuramento nel giudizio di appello.\nDerogando al divieto d'ammissione di nuove prove nel giudizio d'appello, salve alcune eccezioni, l'attuale ultimo comma dell'articolo 345 c.p.c. statuisce che si pu\u00f2 sempre deferire il giuramento decisorio."}
{"id": "1030546", "revid": "123982257", "url": "https://it.wikipedia.org/wiki?curid=1030546", "title": "Episodi di Zack e Cody al Grand Hotel (seconda stagione)", "text": "La seconda stagione della serie televisiva Zack e Cody al Grand Hotel \u00e8 andata in onda negli Stati Uniti dal 3 febbraio 2006 a 2 giugno 2007 su Disney Channel.\nIn Italia la stagione \u00e8 stata trasmessa in prima visione dal 17 maggio 2006 al 14 giugno 2007 su Disney Channel, e successivamente in chiaro dal 4 aprile 2007 su Italia 1. \nStrane coppie.\nTrama.\nCody non sopporta pi\u00f9 il disordine che Zack crea nella loro camera e il fatto che puntualmente si rifiuti di pulire.\nCos\u00ec si trasferisce nella cabina armadio, proponendosi di renderlo un posto abitabile per lui e i suoi amici.\nQuando per\u00f2 Cody si rende conto che lo spazio non \u00e8 sufficiente, decide di tornare in camera sua e Carey convince Zack a far pulizie.\nLondon conosce Trevor, un ragazzo molto carino ma al tempo stesso intelligente, e teme quindi che, se sapesse che lei \u00e8 stupida, non la vorrebbe frequentare.\nMaddie propone a London di portare Trevor ad un museo, mentre lei le suggerir\u00e0 le cose da dire attraverso un auricolare.\nIl piano viene scoperto perch\u00e9 Maddie e Trevor scoprono di avere divergenze politiche e, nella rabbia della discussione, si baciano appassionatamente.\nIn guerra e in amore.\nTrama.\nSia a Zack che a Cody piace la figlia dell'ambasciatore francese, Jolie, che \u00e8 in vacanza al Tipton. Con diversi metodi cercheranno di battere l'altro. Intanto London subisce una rapina fuori dal Tipton e Esteban accorre in suo aiuto ma grazie a London, pratica di arti marziali, il rapinatore finir\u00e0 K.O.\nEsteban si sente deriso perch\u00e9 \u00e8 stato colpito dal ladro mentre London lo ha steso e cos\u00ec Maddie e London chiedono ad Arwin di travestirsi da rapinatore per aggredire l'ereditiera, cos\u00ec che Esteban riesca a farsi valere. Ma Arwin si dimentica dell'appuntamento con le ragazze e cos\u00ec Esteban riesce a battere un vero rapinatore che aveva aggredito sul serio London. Cody prevale su Zack nella conquista di Jolie perch\u00e9 ha preso lezioni di francese dal signor Moseby e cos\u00ec invita in un locale la francesina. Zack lo raggiunge insieme a Bob e con delle frasi in francese che si \u00e8 scritto cerca di soffiare Joli a Cody. Cody per\u00f2 chiede a Zack i suoi cartoncini, prendendo quelli degli insulti nonostante Zack lo avesse avvisato. Jolie offesa da Cody se ne va, ma Zack incitato dalla madre le dice la verit\u00e0. Jolie finisce per baciare Zack che si infuria con il gemello. Alla fine della puntata tutti i membri del Tipton si ritrovano nel locale a ballare.\nL'asilo.\nTrama.\nMaddie lascia che Zack e Cody l'aiutino con i bambini dell'asilo.\nLondon da lezioni di yoga al signor Moseby. \nZack aiuta Maddie mentre Cody si rifiuta. In questo episodio partecipa anche Mois\u00e9s Arias,interpretando la parte di Randall, un bambino dell'asilo.\nTerremoto in cucina.\nTrama.\nCody prende il posto di chef Paolo in cucina una sera che viene a cena un critico gastronomico.\nMr Mosbey aspettava il critico e sapeva che egli aveva dei travestimenti tra i quali un vecchio cinese con la barba, un cow boy e una donna. Zack e Cody fanno di tutto per cercarlo ma dicono a Mr Mosbey che \u00e8 il cow boy (non era vero). Intanto nella cucina del ristorante dell'hotel Tipton lo chef Paolo si licenzia e al suo posto Mr Mosbey assume Cody. Cody dopo vari tentativi riesce a cucinare un bel misto mare ma alla persona sbagliata. La puntata finisce con lo chef Paolo che si riassume.\nFree Tippy.\nTrama.\nZack e Cody provano a salvare il cavallo del Tipton Tippy dall'essere venduto. London chiede a Maddie di prestarle la spilla della bisnonna che ha un valore affettivo molto grande ma lo perde e lo cerca nella spazzatura ma non la trova. Ma Maddie la ringrazia perch\u00e9 era un gesto da buona amica. Un barbone gliela restituisce alla fine.\nChi la fa l'aspetti.\nTrama.\nLondon si trasferisce alla scuola di Maddie e le fa prendere una punizione; un ragazzo che stava in punizione con loro le chiude fuori dalla sala punizioni con il rischio che la suora le potesse vedere. Per evitare tutto ci\u00f2 si travestono da suore finlandesi. Zack e Cody fanno un buco in un muro e Arwin li aiuta a ripararlo. Zack e Cody scoprono che la squadra di calcio femminile si trova nella stanza a fianco cos\u00ec i ragazzi guardando attraverso il muro spiando le ragazze che alla fine li scoprono.\nElezioni.\nTrama.\nZack e Cody concorrono entrambi per le elezioni scolastiche, e London e Maddie prendono le loro parti. London cerca di aiutare Zack, Maddie cerca di aiutare Cody. Arwin mette a punto una fantastica invenzione per la campagna di Cody.\nIl fratello maggiore di Moseby.\nTrama.\nIl fratello maggiore del signor Moseby arriva al Tipton. Lui \u00e8 molto ricco e loro non vanno molto d'accordo, nel frattempo Zack e Cody comprano una bicicletta insieme poich\u00e9 non hanno i soldi per comprarne una ciascuno. La loro mamma non gliele compra perch\u00e9 loro spendono troppi soldi. Zack rompe la bici prima che Cody possa usarla. Maddie e Esteban mandano a London un falso oroscopo traendone vantaggi...\nLegno e ingegno.\nTrama.\nLondon usa una storia di Maddie per un compito scolastico e questa diventa un famoso libro.\nZack segue un corso di falegnameria poich\u00e9 Cody afferma che \u00e8 difficile mentre per lui \u00e8 facile. Cody prende una \u201cF\u201d mentre Zack una \u201cA\u201d.\nI sedici anni da ricordare.\nTrama.\nMaddie e London festeggiano i loro 16 anni lo stesso giorno.\nCody fa a Maddie il regalo perfetto. Zack gli chiede di farlo passare per suo, ma Cody gli dice di no e promette di aiutarlo a trovare un altro regalo. All'inizio la festa di Maddie sembra noiosa perch\u00e9 nessun compagno di scuola \u00e8 venuto. La stessa cosa per London: sua madre e suo padre non vanno mai d'accordo, ma, alla fine, tutto si sistema.\nGemelli al Tipton.\nTrama.\nAl Tipton c'\u00e8 un raduno di gemelli. Zack forza Cody a un doppio appuntamento con Janice e Jessica (Camilla e Rebecca Rosso), due gemelle inglesi identiche. Anche Maddie e London vanno a un doppio appuntamento con dei gemelli che credono dizigotici ma che sono eterozigoti e Maddie finisce all'appuntamento con il gemello brutto e imbranato che \u00e8 veramente intelligente e London prende l'altro, quello bello e tonto come lei. Il gemello intelligente disgusta Maddie perch\u00e9 sputacchia, che intanto scopre che il gemello a lei toccato vuole solo far colpo su London, cos\u00ec il gemello scocciatore si becca una \"rinfrescata\" da parte di Maddie...\nLa gara di spelling.\nTrama.\nZack vuole il forfait di Cody a una gara di spelling perch\u00e9 deve dei soldi a un altro concorrente. \nL'unico modo per restituire i soldi \u00e8 l'abbandono di Cody. London e Maddie fanno beneficenza. Alla fine Maynard (l'altro concorrente) sbaglia parola e Zack dice a Cody di non preoccuparsi e dare la risposta giusta. Alla fine Zack e Maynard finiscono in punizione.\nBowling.\nTrama.\nZack \u00e8 il miglior giocatore di bowling del team Tipton, ma viene messo in punizione e non pu\u00f2 aiutare i suoi compagni nella gara contro il St. Mark's Hotel, cos\u00ec Arwin lo fa per lui.\nL'amicizia non si compra.\nTrama.\nZack passa del tempo con un ragazzo ricco che fa scherzi a Cody, ma gli regala uno skaterboard e altre cose. London e Maddie devono prendersi cura di un finto beb\u00e8 per la scuola e devono tenerlo con loro per una notte. Alla fine Zack dice \"Oggi ho imparato una cosa: l'amicizia non si compra\".\nUniversi paralleli.\nTrama.\nZack e Cody vogliono giocare ma fuori piove, cos\u00ec vanno da Arwin che ha inventato una macchina molto strana. Zack e Cody la provano di nascosto e si ritrovano in un mondo parallelo nel quale tutti si comportano in modo differente. L\u00ec i gemelli trovano una sorpresa: London \u00e8 povera e intelligente, Maddie stupida e ricca, Arwin con i capelli, la mamma che fa bungee jumping ha i capelli blu e sta partendo per un tour in pi\u00f9 gli fa mangiare le caramelle, ma le cose pi\u00f9 spaventose sono il Fitzpatrick Hotel e... la cameriera Esteban, o meglio... Estebanita!\nLo sturalavandini d'oro.\nTrama.\nAl Tipton Hotel c'\u00e8 una competizione tra alcuni dipendenti dell'hotel(Arwin): San Mark Hotel ecc.London vuole aprire un negozio, ma suo padre non vuole perch\u00e9 la figlia abbandona le sue idee. Nel frattempo, Arwin si allena con Zack e Cody e scopre che Carey far\u00e0 da \"bella sturalavandini\" alla competizione. Il suo rivale Irv Weldone, del San Mark Hotel, bara, cercando di vincere le competizione, ma alla fine, facendo il gradasso, cade dalle scale e cos\u00ec Arwin, correndo al traguardo prima che si rialzi l'avversario, vince.\nFai un buon viaggio.\nTrama.\nIl Tipton viene preso di mira da una coppia di truffatori, padre e figlia. Mentre il padre simula un incidente, e minaccia Moseby di una congrua richiesta di risarcimento, ottenendo cos\u00ec una serie innumerevole di immeritate attenzioni, la pestilenziale ragazzina, autentico cervello del duo, imbroglia Zack, Maddie, il personale dell'albergo. I gemelli si accorgono infine del raggiro, e riescono, con l'aiuto di Maddie e di Carey, a smascherare i due. Questi se ne vanno, promettendo di incamminarsi su una nuova strada, per\u00f2 il lupo perde il pelo ma non il vizio...\nChiedilo a Shirley.\nTrama.\nCody Martin diventa il direttore del giornalino scolastico, Zack Martin chiede a Cody di poter entrare a far parte della redazione, cos\u00ec, quando Cody gli affida il compito di realizzare la rubrica \"Chiedilo a Shirley\", Zack si ritrova a dare un consiglio alla ragazza che gli piace (Darline), senza dirle che rispondeva alle sue lettere. London non riesce a dormire da diverse notti senza un valido motivo e Maddie, Moseby ed Esteban cercano di aiutarla sacrificando il loro sonno.\nRaven e Hannah Montana al Grand Hotel.\nTrama.\n\u00c8 arrivato il compleanno della madre di Zack Martin e Cody Martin e loro non hanno ancora comprato un regalo. Intanto, Raven, che \u00e8 all'hotel, fa amicizia con Maddie, che cerca di convincere London a indossare un vestito prodotto dalla sua nuova amica. Cody avr\u00e0 a che fare con una visione di Raven, dove il ragazzo viene rincorso da Arwin che stranutisce e con una campanella di sottofondo. La veggente, cos\u00ec, avverte tutti e due i fratelli. Cody, cos\u00ec, inizia a sentirsi \"in pericolo\", dato che si ritrover\u00e0 continuamente a sentire gli starnuti e una campanella. Zack, allora, cerca di aiutarlo mettendosi nei panni del gemello alla festa della mamma, per evitare che la visione si avveri, peccato per\u00f2 che sar\u00e0 Zack ad essere inseguito da Arwin, invertendo la visione di Raven. Alla fine arriva Hannah Montana (L'episodio \u00e8 un crossover con le serie \"Raven\" e \"Hannah Montana\" ed \u00e8 riunito insieme ad altri due crossover in \"Che vita al Grand Hotel, Hannah Montana\").\nIncubo di una notte di mezza estate.\nTrama.\nAlla scuola di Zack e Cody organizzano uno spettacolo, che finir\u00e0 con un litigio a causa dell'amore. London torna da Tokyo e trasforma la hall come quella del Tipton di Tokyo.\nIn questo episodio partecipa Selena Gomez, protagonista de I maghi di Waverly.\nLa cultura giapponese.\nTrama.\nAl Tipton arriva una famosa cantante giapponese, per esibirsi davanti a un gruppo di ospiti dell'albergo, e fa subito amicizia con i gemelli e con Carey. I ragazzi la portano in visita fuori, ma se la perdono, sicch\u00e9 la sera dovranno fare loro lo spettacolo con la mamma, tutti e tre vestiti da giapponesine. Torna poi in tempo la cantante e il tutto otterr\u00e0 successo. Intanto, London decide di regalare a Maddie gli abiti che non le servono pi\u00f9, ma le due ragazze rimangono chiuse nel guardaroba, senza avere nulla da mangiare, finch\u00e9 alla fine verranno liberate da Moseby...che poi rimarr\u00e0 bloccato dentro.\nPap\u00e0 al volo.\nTrama.\nCarey ha un nuovo spasimante che sembra avere intenzioni serie. Zack \u00e8 favorevole all'idea del matrimonio, perch\u00e9 l'uomo \u00e8 molto ricco, Cody invece no. Moseby cerca di favorire il rapporto, sperando che i gemelli traslochino, ed interviene anche il padre dei ragazzi, chiamato in soccorso da Cody. Alla fine, \u00e8 Carey a rifiutare la proposta. Intanto, Maddie e London giocano con la squadra di pallavolo della Nostra Signora del Perpetuo Dolore, allenata da una terribile suora. London \u00e8 disastrosa, tranne quando \u00e8 arrabbiata, e allora Maddie per caricarla bacia davanti agli occhi dell'amica un ragazzo al quale London teneva...\nLezioni di ballo.\nTrama.\nEsteban vuole guadagnare un po' di soldi extra per poter fare un regalo alla sorella in occasione dei suoi quindici anni, e si mette dunque a dare lezioni di ballo, a cui si iscrivono anche Zack e Cody per avere occasione di frequentare le due belle gemelle inglesi compagne di classe. Viene indetto un concorso, che si svolger\u00e0 proprio al Tipton, per la migliore scuola di ballo, ed Esteban partecipa con alcuni degli ospiti dell'albergo in qualit\u00e0 di allievi. La sconfitta \u00e8 vicina, anche perch\u00e9 Esteban viene abbandonato dalla sua abituale partner, e Carey che avrebbe dovuto prenderne il posto, in quanto migliore del gruppo, si ammala e non pu\u00f2 partecipare alla gara. Viene per\u00f2 sostituita appena in tempo dall'infermiera personale di un cliente dell'hotel, la quale aveva assistito alle lezioni, ed Esteban riesce cos\u00ec ad aggiudicarsi l'agognato primo premio. \nScary Movie.\nTrama.\nI gemelli reclamano con la mamma per avere un po' pi\u00f9 di libert\u00e0 e responsabilit\u00e0. Ottenuto il consenso alle loro pretese, ne approfittano subito per andare a vedere un film horror con le due belle gemelle inglesi compagne di scuola, intitolato \"Mamma Zombie\". Mentre Cody trae profitto dalla situazione, Zack rimane invece particolarmente impressionato dalla visione del film, al punto che la notte \u00e8 affetto da crisi di sonnambulismo durante le quali sposta i mobili davanti alle porte delle camere dell'albergo allo scopo di... fermare gli \"zombie\". Nel frattempo London si finge povera per poter uscire con un ragazzo che detesta, almeno inizialmente, i ricchi. Nonostante le previsioni di Maddie, la bella ma svampita ereditiera avr\u00e0 successo.\nI grizzly scout.\nTrama.\nCody fonda il gruppo dei \"Grizzly Scout\", costituito da altri due compagni di scuola oltre a Zack, il quale si mostra per\u00f2 poco convinto della bont\u00e0 dell'iniziativa. Moseby si offre per fare da capogruppo, e guida un'escursione dei ragazzi nella natura... selvaggia. Qui Zack si rivela il pi\u00f9 efficace nel procurarsi cibo e in altri frangenti, ma una serie di difficolt\u00e0 che ben presto si presentano convince tutti ad un rapido ritorno alle comodit\u00e0 della vita di citt\u00e0. Carey intanto approfitta dell'assenza dei figli per cercare di rilassarsi un po', ma viene coinvolta in una disputa amorosa tra London e Maddie a proposito di un ragazzo, sicch\u00e9 alla fine sar\u00e0 lei a tentare di trovare uno scampolo di pace tra i boschi...\nMamma Cody e il falchetto.\nTrama.\nUn falco fa il proprio nido ai piani alti del Tipton, seminando lo scompiglio tra il personale e i clienti con le sue picchiate, sicch\u00e9 Moseby cerca di liberarsi dell'animale. Cody lo prende invece sotto la propria protezione, arrivando al punto da covare l'uovo lasciato dall'uccello dopo che \u00e8 volato via. L'uovo si schiude felicemente, e il falchetto viene lasciato andare in libert\u00e0, anche se con dispiacere... materno. Intanto Zack riprende tutto con la sua telecamera, facendo soldi con la vendita delle singolari riprese di quanto accaduto, mentre Maddie organizza una manifestazione di protesta animalista contro Moseby. Puntata senza London.\nZack infermiere.\nTrama.\nCarey \u00e8 colpita da un terribile raffreddore, ed infetta ben presto anche Cody. L'unico a rimanere illeso \u00e8 Zack, il quale \u00e8 costretto a rinunciare ai suoi consueti piani di divertimento per fare da infermiere ai due. Mentre il ragazzino affranto cerca di fare del suo meglio per esaudire le richieste assillanti dei due malati, ovviamente non riuscendo nell'intento, Moseby indice un concorso per il miglior impiegato del mese. La conseguenza \u00e8 che i dipendenti cominciano a mettere in atto una serie di sabotaggi per gettare cattiva luce sui rivali. Esasperato, Moseby decide allora di conferire il premio all'unica persona che non ha combinato guai durante la settimana del concorso, e questa \u00e8 proprio Carey rimasta sempre a letto...\nIl club dei gemelli.\nTrama.\nI gemelli si industriano per racimolare qualche soldo durante il periodo estivo, ed a Cody viene in mente di adibire una sala del Tipton per le feste, ovviamente a pagamento, di un \"Club dei Gemelli\". L'iniziativa si rivela presto un fallimento, ma allora interviene Zack a rilevarla, rendendola subito un successone. Intanto London crea una propria catena di cosmetici, e li testa sull'ignara Maddie, lieta di ricevere dei prodotti gratis...\nRischia tutto.\nTrama.\nI gemelli partecipano ad una trasmissione televisiva a premi, ma quando hanno gi\u00e0 vinto molto e Zack si dichiara stanco e pronto a lasciare, Cody rischia tutto ci\u00f2 che \u00e8 stato guadagnato fino a quel momento, provocando la sconfitta dei due, e la disperazione di Carey che sognava una vacanza premio alle Hawaii. Come consolazione, viene loro offerto un soggiorno presso... l'hotel Tipton di Boston! Intanto Maddie ed Esteban sono alle prese con un Moseby assai esigente sul lavoro, e la ragazza cerca di sfogarsi scrivendo una mail piena di improperi, che non ha intenzione per\u00f2 di spedire realmente. Passa per\u00f2 London, e preme il tasto \"Invio\", con la conseguenza che Maddie ed Esteban sono costretti ad intrufolarsi nell'ufficio del direttore nell'intento di cancellare il messaggio, obbligando London ad agire da \"palo\"...\nMinigolf, che passione.\nTrama.\nZack cerca di fare colpo su una compagna di scuola, e la porta al minigolf pensando di stupirla con la sua abilit\u00e0. Rimane invece sorpreso e ferito nell'orgoglio quando l'amica si mostra assai pi\u00f9 capace di lui. Prende allora lezioni dal maestro... Moseby, e riesce infine a trionfare sulla ragazzina, ma la relazione tra i due si incrina. Intanto London diventa socia di un club letterario frequentato dalle sue ricche amiche, e Maddie non sa frenare la propria indignazione nel constatare che le iscritte al club non leggono nessun libro, e che le relative sedute si riducono a semplice gossip.\nUn grande ritorno.\nGuest star: Nathan Kress (Jamie)\nTrama.\nZack e Cody cercano di far tornare un po' di entusiasmo per la vita a un compagno costretto purtroppo su una sedia a rotelle, ed organizzano un incontro di basket per disabili, al quale anche loro partecipano su una sedia a rotelle. Intanto Maddie deve girare un film per la scuola, e si fa aiutare da London, Esteban, etc., con risultati tragicomici. Alla fine con il suo ingegno rimedia alla situazione: monta le scene in maniera che si pensi a un film destinato a far ridere lo spettatore."}
{"id": "1030551", "revid": "125622395", "url": "https://it.wikipedia.org/wiki?curid=1030551", "title": "Higinio Uriarte", "text": "Uriarte studi\u00f2 a Buenos Aires e torn\u00f2 in Paraguay nel 1870, entrando in politica. Fu senatore, presidente della Camera dei deputati, poi ancora deputato e senatore nel Congresso eletto l'8 dicembre 1871. Nominato ministro residente in Brasile (1874), fu richiamato poco dopo per essere vicepresidente con Juan Bautista Gill.\nDivenuto presidente per il resto del mandato dopo l'assassinio di Gill, Uriarte affront\u00f2 numerosi tentativi di ribellione con una dura repressione che riemp\u00ec le carceri di prigionieri e cost\u00f2 la vita all'ex presidente Facundo Macha\u00edn. Stabil\u00ec il confine con l'Argentina nel Chaco Boreal, grazie alla mediazione del presidente statunitense Rutherford Birchard Hayes, e fond\u00f2 il Banco del Paraguay. Prima della scadenza del mandato di Uriarte fu fondato il Club Libertad, per appoggiare la candidatura del suo successore, C\u00e1ndido Bareiro."}
{"id": "1030553", "revid": "124123", "url": "https://it.wikipedia.org/wiki?curid=1030553", "title": "Giustino Renato Orsini", "text": "Biografia.\nOrsini nacque da una nobile famiglia originaria di Sondrio. Nel 1906 si laure\u00f2 a Roma in Lettere ed studi\u00f2 successivamente Filosofia a Bologna. Scrisse un'importante opera su \"I Filosofi Cinici\", pubblicato a Torino da Loescher-Chiantore; inoltre cur\u00f2 l'edizione di dialoghi pseudoplatonici quale il \"Minosse\" e l\"'Ippia Minore\". Orsini insegn\u00f2 lingue classiche e si dedic\u00f2 parallelamente alla storia delle zone lariana e valtellinese, pubblicando anche varie opere tra cui la principale fu la \"Storia di Morbegno\" (Giuffr\u00e8, 1959); scrisse diverse monografie sulle pi\u00f9 antiche e illustri famiglie della aristocrazia locale, fra cui i Vicedomini, i Malacrida, i Parravicini ed i Castelli di Sannazzaro, attingendo agli archivi gentilizi pervenuti per matrimonio alla famiglia Orsini e attualmente depositati presso la Biblioteca Civica \"Pio Rajna\" di Sondrio (Fondo Giustino Renato Orsini)."}
{"id": "1030576", "revid": "339392", "url": "https://it.wikipedia.org/wiki?curid=1030576", "title": "Dolce stilnovo", "text": ""}
{"id": "1030577", "revid": "339392", "url": "https://it.wikipedia.org/wiki?curid=1030577", "title": "Stilnovo", "text": ""}
{"id": "1030580", "revid": "17351", "url": "https://it.wikipedia.org/wiki?curid=1030580", "title": "Tu-104", "text": ""}
{"id": "1030617", "revid": "72396", "url": "https://it.wikipedia.org/wiki?curid=1030617", "title": "Piazza San Matteo", "text": "Piazza San Matteo, una delle principali del centro storico di Genova, nel sestiere del Molo, \u00e8 stata il cuore della consorteria di una delle pi\u00f9 illustri famiglie genovesi, quella dei Doria.\nSi trova a poca distanza dalla centralissima piazza De Ferrari, a cui la collega la breve salita San Matteo. Realizzata nel 1278 al tempo della ricostruzione della chiesa di San Matteo, \u00e8 sostanzialmente conservata nel suo aspetto originario. Diversi palazzi della famiglia, caratterizzati da fregi di archetti e paramento a bande bianche e nere, la circondano interamente creando un suggestivo ambiente medioevale ma ancora oggi vitale.\nLa chiesa di San Matteo, affacciata sulla piazza, \u00e8 stata una cappella gentilizia di questa famiglia. Pur essendo divenuta parrocchiale nei secoli successivi, ancora oggi la nomina dell'abate che la officia dipende dagli eredi dei Doria, che ne restano proprietari.\nUna prima chiesa intitolata a san Matteo venne eretta attorno al 1125, dal benedettino Martino Doria, anch'egli appartenente all'aristocratica famiglia. L'intitolazione a San Matteo era legata alla sua professione di gabelliere, proprio come i Doria che pertanto ne fecero il loro patrono.\nStoria.\nNel XIII secolo i Doria trasformano con nuovi e pi\u00f9 grandi edifici questo loro centro. La collocazione era strategica rispetto al tessuto urbano della citt\u00e0 poich\u00e9 si trovava in un punto nodale, al centro del complesso delle maggiori consorterie nobiliari, a poca distanza dalla cattedrale di San Lorenzo, da piazza Soziglia e da via Luccoli.\nInizialmente il borgo dei Doria, esterno alle mura carolingie del IX secolo, si estendeva da San Matteo sino alla porta di Serravalle (attuale zona di via Tommaso Reggio), controllando l'uscita della citt\u00e0 da questa parte. Nel XII secolo con la costruzione delle nuove mura dette del Barbarossa, fu inserito entro la cerchia urbana.\nLa sistemazione della piazza nella seconda met\u00e0 del Duecento corrisponde a quella attuale, pur con le modifiche interne dei vari edifici. In essa il borgo si restringe, con la vendita di alcune case ad Alberto Fieschi verso la porta di Serravalle, e di altre, che avrebbero poi costituito il primo nucleo del nuovo palazzo Ducale, al Comune.\nNel 1278 venne ricostruita la chiesa, in stile gotico, arretrandone la facciata rispetto alla precedente chiesa romanica del 1125, completamente demolita. La nuova chiesa, pi\u00f9 grande della precedente, venne realizzata nello stesso stile dei palazzi, con i quali \u00e8 direttamente collegata, soprattutto con quello di Branca Doria, il pi\u00f9 antico, coevo alla chiesa, che conserva all'interno un affresco di Bernardo Strozzi raffigurante il \"Trionfo di David\".\nDei palazzi la chiesa riprende le arcate ogivali e il paramento a strisce bianche e grigie, realizzato alternando marmo bianco e pietra di Promontorio, a sottolineare il suo ruolo di centro prestigioso della consorteria. Infine tra il 1308 e il 1309 fu realizzato il chiostro, a sinistra della chiesa e dietro palazzo di Branca Doria.\nLa nuova piazza creata dall'arretramento della chiesa assume forma quadrata, mostrando in ci\u00f2 una volont\u00e0 di maggiore razionalizzazione dello spazio disponibile. Inoltre arretrando la chiesa, data la pendenza del terreno, essa venne a trovarsi sopraelevata rispetto alla piazza, quindi la sua facciata, bench\u00e9 di altezza minore rispetto ai palazzi circostanti, non sfigura in mezzo ad essi.\nNella piazza dopo quello di Branca Doria sorsero nuovi palazzi: quello di Lamba Doria, dono della Repubblica al vincitore di Curzola, con un portico a quattro arcate e formato da due corpi di fabbrica affiancati unificati nella facciata, quello di Domenicaccio Doria, con portico a tre arcate ogivali, il palazzo Gnecco Quartara, gi\u00e0 Giorgio Doria, con portale quattrocentesco di Giovanni Gagini raffigurante \"San Giorgio e il drago\", ritenuto uno dei pi\u00f9 pregevoli portali rinascimentali di Genova, ed altri sempre di esponenti della stessa famiglia.\nLa piazza viene sistemata a terrazza soprelevata, livellandola ad una quota superiore rispetto ai vicoli a valle, evidenziando la volont\u00e0 dei Doria di dare al complesso un'espressione estetica di alto valore.\nLe ristrutturazioni del XV e XVI secolo.\nNel XV secolo i portici alla base dei palazzi vengono tamponati, i nuovi portali sono ornati dalle cornici a bassorilievo e dal sovrapporta con quadro raffigurato. Di questi nel palazzo di Domenico Doria il sovrapporta del Gagini, datato 1457. Viene realizzato nel 1486 l'ultimo dei palazzi doriani della piazza, quello di Lazzaro Doria, che nel 1528 sar\u00e0 donato dal Senato ad Andrea Doria come Padre della Patria; quest'ultimo corrisponde alla tipologia dei palazzi genovesi rinnovata dalle maestranze antelamiche: per i primi due piani sono presenti tre balaustre tra loro simili, con elementi a rocchetto piuttosto panciuti fissati sia al basamento che alla cimasa, a livello del penultimo piano si trovano due balaustre con elementi a colonnina simili al parapetto della loggiata superiore. Il \"Principe\" prefer\u00ec tuttavia abitare nella grande villa di Fassolo. Sempre ad opera dei Gagini \u00e8 realizzato il \"portale del trionfo Doria\", all'inizio di via Chiossone.\nLe modifiche del XVI secolo sono principalmente legate al ruolo avuto da Andrea Doria, prima come Padre della Patria e quindi come mecenate che introdusse in Genova le nuove forme rinascimentali.\nPer volere del \"Principe\", la chiesa di San Matteo viene rivestita all'interno di marmi e affreschi, ad opera di Giovanni Angelo Montorsoli, autore della copia della Piet\u00e0 di Michelangelo, Giovan Battista Castello detto \"il Bergamasco\" e Luca Cambiaso.\nLe successive ristrutturazioni.\nI palazzi dei Doria ospitano al loro interno collezioni di opere d'arte, od anche sono affrescati dai maggiori artisti del periodo, come Bernardo Strozzi (palazzo di Branca Doria). Il palazzo di Giorgio Doria, situato poco a monte della piazza, che si estendeva dalla chiesa di San Matteo alla piazza di San Domenico (oggi piazza De Ferrari), muta di propriet\u00e0. Dopo una prima opzione di utilizzarlo come palazzo di pubblica utilit\u00e0, venne acquistato nel 1826 da Andrea De Ferrari, padre del futuro Duca di Galliera, Raffaele De Ferrari.\nLa chiesa venne restaurata a partire dal 1910 sotto la supervisione dell'architetto Alfredo d'Andrade, in collaborazione col comune di Genova, di cui l'assessore alle Belle Arti Gaetano Poggi avviava un intervento di ripulitura della facciata e riportava alle forme originarie l'arco di accesso al chiostro, tamponato nel corso dei secoli. Prosegu\u00ec questi interventi Orlando Grosso, direttore della Commissione Comunale delle Belle Arti verso gli anni trenta, che nel 1930 avvi\u00f2 nuovi lavori di restauro della stessa chiesa.\nLa sistemazione a terrazza della piazza, di cui resta il selciato in mattoni del XVII secolo, ripristinato attorno al 1990, subisce nel 1935 una variante nella sostituzione delle due scalette di accesso originarie sul lato a valle con un'unica scalinata che ne occupa tutto il lato.\nAlcuni dei palazzi, la chiesa e il chiostro sono stati soggetti ad un'opera di restauro in occasione delle manifestazioni dedicate al cinquecentennario della scoperta dell'America."}
{"id": "1030678", "revid": "1318658", "url": "https://it.wikipedia.org/wiki?curid=1030678", "title": "Tadrart Acacus", "text": "Tadrart Acacus () \u00e8 un'area montuosa del Sahara, che si trova nel Fezzan, nella parte sud-ovest della Libia, vicino alla citt\u00e0 di Ghat. L'altezza massima \u00e8 di 1410 m. Il massiccio del Tadrart costituisce da un punto di vista geografico la prosecuzione nel territorio libico dell'altopiano algerino del Tassili n'Ajjer.\n\"Tadrart\" significa 'montagna' nel linguaggio dei nativi dell'area.\nIl versante sud-occidentale del Tadrart prende il nome di Acacus. L'Acacus ha una grande variet\u00e0 di paesaggi, dalle dune di vari colori ad archi, gole, rocce e montagne. Di particolare fascino sono gli archi di Afzejare e Tin Khlega. Bench\u00e9 quest'area sia una delle pi\u00f9 aride del Sahara, \u00e8 presente della vegetazione, tra cui la \"Calotropis procera\".\nIl sito \u00e8 famoso per la sua grande collezione di arte rupestre preistorica che \u00e8 stata ritrovata in diversi luoghi all'interno di caverne e ripari sotto le rocce.\nQuest'area \u00e8 stata iscritta come Patrimonio dell'umanit\u00e0 dall'UNESCO nel 1985 per l'importanza delle pitture rupestri e incisioni che visi trovano. Le pitture sono state datate dal 12.000 a.C. al 100 d.C. e riflettono i cambiamenti culturali e naturali nell'area. Le pitture e le incisioni rappresentano animali come giraffe, elefanti, struzzi e dromedari, ma anche di uomini e cavalli. Gli uomini sono riprodotti in varie situazioni di vita quotidiana come nell'atto di danzare e di suonare."}
{"id": "1030693", "revid": "466539", "url": "https://it.wikipedia.org/wiki?curid=1030693", "title": "Shelley Long", "text": "Vincitrice di due Golden Globe e un Emmy Award, \u00e8 nota soprattutto per aver interpretato il personaggio di Diane Chambers nella sitcom \"Cin cin\".\nBiografia.\nIl suo primo ruolo importante lo ha nel film \"A Small Circle of Friends\" (1980), al fianco di Brad Davis e Karen Allen. L'anno seguente veste inoltre i panni di Tala nel film \"Il cavernicolo\", di Ringo Starr con Dennis Quaid. \u00c8 per\u00f2 diventata famosa per aver vinto nella stessa stagione un Golden Globe come miglior attrice protagonista per il film \"Vertenza inconciliabile\" (1984) e un Emmy Award per il ruolo di Diane Chambers nella fortunatissima \"sitcom\" \"Cin cin\". \nHa interpretato il ruolo ricorrente di DeDe Pritchett, ex moglie di Jay e madre di Claire e Mitchell, nella fortunata sitcom \"Modern Family\".\nDoppiatrici italiane.\nNelle versioni in italiano dei suoi lavori, Shelley Long \u00e8 stata doppiata da:"}
{"id": "1030707", "revid": "1573940", "url": "https://it.wikipedia.org/wiki?curid=1030707", "title": "Hydrometra stagnorum", "text": "L'idrometra (Hydrometra stagnorum ) \u00e8 un insetto acquatico lungo fino a 12 mm.\nDescrizione.\nL'idrometra \u00e8 un insetto generalmente privo di ali, solo una piccola frazione degli individui le sviluppa. Frequenta le rive dei corsi d'acqua a corrente poco veloce ed i margini delle paludi e degli stagni. Si trattiene per lo pi\u00f9 fra le erbe delle rive ma pu\u00f2 scivolare sull'acqua proprio come le gerridi, anche se pi\u00f9 lentamente.\nAlimentazione.\nSi nutre di larve di zanzara e altri piccoli animali acquatici grazie al suo rostro appuntito.\nRiproduzione.\nLa femmina fissa le uova alle piante galleggianti.\nDistribuzione.\nAmpiamente diffusa in Europa, in Asia settentrionale e nella regione mediterranea."}
{"id": "1030716", "revid": "287204", "url": "https://it.wikipedia.org/wiki?curid=1030716", "title": "Sportverein Mattersburg", "text": "Lo Sportverein Mattersburg, abbreviato in \"SV Mattersburg\" o semplicemente \"Mattersburg\" (ufficialmente \"Sportverein Bauwelt Koch Mattersburg\" per motivi di sponsor) \u00e8 stata una societ\u00e0 calcistica austriaca con sede a Mattersburg, nel Burgenland.\nHa disputato 10 stagioni consecutive in Bundesliga, prima della retrocessione arrivata al termine della stagione 2012-2013.\nStoria.\nIl club nacque il 19 giugno 1922 e ha sempre disputato campionati dilettantistici, fino alla promozione dalla Regionalliga alla Erste Liga nel 1999-2000. Nel 2002-2003 \u00e8 salito per la prima volta nella massima categoria nazionale. Il Mattersburg ha una particolarit\u00e0: nonostante il comune abbia solo 7.000 abitanti, ha gi\u00e0 raggiunto una media di pi\u00f9 di 11.000 spettatori a stagione. Questo anche perch\u00e9 si tratta dell'unico club nel Burgenland a disputare il campionato di massima categoria.\nNella prima stagione nella massima categoria il Mattersburg \u00e8 giunto ottavo, nella stagione 2003-2004 ha raggiunto il quinto posto e nella stagione successiva \u00e8 giunto settimo. Nel 2006-2007 la squadra allenata da Franz Lederer, un \"Mattersburger\" doc, \u00e8 stata sorprendentemente a lungo seconda in classifica, anche se il margine di distanza dal Salisburgo di Giovanni Trapattoni era molto grande. Nel 2005-2006 il Mattersburg ha raggiunto - prima squadra del Burgenland - la finale della coppa d'Austria, che poi \u00e8 andata persa per 0-3 contro l'Austria Vienna. Dal momento per\u00f2 che i \"violette\" si erano contemporaneamente laureati campioni d'Austria, il Mattersburg si \u00e8 consolato con la qualificazione - la prima nella storia per il calcio del Burgenland - alla Coppa UEFA. Non \u00e8 riuscito, per\u00f2, a superare il Wis\u0142a Cracovia nel secondo turno di qualificazione.\nDopo 10 anni di militanza consecutiva in massima divisione, il Mattersburg \u00e8 retrocesso in Erste Liga a seguito della sconfitta casalinga (0-1) patita il 26 maggio 2013, in occasione dell'ultima giornata di campionato, contro l'Admira Wacker M\u00f6dling, nello scontro diretto. In seguito alla retrocessione, il club ingaggia un nuovo tecnico, Alfred Tatar, mentre Lederer, dopo un decennio in panchina, diviene direttore sportivo.\nStadio.\nIl Mattersburg disputa le partite casalinghe al Pappelstadion, costruito nel 1952 in occasione del 30\u00ba anniversario della fondazione del club ed ingrandito, fra l'altro con la costruzione di una tribuna, nel 2007.\nAl momento della sua inaugurazione, il Pappelstadion poteva ospitare spettatori, mentre oggi la capienza \u00e8 di posti, dei quali a sedere.\nIl terreno di gioco, con fondo in erba naturale, misura 105 x 68 metri. L'impianto \u00e8 stato scelto per ospitare la finale della \u00d6FB-Cup 2008-2009.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2019-2020.\n\"Aggiornata al 4 settembre 2019.\""}
{"id": "1030733", "revid": "23671", "url": "https://it.wikipedia.org/wiki?curid=1030733", "title": "Fullmetal alchemist", "text": ""}
{"id": "1030735", "revid": "1543377", "url": "https://it.wikipedia.org/wiki?curid=1030735", "title": "Kirigami", "text": "Il kirigami \u00e8 una tecnica orientale di intaglio e piegatura della carta per ottenere forme tridimensionali a partire da un unico foglio, senza asportare pezzi.\nIl significato del termine deriva dal giapponese \"\"kiru\" = tagliare e \"kami\"\" = carta).\nQuesta tecnica consente all'artista di enfatizzare la presentazione visuale dell'opera salvaguardando la semplicit\u00e0 e la pulizia delle linee.\nIl kirigami pu\u00f2 essere considerato una variante dell'origami, anche se nell'origami il taglio della carta non \u00e8 accettato dalla maggioranza dei moderni piegatori.\nIl kirigami viene solitamente realizzato eseguendo dapprima tutti i tagli necessari, ottenendo in questo modo una base che viene quindi piegata e appiattita per ottenere il modello.\nI modelli sono solitamente simmetrici e possono rappresentare modelli geometrici, figurativi e strutture architettoniche. I vari soggetti prendono forma con l'apertura del foglio: si possono realizzare kirigami la cui apertura \u00e8 di 90 gradi e kirigami con apertura a 180 gradi, ma anche a 360 gradi."}
{"id": "1030740", "revid": "767487", "url": "https://it.wikipedia.org/wiki?curid=1030740", "title": "Proud to Be American - Slowed &amp; Chopped", "text": "Proud To Be American Slowed &amp; Chopped, \u00e8 il primo mixtape di Lil Jon, registrato col pilastro del Crunk di Atlanta Pastor Troy."}
{"id": "1030743", "revid": "287204", "url": "https://it.wikipedia.org/wiki?curid=1030743", "title": "Arrigo Finzi", "text": "Nel 1963 ha proposto una modifica della teoria della gravitazione di Newton su grandi scale.\nBasandosi sulle osservazioni del moto degli ammassi globulari intorno alla nostra galassia, calcol\u00f2 una massa circa tre volte maggiore da quella ottenuta dalla misura della curva di rotazione della parte centrale della Galassia. Per poter spiegare tale apparente contraddizione, introduce una modifica della teoria newtoniana."}
{"id": "1030746", "revid": "466539", "url": "https://it.wikipedia.org/wiki?curid=1030746", "title": "I Am American", "text": "I Am American \u00e8 il secondo mixtape di Lil Jon registrato con Pastor Troy, pilastro del crunk di Atlanta."}
{"id": "1030747", "revid": "767487", "url": "https://it.wikipedia.org/wiki?curid=1030747", "title": "Cronaca di Anna Magdalena Bach", "text": "Cronaca di Anna Magdalena Bach (\"Chronik der Anna Magdalena Bach\") \u00e8 un film del 1967 diretto da Jean-Marie Straub e Dani\u00e8le Huillet. Basato sulle lettere di Bach e sul suo necrologio, pubblicato nel 1754 dal figlio Carl Philip Emanuel con Johann Friedrich Agricola, coniuga finzione narrativa e aspetti documentari: all'esecuzione filologica di pezzi bachiani con strumenti d'epoca, riprodotta in presa diretta, si unisce infatti la lettura fuori campo della cronaca fittizia della seconda moglie del compositore.\nJohann Sebastian Bach \u00e8 interpretato da Gustav Leonhardt, particolarmente a suo agio nella parte, soprattutto nelle scene che lo vedono impegnato all'organo o al clavicembalo. Le musiche del film sono eseguite dal Concentus Musicus Wien diretto da Nikolaus Harnoncourt.\nLa macchina da presa, spesso immobile, mostra lunghe sequenze in cui Leonhardt interpreta capolavori come l'assolo del quinto concerto Brandeburghese o un estratto del preludio in si minore BWV 544.\nTrama.\nLa pellicola, ambientata nel 1720, ha come soggetto i ricordi della seconda moglie di Bach, la cantante Anna Magdalena W\u00fclken. Ella rievoca i 25 anni passati al fianco del grande musicista."}
{"id": "1030750", "revid": "15756", "url": "https://it.wikipedia.org/wiki?curid=1030750", "title": "Pallanum", "text": "Pallanum era un'antica citt\u00e0 del popolo italico dei Frentani, oggi sito archeologico sul Monte Pallano.\nStoria.\nIl nome \"Pallanum\" appare per la prima volta nella Tavola Peutingeriana. Nel IV-V secolo d.C. parrebbe essere una stazione sulla strada che congiungeva \"Aternum\" (oggi Pescara) e \"Larinum\" (presso l'attuale Larino). \"Pallanum\" si troverebbe cos\u00ec al VII miglio da \"Anxanum\" (l'odierna Lanciano) ed al XII miglio da \"Histonium\" (l'odierna Vasto). Edward Bispham ipotizza che \"Pallanum\" sia una citt\u00e0 di origine sannitica. Dal I secolo a.C. la popolazione incominci\u00f2 a diminuire.\nVari storiografi se ne occuparono dal 700 all'800, Pietro Polidori, Domenico Romanelli, Antonio Ludovico Antinori, e in epoca pi\u00f9 recente Valerio Cianfarani e Andrea Staffa. In occasione degli scavi archeologici degli anni 90, molto materiale in ceramica e in pietra \u00e8 stato portato a Chieti, esposto nel Convitto nazionale \"Giambattista Vico\", e nel Museo archeologico nazionale d'Abruzzo a Villa Frigerj.\nDescrizione.\nMura paladine.\nAd est dell'insediamento si erge un'antica e possente muraglia difensiva edificata in periodo italico, di cui ne restano circa 160 metri, alta in media 4 metri ed intervallata in origine da quattro porte, di cui ne sono sopravvissute due: la \"Porta del Monte\" e la \"Porta Del Piano\" (quest'ultima \u00e8 coperta da un architrave). La porta del Piano, larga 80 cm, si trova nella parte pi\u00f9 alta del sito, mentre la porta del Monte \u00e8 posta pi\u00f9 a valle, laddove i blocchi diminuiscono di grandezza, ravvisando una diversa tecnica costruttiva. I blocchi utilizzati sono di tipo calcareo, provengono dalla stessa montagna e sono accatastati a secco. Una leggenda vuole edificate le mura megalitiche da Carlo Magno, in realt\u00e0 furono edificate nel periodo italico tra il VI ed il III secolo a.C.\nInsediamento romano-ellenistico.\nIn un avvallamento ad un'altitudine leggermente inferiore, ad ovest delle mura megalitiche, si trovano le rovine di un insediamento di medie dimensioni. \u00c8 composto da un complesso di costruzioni che si sviluppano attorno ad uno spazio vuoto centrale.\nInoltre sono state rinvenute tegole di terracotta, varie monete di et\u00e0 romana ma soprattutto numerosi manufatti di ferro.\nMolte murature sono state edificate a secco, altre in opera pseudo-isodoma. Le pavimentazioni, realizzate in argilla, gesso e pozzolana sono in \"opus signinum\". Vari dislivelli lasciano supporre vari terrazzamenti dell'abitato.\nAttestazioni storiografiche.\nScrive il sacerdote e storico Domenico Romanelli: "}
{"id": "1030753", "revid": "46291", "url": "https://it.wikipedia.org/wiki?curid=1030753", "title": "Cereopsis", "text": ""}
{"id": "1030754", "revid": "44627", "url": "https://it.wikipedia.org/wiki?curid=1030754", "title": "Private Banking", "text": ""}
{"id": "1030760", "revid": "1573940", "url": "https://it.wikipedia.org/wiki?curid=1030760", "title": "Diparinae", "text": "La sottofamiglia Diparinae , \u00e8 un raggruppamento di insetti della famiglia degli Pteromalidi (Hymenoptera: Chalcidoidea) comprendente specie presumibilmente parassitoidi.\nMorfologia.\nI Diparini sono caratterizzati dalle lunghe setole sparse sul capo e sul torace delle femmine. I maschi hanno lunghe antenne con flagello composto da 10 articoli, lunghi e sottili, provvisti di setole erette. La clava non \u00e8 differenziata.\nIl mesotorace ha i notauli completi. Le femmine sono spesso attere o microttere. Il primo tergite del gastro \u00e8 molto sviluppato e di profilo convesso.\nBiologia.\nLa biologia di questa sottofamiglia \u00e8 sconosciuta. S'ipotizza che alcune specie siano associate a Coleotteri.\nTassonomia.\nLa sottofamiglia si suddivide in 16 generi, comprendenti 137 specie:"}
{"id": "1030763", "revid": "1718925", "url": "https://it.wikipedia.org/wiki?curid=1030763", "title": "Private banking", "text": "Private banking \u00e8 un termine anglosassone che si riferisce a una serie di servizi bancari e finanziari forniti a clienti privati di alto profilo e dotati di patrimoni importanti.\nDefinizione.\nIl termine \u201cprivate\u201d (privato) sta a indicare l'alto livello di personalizzazione e impegno offerto al singolo cliente, in opposizione ai servizi standardizzati offerti dalle istituzioni finanziarie ai normali clienti retail.\nOriginariamente i servizi di private banking erano offerti a una clientela con disponibilit\u00e0 finanziarie particolarmente elevate, quantificabili in milioni (HNWI), tuttavia negli ultimi anni \u00e8 cresciuta l'offerta di servizi parzialmente assimilabili a quelli di private banking per clienti con disponibilit\u00e0 minori (\u20ac300.000 - 1.000.000).\nIl termine private \u00e8 spesso usato, in parte impropriamente, per indicare servizi finanziari coperti da segreto bancario e/o offerti da banche localizzate in paradisi fiscali.\nServizi.\nLa gamma di servizi offerte \u00e8 molto ampia e variegata; infatti per gli utenti pi\u00f9 sofisticati e pi\u00f9 facoltosi \u00e8 generalmente pi\u00f9 corretto parlare di \"wealth management\".\nL'offerta tipica comprende:\nClassifica.\nIl mondo del private banking (e wealth management) \u00e8 dominato dai grandi istituti finanziari e dalle storiche banche svizzere. Secondo l'edizione 2016 dello Scorpio Partnership's Annual Private Banking Benchmark, le pi\u00f9 grandi divisioni private banking per AUM sono quelle di UBS, BNY Mellon e Bank of America .\nLista.\nLista delle pi\u00f9 importanti Private Banking in Italia/Ticino:\nnel resto della Svizzera:\nnel resto del mondo:"}
{"id": "1030769", "revid": "330634", "url": "https://it.wikipedia.org/wiki?curid=1030769", "title": "Semuda", "text": "La semuda (in dialetto locale \"sem\u00fcda\" o \"furmagela\") \u00e8 un formaggio vaccino lombardo della cucina comasca, tipico delle valli del medio e alto lago di Como occidentale, principalmente nella zona di Dongo, Gravedona e Domaso.\n\u00c8 ottenuto da latte crudo di vacca scremato, caglio (bovino e ovino) e sale; le sue forme sono cilindriche con un peso di circa 4/5 Kg, diametro medio di 30 cm e con scalzo di circa 8 cm particolarmente convesso. \nLa pasta \u00e8 caratterizzata da un'occhiatura disomogenea, da una consistenza tra gommosa e morbida e di colore variabile tra il giallo paglierino e il verde. La stagionatura media, che avviene in grotte naturali detti crotti oppure in cantine, ha una durata media di 4 mesi, ma \u00e8 consumabile anche con stagionature variabili tra i 40 giorni e i 4 mesi; il prodotto consumato dopo tempi pi\u00f9 lunghi assume un gusto pi\u00f9 forte.\nLa produzione viene realizzata durante tutto l'anno, anche se anticamente era riservata al periodo invernale, durante il ricovero della vacche nelle stalle, prettamente per il consumo familiare. \nNel periodo estivo le mucche venivano portate all'alpeggio ed il loro latte era destinato ad altra produzione.\nLa tecnica produttiva prevede che il latte venga lasciato a riposare in conca per 48 ore e, quindi, scremato manualmente prima della cagliata a 35-36 \u00b0C. \nLa Semuda viene usato anche in cucina nella preparazione della polenta uncia o dei \"tartifui rustii\".\nDi recente presso il comune di Dosso del Liro, alcuni produttori locali si stanno impegnando per diffondere questo prodotto oltre i confini del Lago di Como.\nLa Semuda non va confusa con lo Scimudin, tipico formaggio dell'Alta Valtellina."}
{"id": "1030771", "revid": "188323", "url": "https://it.wikipedia.org/wiki?curid=1030771", "title": "Cammelli", "text": ""}
{"id": "1030773", "revid": "6066", "url": "https://it.wikipedia.org/wiki?curid=1030773", "title": "Ostriche", "text": ""}
{"id": "1030775", "revid": "31092", "url": "https://it.wikipedia.org/wiki?curid=1030775", "title": "Banca privata", "text": ""}
{"id": "1030785", "revid": "2014155", "url": "https://it.wikipedia.org/wiki?curid=1030785", "title": "Giulia maggiore (figlia di Augusto)", "text": "Biografia.\nInfanzia.\nGiulia nacque il giorno stesso in cui il padre, allora noto come Ottaviano, divorzi\u00f2 dalla seconda moglie Scribonia, madre di Giulia, per sposare tre mesi dopo (17 gennaio del 38 a.C.) Livia Drusilla. Secondo la legge romana, Ottaviano ottenne la piena potest\u00e0 sulla bambina, che tolse alla madre naturale; quando poi raggiunse l'et\u00e0 giusta, fu inviata dalla matrigna Livia per ricevere l'educazione di una ragazza romana aristocratica, che Ottaviano volle fosse esemplare.\nLe fu persino insegnato a lavorare la lana, un'attivit\u00e0 adatta alle antiche matrone. Ricevette, per volere del padre, i migliori insegnanti: Macrobio afferma che Giulia aveva un \u00abamore per la letteratura e una considerevole cultura, qualcosa di facile da ottenere nella sua famiglia\u00bb.\nSebbene la sua vita sociale fosse tanto controllata che poteva parlare solo con alcune persone autorizzate dal padre, Giulia era una bambina molto attraente, e le fu difficile evitare l'attenzione della gente. Ottaviano aveva un grande amore per la figlia, e Macrobio riferisce un suo commento: \u00abAugusto afferm\u00f2 dinanzi ad alcuni amici che aveva due figlie dilette di cui occuparsi: la Repubblica e Giulia\u00bb.\nMatrimonio con Marcello.\nIn quanto figlia di Ottaviano, la vita di Giulia fu in qualche modo legata alla carriera politica del padre. Quando nel 37 a.C. Gaio Cilnio Mecenate e Marco Vipsanio Agrippa stipularono la pace con Marco Antonio a nome di Ottaviano, venne deciso di cementare l'accordo facendo sposare Giulia, che all'epoca aveva due anni, con Marco Antonio Antillo, il figlio di dieci anni di Marco Antonio. Il matrimonio tra i due non venne mai celebrato: scoppiata nuovamente la guerra civile, Ottaviano sconfisse Marco Antonio nella battaglia di Azio (31 a.C.), divenendo l'unico padrone della Repubblica romana. Oltre a quello con Antillo, un secondo matrimonio venne organizzato ma mai celebrato, quello con Cotisone, re dei Geti, al quale era stato chiesto in cambio l'assenso per il matrimonio della figlia con Augusto.\nNel 25 a.C., all'et\u00e0 di quattordici anni, Giulia spos\u00f2 il cugino Marco Claudio Marcello (figlio di Ottavia minore, sorella di Augusto), che aveva tre anni in pi\u00f9 di lei. Augusto non era presente, in quanto si trovava in Hispania impegnato nelle guerre cantabriche ed era ammalato, cos\u00ec alla cerimonia presenzi\u00f2 il suo amico e collaboratore Agrippa. Marcello, riguardo al quale girava la voce che fosse stato designato erede di Augusto, organizz\u00f2 degli splendidi giochi, finanziati dallo stesso imperatore, ma mor\u00ec nel settembre 23 a.C.: la coppia non aveva avuto figli, probabilmente perch\u00e9 Giulia, che all'epoca della morte del marito aveva sedici anni, era ancora molto giovane.\nMatrimonio con Agrippa.\nAll'et\u00e0 di 18 anni, nel 21 a.C., Giulia spos\u00f2 Agrippa, che aveva ben venticinque anni in pi\u00f9 di lei. Questo matrimonio tra la figlia di Augusto e il suo pi\u00f9 fidato amico e generale, sarebbe stato suggerito anche da Mecenate che, riferendosi alla carriera di Agrippa iniziata in una famiglia di rango modesto, diceva ad Augusto: \u00abLo hai reso cos\u00ec grande che deve divenire tuo genero o essere ucciso\u00bb.\nAl nome di Giulia vennero legati, sin da questo periodo, numerosi adulteri, il primo dei quali con un certo Sempronio Gracco, col quale pare abbia avuto una relazione duratura; altre voci girarono su una passione accesasi nei confronti del fratellastro, il figlio di Livia Drusilla da un precedente matrimonio e futuro imperatore Tiberio.\nGli sposi andarono a vivere in una villa urbana, forse la casa della Farnesina ritrovata nei pressi della moderna Villa Farnesina a Trastevere. Giulia diede ad Agrippa cinque figli: Gaio Vipsanio Agrippa (Gaio Cesare), Vipsania Giulia Agrippina (Giulia minore), Lucio Vipsanio Agrippa (Lucio Cesare), Vipsania Agrippina (Agrippina maggiore) e Marco Vipsanio Agrippa Postumo (Agrippa Postumo, nato dopo la morte del padre). Dal giugno 20 a.C. alla primavera 18 a.C., Agrippa fu governatore della Gallia, ed \u00e8 probabile che Giulia lo abbia seguito nella provincia al di l\u00e0 delle Alpi. Subito dopo il loro arrivo nacque Gaio; nel 19 a.C. nacque Giulia minore; dopo il ritorno della coppia in Italia nacque Lucio.\nNicola di Damasco e Giuseppe Flavio riportano che una volta che Giulia stava viaggiando per raggiungere Agrippa durante una campagna militare, un'improvvisa alluvione la colse vicino ad Ilio, causandone quasi la morte. Allora Agrippa, infuriato, decret\u00f2 una multa di 100.000 dracme per la comunit\u00e0 locale: sebbene la somma fosse molto elevata, nessuno ard\u00ec presentare un appello presso Agrippa, finch\u00e9 il re di Giudea, Erode il Grande, non and\u00f2 personalmente a chiedere il perdono per la citt\u00e0.\nNella primavera del 16 a.C., Agrippa e Giulia viaggiarono per le province orientali, recandosi in visita da Erode. Dopo l'inverno Agrippa e Giulia tornarono in Italia.\nGiulia era incinta per la quinta volta quando, nel marzo 12 a.C., mentre si trovava in Campania, Agrippa mor\u00ec improvvisamente all'et\u00e0 di 51 anni; le sue ceneri trovarono riposo nel Mausoleo di Augusto. Il figlio postumo di Agrippa ricevette il nome del padre, divenendo noto come Agrippa Postumo. Subito dopo la nascita dell'ultimo figlio, Augusto adott\u00f2 e dichiar\u00f2 suoi eredi Gaio e Lucio, che entrarono a far parte della \"gens\" Iulia, e fece fidanzare Giulia, prima della fine del lutto, e poi sposare con il suo fratellastro, Tiberio.\nMatrimonio con Tiberio.\nDopo la morte di Agrippa, Augusto fece sposare Giulia e Tiberio, allo scopo di legittimare la successione del figliastro. Per sposare Giulia (11 a.C.), Tiberio dovette divorziare da Vipsania Agrippina, la figlia di primo letto di Agrippa che egli amava profondamente e da cui aspettava un secondo figlio, (dopo Druso minore). Si dice che lo perse per via dello shock dovuto a questo improvviso cambiamento.\nIl matrimonio con Tiberio non ebbe un corso positivo. Il figlio che ebbero mor\u00ec durante l'infanzia; alla scarsa opinione che il marito aveva del carattere della moglie, Giulia rispondeva considerando Tiberio non alla sua altezza, lamentandosi di questo fatto persino attraverso una lettera, scritta da Sempronio Gracco, destinata all'imperatore.\nQuando Tiberio si rec\u00f2 a Rodi, nel 6 a.C., i due avevano gi\u00e0 divorziato.\nArresto, esilio e morte.\nNel 2 a.C., Giulia, madre di due eredi di Augusto (Lucio e Gaio) e moglie del terzo (Tiberio), venne arrestata per adulterio e tradimento. Augusto le fece recapitare una lettera a nome di Tiberio in cui il loro matrimonio veniva dichiarato nullo. L'imperatore stesso afferm\u00f2 in pubblico che Giulia era colpevole di aver complottato contro la vita di suo padre. Molti dei complici di Giulia vennero esiliati, tra cui Sempronio Gracco, mentre Iullo Antonio, figlio di Marco Antonio e Fulvia, fu obbligato a suicidarsi. Anche la liberta Febe, che aveva aiutato Giulia nella congiura, si suicid\u00f2. Augusto mostr\u00f2 di essere a conoscenza da tempo delle manovre dei congiurati, che si incontravano al Foro Romano, come pure della relazione amorosa tra Iullo e Giulia, forse l'unica vera tra tutte quelle attribuite alla figlia dell'imperatore.\nAugusto tentenn\u00f2 sull'opportunit\u00e0 di mandare a morte la propria figlia, decidendo poi per l'esilio. Giulia fu confinata sull'isola di Pandateria (moderna Ventotene), dove venne accompagnata dalla madre Scribonia. Le condizioni di vita erano disagevoli: sull'isola, di meno di due chilometri quadrati, non erano ammessi uomini, mentre eventuali visitatori dovevano essere prima autorizzati da Augusto, dopo che l'imperatore fosse stato informato della loro statura, carnagione, segni particolari o cicatrici; inoltre, non era concesso a Giulia di bere vino n\u00e9 alcuna forma di lusso.\nL'esilio di Giulia caus\u00f2 ad Augusto sia rimorso che vergogna e rancore, per il resto della sua vita.\nOgni qual volta veniva fatto riferimento a lui e alla figlia, diceva, citando l'Iliade\nInoltre, raramente faceva riferimento a Giulia senza chiamarla come uno dei suoi tre ascessi o cancri. \nCinque anni dopo le fu permesso di tornare sulla terraferma in condizioni migliori, a Reggio Calabria, dove secondo la leggenda sarebbe stata ospitata nella Torre di Giulia. Augusto non accolse nessuna intercessione che potesse richiamarla presso di s\u00e9 e quando il popolo romano gli implor\u00f2 la grazia con insistenza, egli gli augur\u00f2 di avere tali figlie e tali spose. Decret\u00f2 che le ceneri della figlia non venissero inumate nel mausoleo di famiglia.\nQuando Tiberio divenne imperatore nel 14, tolse a Giulia le sue rendite, ordinando che fosse confinata in una sola stanza e le venisse tolta ogni compagnia umana. Giulia mor\u00ec poco dopo. La morte potrebbe essere stata causata dalla malnutrizione, se Tiberio la volle morta come ritorsione per aver disonorato il loro matrimonio; \u00e8 anche possibile che Giulia si sia lasciata morire dopo aver saputo dell'assassinio del suo ultimo figlio, Agrippa Postumo.\nGiulia nel giudizio degli storici.\nI matrimoni imposti dal padre fin dalla giovane et\u00e0 non impedirono a Giulia di avere numerosi amanti. La maggior parte degli scrittori antichi ricorda Giulia per la sua pubblica condotta promiscua. Cos\u00ec Velleio Patercolo la descrive come \u00abinquinata dalla lussuria\u00bb (ii.100), elencando tra i suoi amanti Iullo Antonio, Quinzio Crispino, Appio Claudio, Sempronio Gracco e il suo fratellastro Publio Cornelio Scipione. Lucio Anneo Seneca parla di \u00abammissione di molteplici adulteri\u00bb; Gaio Plinio Secondo la chiama \u00abexemplum licentiae\u00bb."}
{"id": "1030815", "revid": "1149807", "url": "https://it.wikipedia.org/wiki?curid=1030815", "title": "InvaX\u00f6n - Alieni nello spazio", "text": "InvaX\u00f6n - Alieni nello spazio \u00e8 una serie tv da fantascienza prodotta in Italia nel 2007. La serie \u00e8 la continuazione del film InvaX\u00f6n - Alieni in Liguria.\nTrama.\nLa serie tv narra gli eventi occorsi dopo il film. Le nazioni della Terra decidono di rimandare gli alieni Dargos al loro pianeta d'origine. Per il ritorno al pianeta di origine (Titania) si decide di utilizzare le astronavi degli alieni chiamate Titan 1 e Titan 2. Sulla prima astronave vengono caricate le armi pesanti degli alieni mentre sulla seconda astronave vengono caricati i 10.000 alieni superstiti dell'invasione ligure.\nEpisodi.\nOgni episodio \u00e8 intitolato come alcuni film di fantascienza di fama mondiale.\n1. Alien.\nUn 23 febbraio di un anno non indicato i protagonisti dell'avventura partono alla volta di Titania con le due astronavi aliene superstiti, il Titan 1 e il Titan 2. Il comando del Titan 2 \u00e8 affidato al Presidente della Regione Liguria, Dario Vergassola, affiancato da un esperto pilota e dal direttore della NASA. Il piano \u00e8 ricondurre i Dargos sul loro pianeta, Titania, sbarcarli e tornare indietro con una delle due navi, dopo aver reso inservibile l'altra. Ma i Dargos sul Titan 1 si ammutinano prendendo il comando della nave e aprendo il fuoco contro la nave gemella.\n2. Independence Day.\nDopo iniziali restrizioni, il comandante stabilisce di convivere pacificamente con i Dargos, imparando ad usare le loro sofisticate attrezzature di bordo: il Plurion, il Simularion, l'Aparotis. Nonostante aspetto e dimensioni li rendessero goffi e impacciati per ben due volte in dieci giorni tentano l'ammutinamento sequestrando la piccola Chiara, tenuta segregata nella sala riunioni. In quella occasione Chiara dimostra il suo coraggio, ribellandosi con forza al principe Almoc. La bambina continua a chiedere al padre Lorenzo di svelarle l'identit\u00e0 di sua madre e dei nonni, ma riceve solo risposte evasive. Durante una riunione, i membri del Liguria 1 promettono solennemente di aiutare il comandante, ad ogni costo, indipendentemente dagli altri astronauti. Si rendono subito conto che Don Giorgione non era un prete come tutti gli altri. In apparenza sembrava un po' eccentrico, ma alla fine si capisce che era completamente pazzo.\n3. Mars Attacks!\nDopo un mese di tranquilla navigazione stellare, l'equipaggio incontra due navi aliene. Si scopre cos\u00ec che, oltre ai Dargos, esistono altre razze extraterrestri, come i celebri Vulcaniani, richiamati sulla rotta da un segnale di soccorso lanciato dai loro alleati Dargos.\nAncora una volta i prigionieri tentano un ammutinamento. Si scatena una battaglia furibonda e Shorty riesce a colpire la nave vulcaniana, provocandole seri danni. Malerba e il vulcaniano Mister Track si accordano per un armistizio. Solo pi\u00f9 tardi si scopre che si trattava di uno stratagemma per prendere tempo. I due vulcaniani infatti si teletrasportano a bordo per tentare di liberare i Dargos. Il dottor Cancio scopre che le orribili orecchie dei vulcaniani erano anche il loro tallone d'Achille. Ma il vulcaniano Mister Pata, approfittando della confusione, riesce a rapire il comandante Malerba e lo porta con s\u00e9 a bordo della nave nemica. Al protagonista viene l'idea di lanciare un ultrasuono attraverso i comunicatori della loro nave e Casella utilizza la sua potenza vocale per distruggere il vascello vulcaniano. Il piano funziona, ma ci si accorge troppo tardi che Malerba era a bordo insieme a loro. Muore cos\u00ec il primo astronauta italiano volato nello spazio, e l'equipaggio resta senza comandante. In realt\u00e0 Malerba si era accorto in tempo del pericolo ed aveva trasferito la sua memoria nel Simularion. Da quel momento l'equipaggio inizia a consultarlo sotto forma di ologramma, come se fosse stato ancora tra loro.\n4. Terminator.\nFederica Saba, la giornalista del gruppo, si offre per tenere il diario di bordo, mentre in plancia si elegge il nuovo comandante. Dopo alcune fumate nere e il rifiuto di Simona Rosso, viene eletta il capitano Federica Ruggero, che si trova subito a fronteggiare una grave situazione. I Dargos, fuggiti dalla prigione, hanno occupato la sala medica e aggredito il dottor Cancio. Operano uno dei loro per potenziarne le funzioni e lo rendono praticamente invincibile: era stato creato un nuovo \"Terminator\" in grado di sterminare i terrestri. Nel frattempo la Ruggero e la Saba scoprono che Sabrina era in realt\u00e0 sua sorella gemella Marika, imbarcata all'ultimo momento per stare vicino al protagonista Morini durante il lungo viaggio. Terminator inizia una terribile caccia all'uomo, ma l'equipaggio riesce miracolosamente a sfuggirgli. Dany prova pi\u00f9 volte a sparargli, senza alcun effetto. Mentre Morini scappa insieme agli altri escogita un modo per isolare Terminator. Il comandante fa riconfigurare le teleporte, Nigro e Box fanno da esca e Terminator finisce in un Rapal, la navetta da combattimento. Da qui, nonostante i rimproveri di Chiara, viene lanciato nello spazio e distrutto ... anzi, \"terminato\".\n5. Ritorno al Futuro.\nDopo qualche tempo l'equipaggio del comandante Morini si imbatte in una tempesta di plasmi elettromagnetici che fa temere la perdita di controllo della nave. Come un gorgo la tempesta inghiotte ogni cosa e tutto lascia pensare che i naviganti spaziali non avrebbero avuto scampo.\nIl comandante Ruggero non sa pi\u00f9 cosa fare, ogni manovra sembra inefficace. A sorpresa il principe Almoc si offre di salvare la nave e attraverso il collegamento mentale tra il computer e il professor Borzon, attiva l'opzione \"Temporis\" che permette alla nave con tutto il suo equipaggio di fermarsi nel tempo. Per ben quattro volte il Titan torna indietro nel tempo di dieci minuti, ma ogni volta il comandante perde memoria di quello che sarebbe successo nei dieci minuti successivi. Borzon fa perfino scrivere un messaggio alla Ruggero per poterglielo mostrare e farle credere a se stessa. Ma ogni tentativo di scampare alla distruzione risulta inutile. La prima volta va a vuoto, la seconda si tenta di invertire la rotta, la terza di alzare gli scudi protettivi. Alla quarta il comandante si fa elencare da Almoc tutte le possibilit\u00e0 offerte dall'opzione \"Temporis\". Poi congeda tutti dalla plancia, saluta come se fosse l'ultima volta Walter, scrive un biglietto, lo porta rapidamente in un Rapal, ed infine manovra il computer per attivare l'ultima delle opzioni. Il tempo questa volta torna indietro di dieci ore, ma lo spazio per il Titan si divide: un Titan resta nella sua dimensione temporale originale e viene inghiottito dalla tempesta con il suo comandante, l'altro conquista il tempo necessario per evitare il disastro. Nella disperazione pi\u00f9 totale di Walter viene ritrovato il Rapal con il biglietto d'addio e il Simularion nel quale il comandante Ruggero, come aveva fatto Malerba, aveva trasferito la sua memoria prima di sacrificarsi per salvare la nave. Con lei se ne va una delle due testimoni del segreto di Sabrina.\n6. Star Trek.\nFederica Saba riprende a scrivere il diario di bordo, mentre l'equipaggio procede all'elezione del nuovo comandante. Viene designato lo psicologo di bordo, il dottor Ageno. Ma accade subito un imprevisto. Appaiono - o, pi\u00f9 precisamente, si \"disoccultano\" - due falchi Romulani (uno giallorosso e l'altro biancazzurro), anche loro pronti a combattere per liberare i Dargos. La solidariet\u00e0 tra alieni \u00e8 davvero inossidabile. Il Comandante Tal attacca il Titan e ancora una volta appare chiaro che le loro armi erano decisamente superiori a quelle dei terrestri. Mentre Ageno cercava inutilmente di elaborare una strategia, arriva in soccorso di costoro una nave della Federazione, l'Impresa, e il capitano Krik e il tenente Disparis si teletrasportano a bordo del Titan. Ageno cede il comando a Krik, ma i Romulani colpiscono ripetutamente la nave terrestre senza che l'equipaggio possa fare nulla per evitarlo. Krik non si perde d'animo e idea un piano. Disparis viene teletrasportato sul falco, rapisce uno dei romulani, il sergente Mavus, e la riporta sul Titan. Appena la vide il protagonista se ne innamora poich\u00e9 \u00e8 bellissima. Mavus viene rinchiusa in un alloggio dove la piccola Chiara cerca di convincerla a modificare le gondole di curvatura del Titan per permetterne l'occultamento. Nello stupore generale Mavus si presenta in plancia e fa proprio quello che la bambina le aveva chiesto, rivelando che l'aveva fatto per lei, ma anche per il protagonista, stupefatto. Cos\u00ec Krik occulta il Titan, lo disocculta alle spalle dei Falchi e li distrugge cogliendoli di sorpresa. L'addio \u00e8 molto triste. Mavus confessa al protagonista che Chiara sapeva che avrebbe scoperto l'identit\u00e0 di sua madre soltanto arrivata a destinazione. E per di pi\u00f9 la bimba aveva aggiunto che anche il protagonista aveva un amore che lo aspettava su Titania: un nerboruto alieno. Infuriato, il protagonista va a cercarla in teatro. Il piano aveva funzionato, ma la fama di gay interstellare del protagonista - che in effetti non lo \u00e8 - sarebbe viaggiata per tutta la galassia. Gli ufficiali della Federazione lasciano portando con loro Mavus come prigioniera.\n7. Guerre stellari.\nDopo quella pessima figura, Ageno si dimette e nomina Morini comandante del Titan. Morini era felice e orgoglioso, ma anche certo che avrebbe fatto la triste fine di Malerba e della Ruggero. Naturalmente, appena designato, succede il finimondo. Ad attaccare l'astronave \u00e8 stavolta l'incrociatore spaziale di Guerre stellari e le truppe d'assalto, comandate da Dart Fener, entrano in plancia sparando all'impazzata. Federica Saba riesce a fermare il primo assalto contestando la superiorit\u00e0 delle loro armi. Le truppe, magnanime, concedono ai terrestri armi pari alle loro, ma al secondo assalto i terrestri devono ugualmente arrenderci. Questa volta non si trattava di una missione di soccorso per i Dargos: Lord Fener cercava i piani della Repubblica che, a suo dire, era in rivolta contro l'Impero. I terrestri cercano inutilmente di convincerlo che non sono emissari della Repubblica e non sono in rivolta contro nessuno ma Lord Fener non d\u00e0 loro ascolto. Chiara, felice di avere finalmente un po' di compagnia, va a giocare nel suo alloggio con i due droidi R2-D2 e C-3PO, mentre per la prima volta scattava una temporanea alleanza tra l'equipaggio terrestre e i Dargos. Chiara convince i robot che non c'era nessun piano di rivolta, mentre Fener, esasperato, cerca di strozzare tutti e minaccia di distruggere la Terra se i terrestri non avessero ammesso di essere i ribelli che cercava. Picchia persino Don Giorgione, che tenta di far emergere i suoi lati migliori. Ma anche questa volta il prete si sbaglia, non esiste alcun lato positivo in Fener. Lorenzo sfida Lord Fener a duello con le spade laser e come in ogni saga di Guerre Stellari che si rispetti, Fener accetta. In pieno duello, Fener rivela a Lorenzo di essere suo padre, ma il trabocchetto non funziona. Mentre i due continuano a combattere, arriva in plancia C-3PO che riesce a convincere Lord Fener della verit\u00e0. R2-D2 proietta un filmato: era lo spezzone di una trasmissione in cui parlava il presidente Sandro Pertini. Era lui che Fener aveva individuato quale capo della rivolta. Chiarito il malinteso, Chiara organizza una grande festa: per la prima volta umani ed alieni sono in pace tra loro. Durante il party Morini nota che troppo spesso Shorty confabula con la Rosso e che la situazione tra Sabrina e la Saba si sta complicando. Ma non capisce cosa stia succedendo.\n8. Il ritorno dello Jedi.\nMentre a bordo i Dargos continuano a illustrare i loro usi e costumi, in sala medica due cavalieri Jepi prendono in ostaggio i due dottori della flotta terrestre. Il cavaliere Anakard spiega che il cavaliere Obelan Chelobi era rimasto gravemente ferito: volevano che i dottori terrestri facessero il possibile per salvarlo con un delicato intervento chirurgico. Il protagonista \u00e8 sbigottito. Durante un combattimento un brandello di spada laser (accesa) rimane conficcato nel deretano di Obelan. Di fronte al deciso rifiuto del Dottor Cancio, Anakard minaccia rappresaglie contro l'equipaggio. A Morini viene un'idea. Manda Dany e la Saba armati fino ai denti in sala medica, con il pretesto di realizzare un reportage sullo storico intervento. Ma il sesto senso dei Jepi fa precipitare la situazione. Dopo uno stallo armato che coinvolge tutti, Morini manda Casella a tentare un'ultima mossa. Come immaginabile nessuno si cura di lui, ed \u00e8 cos\u00ec che il cantante riesce a disarmare Obelan e a combattere con Anakard. Scappano tutti. Casella ha la meglio, colpisce Anakard e cadendo su Obelan lo libera miracolosamente della spada imbarazzante. Casella viene addirittura nominato cavaliere ad honorem. Viene organizzata un'altra festa, ma stavolta finisce male. Forse era proprio destino che a Obelan dovesse conficcarsi ad ogni pi\u00e8 sospinto qualcosa nel punto in cui, solitamente, non \"batte il sole\".\n9. La guerra dei mondi.\nMentre il protagonista \u00e8 intento ad aggiornare il diario di bordo, una curiosa navicella a forma di manta approda sul Titan. Entra in sala riunioni una creatura diafana e leggiadra: la principessa Ipnotika. Comunica con il pensiero, proprio come i Dargos, di cui per\u00f2 non sembra essere amica. Dice a Morini di collezionare astronavi. Per l'appunto le mancava un Titan: in cambio di quella dei terrestri avrebbe potuto darne un'altra. Al rifiuto di Morini la principessa lo ipnotizza cos\u00ec come ipnotizza tutti i membri dell'equipaggio presenti in plancia. Poi comincia a perlustrare la nave per ipnotizzare anche tutti gli altri. Ipnotizza anche tutti i Dargos, ma le sfugge Chiara, protetta dal tavolo sotto il quale si trova mentre gioca con suo padre Lorenzo. La bambina simula di essere in trance come gli altri e, casualmente, trova il suono che libera dagli effetti dell'ipnosi: la simulazione del rumore che fa un tappo della bottiglia quando si stappa. Libera suo padre e tutti i membri dell'equipaggio. Anche Sabrina tenta di ipnotizzare la Saba, ma senza successo. In plancia, l'intero equipaggio, fingendo di essere in trance, attende Ipnotika. Quando giunge la principessa, Chiara le punta contro la videocamera di Box, e ruotando il piccolo schermo la fa auto-ipnotizzare. Ipnotika viene rispedita sul suo pianeta. Durante il sermone di Don Giorgione, Chiara utilizza il filmato per ipnotizzare suo padre, in vista del loro rientro sulla Terra. Shorty e la Rosso continuano a confabulare. Morini sente che un mistero si nascondeva sotto quella che sembrava una semplice simpatia.\n10. Solaris.\n\u00c8 una di quelle sere in cui sembra che la pace regni su ogni cosa. Per\u00f2 accade un episodio piuttosto insolito. Il comandante Morini si addormenta e a svegliarlo \u00e8 la sua attrice preferita, Sandra Bullock. Superata la sorpresa iniziale, Sandra gli spiega che in quella porzione di spazio ogni sogno diventava realt\u00e0. Ebbro di felicit\u00e0, Morini corre con lei in plancia, dove ben presto si rende conto per\u00f2 che solo lui pu\u00f2 vederla. Li raggiunge Don Giorgione che \"materializza\" suo cugino, uno storico venditore di pesto, il primo umano ad essere entrato in contatto con i Dargos. Portano Morini al centro medico per visitarlo sebbene si senta benissimo. A Morini non mi importa che nessuno veda Sandra, lui desidera solamente stare con lei. La porta nel suo alloggio e dopo un bacio appassionato corre in chiesa a chiedere a Don Giorgione di sposarli. Ma ci rendono conto che Morini non vede suo cugino e lui non vede Sandra. Lasciano le \"visioni\" in un alloggio piantonato e tornano in sala medica. I dottori scoprono che la retina era stata alterata per provocare a entrambi allucinazioni: vengono cos\u00ec rimosse le pellicole dagli occhi. Gli alieni gli appaiono come sono in realt\u00e0: due mostri intenzionati a rubare le navette Rapal. Ha baciato inconsapevolmente un ributtante mostro alieno! La fandonia di Chiara, lontana da ogni realt\u00e0, veniva sempre pi\u00f9 confermata. Per fortuna i due scompaiono, ma non dalla mente del protagonista. Sabrina lo rimprovera di essersi scordato per ben due volte di sua sorella, ma neppure in quell'occasione Morini capisce che lei era Marika. Walter, approfittando del momento, chiede ed ottiene da Don Giorgione di sposare l'ologramma della Ruggero. Anche in quell'occasione Sabrina discute con la Saba, ma Morini - come in uno stato di imbecillit\u00e0 - non si accorge di nulla.\n11. Titania.\nFinalmente, dopo 11 mesi di navigazione, la pattuglia spaziale arriva su Titania. L\u00ec li attendeva una sorpresa. Mentre il professor Borzon elucubra un impossibile piano di evacuazione, vengono chiamati in plancia. I Dargos avevano sempre raccontato che il pianeta era stato devastato dalle guerre nucleari, invece esso ora appare loro rigoglioso e bellissimo. Interrogato, il re Dargos si rifiuta di rispondere, e il protagonista Morini \u00e8 veramente preoccupato. Decide di scendere sul pianeta per un rapido sopralluogo per poi sbarcare i Dargos e ripartire immediatamente per la Terra. Fa anche lobotomizzare tutti gli ingegneri aerospaziali a bordo per impedire la costruzione di altri Titan da inseguimento. E finalmente scendono su Titania, nella citt\u00e0 di Atlas, dove incontrano la prima donna Dargos mai vista, Eudokia, moglie di Almoc, e 3 liguri rapiti in tempi remoti. Ma accadde l'imprevedibile. Shorty e la Rosso estraggono le armi e iniziano a sparargli addosso. La Saba gli consegna le piccole armi aliene e loro si riparano dietro ad una trincea naturale. Inizia uno scontro incomprensibile. Federica Saba rivela a Morini di non essere una giornalista, ma una spia dell'ONU, e che la missione era stata organizzata dalla Regione e dal governo italiano al solo scopo di liberare i liguri rapiti in cambio degli ultimi Dargos rimasti sulla Terra, che in realt\u00e0 erano criminali espulsi. Morini apprende cos\u00ec che Atlas in realt\u00e0 \u00e8 una colonia penale, che probabilmente l'astronauta Malerba era informato e doveva trovare una soluzione diplomatica e che Shorty e la Rosso erano d'accordo con loro! Tutto era diverso da come era sempre sembrato. Morini comunica con Borzon, al comando del Titan, e Chiara, che aveva spiato i Dargos per tutto il viaggio, prende in mano la situazione. Morini ordina la fuga, dopo aver lanciato un Plurion ai terrestri rapiti per comunicare con loro. Sotto il fuoco delle armi riescono a scappare e a farsi trasportare a bordo. Ma, una volta sul Titan, si accorgono che mancano Box e Sabrina. \u00c8 in quel momento che la Saba confessa a Morini la verit\u00e0. Sabrina era Marika, la donna che Morini ama e che pensa sia al sicuro sulla Terra. Si allontanano a gran velocit\u00e0 con a bordo ancora un migliaio di Dargos che non hanno fatto in tempo ad evacuare.\n12. Armageddon.\nMorini decide di tornare indietro a recuperare i compagni, e, nonostante l'unico pilota rimasto sia Nigro, riescono a scendere nuovamente su Titania. Ma i Dargos hanno in serbo l'ultima sorpresa: gli lanciano contro una meteora direzionale che li avrebbe inseguiti per sempre. Dovevano tentare il tutto per tutto. Inseguiti dalla meteora riescono a localizzare e a trasportare a bordo Marika e Box, poi si lanciano verso il centro di Atlas. Ma le sorprese non sono finite: una seconda meteora viene lanciata contro di noi. Con un'abile e decisiva manovra, spostato il possente Titan quando bastava, si pongono in salvo. Le due meteore si scontrano tra loro, devastando Atlas. Partono alla volta della Terra, con la sensazione che i guai non siano finiti. Shorty, la Rosso ed Almoc sono rimasti su Titania. Sabrina era Marika. A bordo vi sono ancora mille Dargos, tra cui il re e l'ambasciatore Zuril. Inizia il viaggio di ritorno verso il pianeta Terra. Laggi\u00f9 qualcuno avrebbe dovuto dar loro spiegazioni. Non sanno che i Dargos hanno ancora un Titan operativo, il Titan 11, e che presto lo avrebbero lanciato al loro inseguimento.\nProduzione.\nLa serie \u00e8 stata registrata in alta definizione e si avvale della collaborazione di molte \"guest star\" che interpretano alcuni dei personaggi che vengono incontrati durante il viaggio della spedizione terrestre.\nTra i personaggi si segnalano Elio e Rocco Tanica del gruppo Elio e le Storie Tese, Piotta e Dario Vergassola. Ogni puntata prende il nome di un famoso film di fantascienza del quale prende alcuni elementi e spunti per la trama.\nCome in tutti i film e telefilm di Massimo Morini, anche in questo \u00e8 presente l'effetto sonoro cinematografico l'urlo di Wilhelm, inserito dal foley artist e tecnico del suono Emilio Pozzolini."}
{"id": "1030823", "revid": "339392", "url": "https://it.wikipedia.org/wiki?curid=1030823", "title": "Siphnos", "text": ""}
{"id": "1030824", "revid": "1318658", "url": "https://it.wikipedia.org/wiki?curid=1030824", "title": "Falesia di Bandiagara", "text": "La Falesia di Bandiagara \u00e8 un'importante formazione rocciosa localizzata nel Mali e costituita da una falesia di roccia sedimentaria che si eleva a circa 500 metri sul livello sabbioso sottostante. Si estende da sud verso nordest per circa 200\u00a0km, sino al massiccio Grandamia. Il massiccio termina con l'Hombori Tondo, il picco pi\u00f9 alto del Mali (1.115 m), all'interno della zona di Bandiagara, celebre per la sua rilevanza etnologica, archeologica e orografica.\nL'area della falesia rappresenta uno dei siti di maggiore interesse archeologico, etnologico e geologico dell'Africa Occidentale, ed \u00e8 stata designata Patrimonio dell'Umanit\u00e0 dall'UNESCO nel 1989. Nei documenti ufficiali UNESCO la zona viene denominata Cliff of Bandiagara (Land of the Dogons).\nL'etnologo francese Jean Rouch (1917-2004) ha realizzato molti documentari sul popolo Dogon di Bandiagara.\nStoria e popolazione.\nL'area della falesia fu abitata prima dai Tellem e dai Toloy. Si ritiene che i Tellem fossero un popolo di Pigmei provenienti dall'Africa subsahariana, e che si siano stabiliti nella zona intorno all'XI secolo. In un primo periodo abitarono le grotte sui pendii della falesia; in seguito, iniziarono a costruire case e granai dalla caratteristica forma a tronco di cono, ancora oggi visibili in diversi punti della scarpata.\nLe popolazioni preesistenti furono soppiantate intorno al XIV secolo dai Dogon, che ancora oggi abitano i numerosi villaggi arroccati fra le rocce nella parte inferiore della scarpata. Si ritiene che i Dogon si siano insediati dapprima presso l'odierno villaggio di Kani Bozon, per poi diffondersi sul pianoro, nella falesia e nelle circostanti pianure di Seno-Gondo. I Dogon vivono in capanne di fango, e usano le grotte dei Tellem come luoghi di sepoltura.\nTurismo.\nOggi, le guide locali portano i gruppi di turisti in escursioni lungo la falesia per visitare i villaggi Dogon. Ci sono anche dei percorsi guidati lungo la rupe, e hotel. I villaggi ricevono sovvenzioni dagli hotel e da tasse turistiche."}
{"id": "1030830", "revid": "2074952", "url": "https://it.wikipedia.org/wiki?curid=1030830", "title": "Discografia degli Helloween", "text": "Questa che segue \u00e8 la lista di tutti i dischi pubblicati dalla band power metal tedesca Helloween, dagli esordi fino ad oggi."}
{"id": "1030834", "revid": "144796", "url": "https://it.wikipedia.org/wiki?curid=1030834", "title": "Luigi Maria Olivares", "text": "\u00c8 stato dichiarato venerabile da papa Giovanni Paolo II il 20 dicembre 2004.\nBiografia.\nI primi anni ed il ministero sacerdotale.\nNato a Corbetta, nel milanese, il 18 ottobre 1873, Luigi Angelo Domenico Maria Olivares era figlio quintogenito di Alberto Olivares e di sua moglie, Giuditta Reina. Venne battezzato il giorno stesso della nascita nella chiesa prepositurale di San Vittore Martire di Corbetta. Inizi\u00f2 la propria ricerca della vocazione a otto anni dapprima al fianco del prevosto locale, don Giacomo Zaccheo, che nel 1883 gli consent\u00ec di vestire l'abito clericale, e poi proseguendo i propri studi sia nel seminario minore di Seveso, che a quello di Monza (dove fu compagni di studi di Giuseppe Nogara, futuro arcivescovo di Udine) che nel seminario arcivescovile di Saronno. A quindici anni fu prescelto dal proprio collegio per essere inviato a Roma per assistere alle celebrazioni del giubileo di Leone XIII il quale gli don\u00f2 una medaglia in argento.\nNel 1893, ottenne gli ordini minori. Diventato sacerdote dell'arcidiocesi di Milano all'et\u00e0 di 22 anni il 4 aprile 1896, fu per otto anni vicerettore del seminario di Saronno, maturando nel contempo la vocazione di entrare nei salesiani. Dopo travagliate ed alterne vicende, ottenne infine dal cardinale Andrea Carlo Ferrari, arcivescovo di Milano, il permesso di accondiscendere al suo desiderio e, dopo un periodo di noviziato a Foglizzo Canavese, emise la solenne professione dell'ordine nel 1905 alla Basilica di Santa Maria Ausiliatrice a Torino nelle mani di don Michele Rua, laureandosi nel frattempo in teologia. Come sacerdote salesiano, nel 1910, venne inviato da papa Pio X in qualit\u00e0 di primo parroco alla chiesa di Santa Maria Liberatrice al Testaccio, quartiere della citt\u00e0 di Roma. Particolarmente assiduo fu il suo ministero di confessore, occupandosi altrettanto attivamente dell'oratorio locale e risollevando gli animi del quartiere, profondamente intriso di anticlericalismo e minato dagli scontri coi movimenti operai ispirati al socialismo.\nNel frattempo anche due dei suoi fratelli divennero religiosi: sua sorella Maria divenne una religiosa canossiana a Milano e suo fratello Gioacchino divenne missionario in Cina.\nL'episcopato.\nNel 1916 papa Benedetto XV lo nomin\u00f2 vescovo di Sutri e Nepi (nel 1986 confluite nella diocesi di Civita Castellana) ed il 29 ottobre di quello stesso anno venne consacrato nella chiesa di Santa Maria Ausiliatrice di Roma per mano del cardinale Giovanni Cagliero, primo porporato salesiano, assistito da Pasquale Morganti, arcivescovo di Ravenna e vescovo di Cervia, gi\u00e0 padre spirituale dell'Olivares, e dal salesiano Giovanni Battista Marenco, vescovo di Massa Carrara.\nNel 1928 ottenne l'incarico di amministratore apostolico della vicina diocesi di Civita Castellana, durante un periodo di vacanza della sede durato circa due anni. Nel 1937 fu tra i primi promotori della causa della serva di Dio suor Maria Francesca della Croce (Amalia Streitel), fondatrice dell'ordine delle Suore della Santissima Madre Addolorata. e di quella del giovane Galileo Nicolini. In questi anni fu inoltre vicino alla figura di Ettore Castelli, cognato di sua sorella, il quale venne nominato vescovo nel 1935 e col quale condivise l'orientamento favorevole nei confronti di un insegnamento ai giovani che riprendesse il modello tracciato da don Bosco e dai salesiani. Da vescovo, l'Olivares continu\u00f2 ad interessarsi all'educazione religiosa dei giovani della sua diocesi, non mancando di promuovere l'Azione Cattolica e intraprendendo personalmente azioni caritatevoli a favore dei poveri e dei lavoratori, non mancando per\u00f2 di reagire duramente contro il regime fascista come nel caso dell'incendio doloso del circolo cattolico di Nepi del 1926.\nGli ultimi anni e la proclamazione al titolo di Venerabile.\nLuigi Maria Olivares mor\u00ec a Pordenone il 19 maggio 1943, dopo essersi sentito male il 6 maggio durante una giornata di predicazione in un corso di esercizi spirituali a causa di una peritonite; venne operato d'urgenza ma, a dispetto degli iniziali miglioramenti, l'appendicite sfoci\u00f2 poi in setticemia diffusa. La salma, nel bel mezzo della guerra in corso in Italia, venne trasportata dal Friuli Venezia Giulia a Nepi, venendo riposta provvisoriamente in una cappella gentilizia del cimitero locale da dove, nel 1955, venne traslata in una tomba all'interno della cattedrale di Nepi.\nNel 1963, su interessamento della congregazione salesiana, si apr\u00ec ufficialmente il processo per la causa di beatificazione di mons. Olivares presso il vicariato di Roma. Nel 1970 gli venne riconosciuto il titolo di Servo di Dio. Il 20 dicembre 2004 \u00e8 stato proclamato venerabile da papa Giovanni Paolo II.\nDopo la morte del venerato vescovo, in segno di devozione, il nipote di Luigi Maria Olivares, mons. Alberto Castelli (anch'egli ecclesiastico e collaboratore del cardinale Adeodato Giovanni Piazza), don\u00f2 la stola che lo zio vescovo gli aveva lasciato in occasione del suo venticinquesimo anno di episcopato, al Santuario di Corbetta. Tale stola \u00e8 oggi conservata nel museo annesso.\nGenealogia episcopale.\nLa genealogia episcopale \u00e8:\nLa successione apostolica \u00e8:"}
{"id": "1030836", "revid": "1869172", "url": "https://it.wikipedia.org/wiki?curid=1030836", "title": "Da Bottom Vol. 1", "text": "Da Bottom Vol. 1 \u00e8 il primo mixtape del rapper statunitense Lil Jon con la collaborazione di DJ Ideal, pubblicato nel 2005 dall'etichetta BCD Music Group. Di questo mixtape ne \u00e8 stata pubblicata una versione chopped and screwed."}
{"id": "1030840", "revid": "123879505", "url": "https://it.wikipedia.org/wiki?curid=1030840", "title": "Nuovo nuovo", "text": "Nuovo nuovo \u00e8 il terzo album in studio del gruppo musicale italiano Cor Veleno, pubblicato il 16 febbraio 2007 dalla Dischi Ricordi e distribuito dalla Sony Music .\nIl disco.\nAnticipato dal singolo \"Dillo un'altra volta\", in questo disco i testi risultano scorrevoli, molto ricercati e maturi rispetto ai primi due album Rock and roll e Heavy metal,mentre il sound pi\u00f9 sviluppato. La critica ha esaltato l'album come precursore di un modello hip hop slegato dalle scene precedenti. Tra gli ospiti i rapper Amir, Tormento (ex-Sottotono) e il trombettista Roy Paci.\nI Cor Veleno hanno ottenuto un ottimo successo di pubblico potendo contare, inoltre, sulla produzione di una Major come la Sony. La quale ha scelto di distribuire questo album anche via web tramite la sua H2O Music; ci\u00f2 ha permesso al disco di Primo, Grandi e Squarta di essere acquistato (in una differente versione online) dai negozi virtuali di Deejay.it ed iTunes, con tanto di bonus track in omaggio."}
{"id": "1030843", "revid": "339392", "url": "https://it.wikipedia.org/wiki?curid=1030843", "title": "Midori Yamabuki", "text": ""}
{"id": "1030845", "revid": "110157", "url": "https://it.wikipedia.org/wiki?curid=1030845", "title": "Abbazia di Viboldone", "text": "L'abbazia di Viboldone \u00e8 situata a Viboldone, frazione della citt\u00e0 di San Giuliano Milanese, in provincia di Milano.\nPer la bellezza della sua architettura e dei suoi affreschi trecenteschi \u00e8 uno dei pi\u00f9 importanti complessi medievali della Lombardia.\nStoria.\nFu fondata nel 1176 e completata nel 1348 dagli Umiliati, un ordine religioso formato da monaci, monache e laici che, attorno all'attuale chiesa, conducevano vita di preghiera e di lavoro, in particolare fabbricando panni di lana e coltivando i campi con sistemi di lavorazione assolutamente innovativi. Dopo la soppressione degli Umiliati a opera di Carlo Borromeo, l'abbazia pass\u00f2 ai Benedettini Olivetani, successivamente soppressi dal governo austriaco e costretti ad abbandonare l'abbazia.\nXX secolo.\nNel 1940 il cardinale Ildefonso Schuster, dopo anni di abbandono, ha offerto l'abbazia a una comunit\u00e0 di religiose guidata da Margherita Marchi, separatasi dalla congregazione delle Benedettine di Priscilla. Il monastero \"sui iuris\" delle benedettine di Viboldone fu canonicamente eretto il 1\u00ba maggio 1941: le monache si dedicano alla produzione di confetture e, dal 1945, svolgono un'importante attivit\u00e0 di editoria religiosa e teologica, oltre agli impegni di natura pi\u00f9 strettamente monastica.\nNel 1965 Paolo VI ordin\u00f2 che vi fosse trasferito l'abate di Montserrat, Aureli Maria Escarr\u00e9, per sottrarlo alla persecuzione franchista.\nPer molti anni, cappellano della comunit\u00e0 delle benedettine \u00e8 stato Luisito Bianchi (1927-2012).\nArchitettura.\nEsterno.\nLa facciata \u00e8 a capanna, caratteristica per le bifore aperte sul cielo, con tessitura muraria in mattoni a vista, solcata da due semicolonne che la tripartiscono, con decorazioni di pietra bianca.\nIl portale \u00e8 in marmo bianco. Nella lunetta che ne sovrasta l'architrave si trovano sculture marmoree della \"Madonna con bambino fra i santi Ambrogio e Giovanni da Meda\" dello scultore genericamente indicato con il nome di Maestro delle sculture di Viboldone. Ai lati, due nicchie gotiche racchiudono le statue dei \"santi Pietro e Paolo\". Il portone della chiesa \u00e8 di legno scuro, decorato con grandi costoloni lignei e grossi chiodi, e risale all'epoca della costruzione della facciata. In esso \u00e8 ricavato un piccolo portoncino che \u00e8 usato per l'ingresso in chiesa.\nCampanile.\nOriginale \u00e8 il campanile, a cono cestile, che si innalza sopra il tiburio della chiesa, secondo la tradizione cistercense. Esso richiama l'impianto cromatico e decorativo della facciata, con cornici in cotto e archetti alla base delle bifore e delle trifore sormontate da oculi. La sobriet\u00e0 degli elementi architettonici all'interno della chiesa la farebbe dire quasi spoglia, se non fosse la decorazione pittorica che la ricopre per buona parte a rivestirla di luci e di colori.\nInterno della chiesa.\nL'impianto della chiesa \u00e8 a sala rettangolare, a tre navate di cinque campate ciascuna, inquadrate in archi trasversali a sesto acuto. Prima campata in stile romanico e le successive, realizzate nel corso del Duecento, in stile gotico con colonne in cotto che sorreggono alte volte a crociera. La chiave di volta, al centro delle crociere, \u00e8 circondata da spicchi racchiusi in un cerchio, con i colori dell'arcobaleno, segno dell'amicizia di Dio con gli uomini.\nLe colonne che scandiscono le navate sono in laterizio, con capitelli dello stesso materiale a cubo scantonato.\nOrgano a canne.\nL'organo dell'Abbazia \u00e8 stato costruito nel 2004 dall'organaro Giovanni Pradella.\nLo strumento, interamente a trasmissione meccanica, \u00e8 dotato di due tastiere e di una pedaliera di 27 note.\nI registri riportati con l'indicazione Registri in comune possono essere inseriti indifferentemente su una delle due tastiere, in base alle scelte dell'esecutore. Questa duplicit\u00e0 dei registri su ogni manuale permette numerosissime possibilit\u00e0 di combinazioni e sfumature di colore avendo a disposizione un numero limitato di registri. Nonostante le sue piccole dimensioni, lo strumento garantisce un adeguato supporto per una seria attivit\u00e0 didattica e concertistica, senza trascurare gli aspetti concernenti l'impiego liturgico.\nLa particolare versatilit\u00e0 dello strumento \u00e8 dovuta ad un sistema meccanico che permette l'inserimento di una parte dei registri indifferentemente su una delle due tastiere in base alle scelte dell'esecutore.\nAffreschi.\nLa chiesa accoglie numerosi e celebri affreschi, opere di Scuola giottesca. Nella parete frontale del tiburio \u00e8 raffigurata, al centro, la \"Madonna in Maest\u00e0 e Santi\", direttamente datata al 1349. Sulla parete che la fronteggia \u00e8 campito il \"Giudizio Universale\" attribuito a Giusto de' Menabuoi, che potrebbe risalire ad anni subito precedenti il 1370 (per quanto alcuni studiosi propendano per una data vicina al 1350); al suo centro, avvolto nella mandorla iridescente, la figura dolcissima del Cristo; alla sua destra stanno i \"benedetti\", con il volto proteso verso il Giudice, e alla sinistra i \"dannati\" su cui giganteggia la figura di Satana intento a divorare la preda. Sulla met\u00e0 superiore della parete, due angeli sono intenti ad arrotolare il tempo della storia, facendo intravedere alle spalle la Gerusalemme celeste.\n\"Sala della Musica\".\nAl primo piano della palazzina che fiancheggia la chiesa, si affaccia sul piazzale, con due finestre, la Sala della Musica, singolare testimonianza iconografica degli strumenti musicali in uso a Milano tra la fine del Quattrocento e i primi anni del Cinquecento.\nGli affreschi in essa conservati rendono l'immagine di un portico, dove lesene scanalate ripartiscono dodici finestre che contengono ogni sorta di strumenti musicali a monocromo di terra rossa con ombreggiature nere e ombre di color ocra su fondo bianco. Gli strumenti, dipinti a grandezza reale, sono disposti a coppie incrociate secondo uno schema a trofeo che evidenzia la centralit\u00e0 dell'immagine, la simmetria e l'assenza di gravit\u00e0 tipica delle grottesche.\nNulla o quasi resta dell'antico monastero."}
{"id": "1030848", "revid": "716632", "url": "https://it.wikipedia.org/wiki?curid=1030848", "title": "Da Bottom Vol. 1 Chopped &amp; Screwed", "text": ""}
{"id": "1030851", "revid": "1442080", "url": "https://it.wikipedia.org/wiki?curid=1030851", "title": "The BME Mixtape", "text": "The BME mixtape, terzo lavoro firmato Jon, Ideal. Disco di alta qualit\u00e0."}
{"id": "1030852", "revid": "21880", "url": "https://it.wikipedia.org/wiki?curid=1030852", "title": "Parco Nazionale di Yosemite", "text": ""}
{"id": "1030874", "revid": "287204", "url": "https://it.wikipedia.org/wiki?curid=1030874", "title": "Architettura greca classica", "text": "Larchitettura greca classica viene in genere collocata dal 480 a.C. al 400 a.C., periodo che coincide con la costruzione degli edifici pi\u00f9 importanti dell'Acropoli di Atene, nei quali le tendenze e le capacit\u00e0 sviluppate del periodo arcaico trovarono un vertice di equilibrio, bellezza e armonia.\nLa grande fioritura architettonica di Atene coincise con un periodo di ricchezza e pace del governo di Pericle, durante il quale molte discipline artistico-speculative raggiunsero un apogeo: la scultura, la pittura, la filosofia, la tragediografia.\nIl Partenone.\nIl Partenone rappresenta la \"summa\" dell'ordine dorico e uno degli edifici pi\u00f9 celebri nella storia dell'architettura. Fu progettato dal 447 a.C. dall'architetto Ictino, che doveva dare una degna collocazione alla nuova grandiosa statua crisoelefantina di Atena di Fidia, ricostruendo sul sito del vecchio Partenone, delle cui forme stilistiche non sappiamo molto. Il Partenone che conosciamo \u00e8 il terzo edificio costruito sul sito, dopo un edificio arcaico del VI secolo a.C., riedificato dal 490 a.C. circa su una piattaforma artificiale di solido calcare sul pendio sud dell'Acropoli. Questa seconda costruzione venne interrotta dal sacco dei Persiani del 480-479 a.C. Fu incaricato della successiva ricostruzione Callicrate, ma dopo la morte di Cimone, Pericle, che era suo rivale, incaric\u00f2 Ictino di creare un edificio pi\u00f9 grande con un colonnato di 8 x 17 colonne, invece delle 6 x 16 del progetto di Callicrate. Una parte dell'edificio di Callicrate fu comunque inglobata nel nuovo edificio, come alcune colonne, alcune metope dal sapore pi\u00f9 arcaico rispetto al fregio e il frontone. La consacrazione dell'edificio, una volta completato, avvenne nel 438 a.C., anche se il frontone venne completato di tutte le sculture solo nel 432 a.C. \nIl Partenone rappresenta la perfetta fusione tra monumentalit\u00e0 e delicatezza dell'architettura greca. Vi sono applicati vari accorgimenti, tra i pi\u00f9 raffinati e impercettibili, miranti ad ottenere delle correzioni ottiche: curvatura convessa dello stilobate e della trabeazione, entasi, ispessimento delle colonne d'angolo (cos\u00ec che in controluce sembrassero spesse come le altre), inclinazione verso l'interno delle colonne e delle pareti della cella, ecc. Queste correzioni avevano una genesi pi\u00f9 percettiva che matematica e probabilmente alcune di queste vennero realizzate in corso d'opera. L'intercolumnio \u00e8 irregolare ed \u00e8 una questione ancora aperta tra gli archeologi se sia una circostanza casuale o frutto di una scelta deliberata.\nLa particolarit\u00e0 del Partenone rispetto a tutti gli altri templi dorici \u00e8 comunque, pi\u00f9 delle correzioni ottiche, l'abbondanza e la qualit\u00e0 del corredo scultoreo: un'abbondanza tipica dello stile ionico (come il fregio continuo nel corpo di fabbrica interno), applicata per la prima volta all'ordine dorico. Inoltre sia struttura architettonica che scultura erano create dal marmo con un processo analogo, fondendosi completamente. Un'altra novit\u00e0 era nel tesoro, che doveva contenere quattro colonne ioniche, la prima inclusione mista in un edificio dorico.\nSempre nell'Acropoli furono edificati altri due capolavori: i Propilei e l'Eretteo.\nI Propilei.\nI Propilei di Atene, anch'essi commissionati da Pericle, risalgono al 437-432 a.C. (per lo scoppio della guerra del Peloponneso furono lasciati incompleti) e rappresentavano l'ingresso monumentale alla zona templare. Furono progettati da Mnesicle usando lo stesso marmo, ma furono ancora pi\u00f9 costosi del Partenone. La difficolt\u00e0 di realizzare una costruzione simmetrica era data dalla forte pendenza del sito e dal muro di contenimento preesistente che seguiva il profilo irregolare delle pietre. Furono costruiti come un portico dorico esastilo (a sei colonne sul lato di base), che conduce a un imponente atrio colonnato. Il passaggio presentava colonne ioniche e un ricco soffitto a cassettoni in marmo, dipinto con stelle dorate su fondo azzurro. Il raccordo dei tetti tra il portico d'ingresso e il colonnato, posti a livelli diversi, fu risolto costituendo un'unica copertura, come se il portico fosse un avancorpo dell'atrio principale. Inoltre, sul fronte occidentale, furono costruite lateralmente due ali colonnate, pi\u00f9 basse del portico, e le due trabeazioni, ad altezza diversa, vennero collegate con una prosecuzione senza soluzione di continuit\u00e0 di quelle delle ali laterali verso il corpo principale. Nell'ala settentrionale venne edificata la cosiddetta \"Pinacoteca\", una sala per simposi (l'entrata asimmetrica era certamente dovuta alla disposizione di lettighe lungo le pareti) ornata da pitture poggiate alle pareti, che presenta una facciata uniformata al resto del complesso, ma fittizia, per consentire l'accesso al previsto tempietto di Atena Nike. Quindi dietro l'ultimo pilastro del porticato verso nord non c'\u00e8 niente.\nUna novit\u00e0 dei propilei fu l'inclusione, accanto al marmo, della scura pietra eleusina. Inoltre \u00e8 il primo esempio di edificio complesso, articolato su pi\u00f9 livelli, che conserva per\u00f2 armoniosi rapporti di equilibrio fra tutte le parti dell'edificio.\nL'insolita organizzazione dei Propilei venne ripresa nel santuario ellenistico di Atena a Lindos (Isola di Rodi), in quello di Asclepio a Coo, e nell'Eretteo dell'Acropoli di Atene.\nL'Eretteo.\nL'Eretteo era una struttura dalla forte complessit\u00e0, che probabilmente aveva la funzione di contrastare con l'ordinato e massiccio Partenone a poca distanza. Il suo impianto irregolare era dovuto alla presenza nel suo interno di pi\u00f9 santuari, tra i quali quello di Atena Poli\u00e0s, di Eretteo, di Pandroso, e di una fossa dei serpenti; vi erano inoltre conservate alcune preziosissime reliquie come l'olivo di Atena, la tomba di Re Cecrope e altro. La pianta dell'edificio prevedeva un corpo principale a forma di tempio tradizionale, intersecato con due portici sporgenti e di dimensioni diverse all'estremit\u00e0 ovest. Il pi\u00f9 piccolo di questi portici, a sud verso il Partenone, \u00e8 la celeberrima Loggia delle Cariatidi, mentre quello a nord era cos\u00ec grande da sembrare un tempio a s\u00e9 stante. La pendenza su pi\u00f9 lati, costrinse a creare i templi a livelli diversi, cos\u00ec che l'ingresso a oriente era di oltre nove metri pi\u00f9 alto di quello a occidente. Forse anche per deviare lo sguardo dall'irregolarit\u00e0 dell'edificio venne particolarmente curata la decorazione plastica, cos\u00ec elaborata da non avere paragoni.\nBassae.\nFuori da Atene il V secolo produsse un altro capolavoro: il tempio di Apollo Epicuro a Bassae, anch'esso, secondo Pausania, progettato da Ictino, tra il 429 e il 427 a.C. e terminato verso il 400 a.C. Il materiale usato era il locale calcare grigio, che dava al colonnato esterno dorico un aspetto arcaico. A parte l'entasi, non furono previste correzioni ottiche. Importanti innovazioni si presentavano per\u00f2 all'interno, dove la navata della cella era circondata da semicolonne ioniche grandiose, pi\u00f9 alte di quelle esterne, e collegate alle pareti da sporgenze, gi\u00e0 presenti in epoca arcaica nel tempio di Hera a Olimpia. Le basi delle semicolonne sono curiosamente allargate e i capitelli hanno le volute sugli angoli, come a quei tempi avevano solo le colonne d'angolo. Inoltre alla fine della cella stavano tre colonne (una sola ci \u00e8 per\u00f2 pervenuta) con capitelli corinzi, i pi\u00f9 antichi mai rinvenuti, e correva sui quattro lati un fregio continuo di figure: essendo disposto in un ambiente interno, a differenza del Partenone, qui si poteva apprezzare senza interruzioni, semplicemente voltando lo sguardo. La scarsa luce per\u00f2 ha fatto pensare che il godimento fosse indirizzato pi\u00f9 agli dei che agli uomini.\nUn'ulteriore innovazione fu la cella chiusa da una colonna oltre la quale il vano continuava, oltre la quale si trovava un'apertura sul peridromo verso est, che probabilmente illuminava la statua di Apollo con i primi raggi solari dell'alba."}
{"id": "1030879", "revid": "1573940", "url": "https://it.wikipedia.org/wiki?curid=1030879", "title": "Ditropinotellinae", "text": "La sottofamiglia dei Ditropinotellinae , \u00e8 uno dei pi\u00f9 piccoli raggruppamenti di insetti della famiglia degli Pteromalidi (Hymenoptera Chalcidoidea) comprendente solo tre specie presumibilmente parassitoidi.\nLe specie di questa sottofamiglia sono associate a galle su varie specie di \"Eucalyptus\", \"Acacia\" e \"Casuarina\". Sono presenti in Australia e in Nuova Guinea.\nLe tre specie sono riunite nell'unico genere \"Ditropinotella\"."}
{"id": "1030885", "revid": "36426", "url": "https://it.wikipedia.org/wiki?curid=1030885", "title": "Tragediografia", "text": ""}
{"id": "1030894", "revid": "287204", "url": "https://it.wikipedia.org/wiki?curid=1030894", "title": "Col de Braus", "text": "Il Col de Braus \u00e8 un valico alpino posto a quota 1.002\u00a0m s.l.m.. Collega L'Escar\u00e8ne, nella vallata del torrente Paglione (Paillon), con Sospello, situato nella valle del torrente Bevera. Sovrasta la galleria ferroviaria della linea Nizza-Cuneo.\nStoria.\nImportante via di collegamento tra la costa e il Piemonte meridionale, rappresentando per Casa Savoia la via per raggiungere il loro unico porto ossia Nizza, con il passare degli anni ha gradualmente perso importanza commerciale, specialmente da quando, con la unificazione doganale italo-francese conseguente al trattato di Maastricht, l\u2019autostrada fra Nizza e Ventimiglia \u00e8 divenuta anche per i francesi il percorso pi\u00f9 comodo per raggiungere l\u2019alta valle della Roia. Nell'ultimo decennio la bellezza dei luoghi e gli aspri tornanti hanno riconsegnato una certa notoriet\u00e0 ai luoghi grazie al cicloturismo\nLa zona del col del Braus \u00e8 anche conosciuta perch\u00e9 teatro negli anni di prove speciali del leggendario rally di Montecarlo. Risulta inoltre un accesso alternativo, via col de l'Orme, attraverso la D21, per raggiungere via Peira Cava, il leggendario Col de Turini."}
{"id": "1030903", "revid": "298055", "url": "https://it.wikipedia.org/wiki?curid=1030903", "title": "Michael Samuelle", "text": ""}
{"id": "1030905", "revid": "32428", "url": "https://it.wikipedia.org/wiki?curid=1030905", "title": "Chiesa di San Michele a Port'Alba", "text": ""}
{"id": "1030907", "revid": "114917346", "url": "https://it.wikipedia.org/wiki?curid=1030907", "title": "Botte sifone", "text": "La botte a sifone (o tomba a sifone o ancora, pi\u00f9 semplicemente, botte o sifone) \u00e8, in idraulica, un manufatto solitamente costituito da due pozzetti in calcestruzzo collegati da un condotto in leggera pendenza, mediante il quale si fa passare un canale o un corso d\u2019acqua sotto una strada, una ferrovia, attraverso una collina o anche sotto un altro corso d'acqua.\nIl canale o corso d'acqua quindi scende sotto terra, passa sotto l'ostacolo, per poi riemergere in superficie, transitando l\u00e0 dove non potrebbe farlo al livello della superficie del terreno per via dell'ostacolo.\nEsempi notevoli in Italia di questo tipo di manufatto sono il sottopasso di alcuni importanti corsi d'acqua dell'alta pianura padana come l'Elvo, il Sesia o l'Agogna effettuato dal Canale Cavour. Altro esempio ottocentesco \u00e8 quello del canale scolmatore del Lago di Bientina, ora prosciugato, che sottopassa l'Arno. Un ulteriore esempio dello stesso tipo di applicazione si trova nella botte napoleonica sita a Bondeno (provincia di Ferrara), concepita agli inizi dell'Ottocento e messa in opera circa un secolo dopo, che convoglia le acque del canale di Burana sotto il letto del fiume Panaro."}
{"id": "1030913", "revid": "365417", "url": "https://it.wikipedia.org/wiki?curid=1030913", "title": "ATI Hollywood", "text": "Hollywood \u00e8 l'unit\u00e0 di elaborazione grafica (GPU) utilizzata dalla console della Nintendo Wii. Progettata dalla ATI Technologies, \u00e8 realizzata con lo stesso processo a 90 nm del processore IBM Broadway. Nintendo, ATI ed IBM non hanno diffuso molte informazioni sulla GPU e si suppone che si tratti essenzialmente di una versione potenziata della LSI per GameCube \"Flipper\".\nHollywood \u00e8 un modulo Multi-Chip; uno dei due chip, chiamato \"Napa\", controlla le funzioni di input/output, l'accesso alla RAM e la GPU con i suoi 3 MiB di memoria, e misura all'incirca 8 \u00d7 9 mm; il secondo, \"Vegas\", gestisce il DSP audio ed i 24 MiB di 1T-SRAM interna e misura 13.5 \u00d7 7\u00a0mm."}
{"id": "1030915", "revid": "6923", "url": "https://it.wikipedia.org/wiki?curid=1030915", "title": "Achille Pellizzari", "text": "Biografia.\nFu professore di letteratura italiana presso l'Universit\u00e0 di Genova, impegnato nella Resistenza e quindi Deputato al Parlamento Italiano.\nSi spos\u00f2 con Silvia Mazzoni, figlia di Guido Mazzoni, professore di Letteratura Italiana presso l'Universit\u00e0 di Firenze.\nStudente alla Normale e all'Universit\u00e0 di Pisa, segu\u00ec svariati corsi di specializzazione che lo portarono all'insegnamento universitario di letteratura presso l'Universit\u00e0 di Genova. Nel 1910, allorch\u00e9 era professore nel liceo Garibaldi di Napoli, Benedetto Croce gli affid\u00f2 la direzione della prestigiosa collana degli \"Scrittori d'Italia\" della casa editrice Laterza, incarico che tuttavia abbandon\u00f2 dopo poco pi\u00f9 di un anno. Nel 1916 assunse la direzione della Rassegna della Letteratura italiana, che diresse sino alla scomparsa nel 1948. Fu inoltre un protagonista attivo della Resistenza italiana, operando nelle formazioni di resistenza di ispirazione cattolica nei cosiddetti \"territori liberi del Taro\" (Parma) dove divenne noto con il suo pseudonimo letterario di \"Poe\" e dove fu nominato commissario politico, posizione di comando per le brigate nella zona ovest della Val di Taro.\nUn cippo presso il Passo della Cisa (S.S. n. 62) vicino a Berceto ne ricorda la vita con la seguente epigrafe:"}
{"id": "1030918", "revid": "110157", "url": "https://it.wikipedia.org/wiki?curid=1030918", "title": "Republic Aviation Company", "text": "La Republic Aviation Corporation era un'azienda aeronautica statunitense, con base a Farmingdale nel Long Island, New York, che produsse e progett\u00f2 molti importanti velivoli tra i quali il P-47 Thunderbolt, F-84 Thunderjet, e il F-105 Thunderchief.\nAerei Seversky.\nLa Seversky Aircraft Company venne fondata nel 1931 da Alexander de Seversky, un espatriato russo e pilota veterano della prima guerra mondiale nella quale perse una gamba. Dapprincipio molti dei progettisti della Seversky Aircraft erano profughi di nazionalit\u00e0 russa che Servinsky aiutava a fuggire dalle purghe staliniane, ivi inclusi Michael Gregor e Alexander Kartveli (progettisti dei pi\u00f9 famosi aerei della Republic).\nDopo diversi fallimenti, la Seversky Aircraft finalmente vinse una competizione per la progettazione di un nuovo caccia per gli Army Air Corps, e ottenne il primo contratto militare nel 1936 per la produzione del suo Seversky P-35. Il P-35 divenne famoso il 7 dicembre 1941 quando ingaggi\u00f2 per la prima volta gli aerei giapponesi durante l'attacco su Pearl Harbor.\nNel 1939 la Seversky Aircraft ritent\u00f2 ancora una volta il concorso per un caccia presentando il progetto notevolmente migliorato dell'AP-4. Tuttavia il contratto venne vinto dalla Curtiss, con un progetto per molti versi inferiore del Curtiss P-40. Unica consolazione, l'aviazione statunitense (impressionata molto favorevolmente dal progetto) ordin\u00f2 ulteriori 13 prototipi per meglio comprendere le straordinarie prestazioni a media e ad alta quota.\nRepublic Aviation.\nNell'aprile 1939 la Seversky Aircraft Corporation aveva perso 550.000 $, cos\u00ec Seversky venne estromesso dalla societ\u00e0 che aveva fondato. Il consiglio di amministrazione nomin\u00f2 al suo posto Wallice Kellet alla presidenza e nel settembre 1939 la societ\u00e0 venne riorganizzata prendendo il nome di Republic Aviation Corporation. Seversky continu\u00f2 a combattere per la sua societ\u00e0 fino a quando, nel settembre del 1942, non raggiunse un accordo.\nNel frattempo continuava lo sviluppo dell'AP-4 che entrava in produzione con la designazione P-43 Lancer. Ne vennero prodotti 272, 108 dei quali furono mandati in Cina per essere usati contro i giapponesi. Molti di questi aerei furono usati dalle \"Tigri Volanti\", che rimasero molto soddisfatte delle prestazioni dell'aereo poich\u00e9 arrivava fino ad altitudini di 30\u00a0000 piedi, mentre i loro P-40 arrivavano solo fino a 20\u00a0000. Sfortunatamente, Claire Chennault non apprezzava la mancanza, nel primo P-43, del serbatoio auto-sigillante e della blindatura e decise di non mantenere gli apparecchi per il suo gruppo.\nNel 1939, sia Republic Aviation che Curtiss-Wright Corporation parteciparono ad un concorso dell'esercito per sviluppare un intercettore leggero. Curtiss propose una versione alleggerita del loro P-40 denominata XP-46, mentre Republic propose un modello simile, denominato XP-47. Entrambi i progetti erano dotati del motore V12 Allison V-1710, ma quello della Republic aveva un sistema di sovralimentazione tramite un turbocompressore. Alla fine nessuno dei due modelli apparve significativamente migliore del P-40 ed entrambi i progetti vennero abbandonati.\nVi furono ulteriori miglioramenti al P-43 in versione leggera, usando un motore radiale Pratt &amp; Whitney R-2180. Il velivolo risultante fu chiamato XP-44. Dall' R-2180 Republic pass\u00f2 poi al pi\u00f9 potente Wright R-2600. Nonostante arrivasse a 1\u00a0600 hp, questo motore non poteva essere sovralimentato e Republic alla fine modific\u00f2 ancora il progetto al fine di poter montare l'enorme Pratt &amp; Whitney R-2800 Double Wasp, che produceva addirittura 1\u00a0850\u00a0hp. L'aereo risultante, chiamato P-44, era veramente impressionante: arrivava a 404 miglia all'ora a 20\u00a0000 piedi, aveva una velocit\u00e0 variometrica di 4\u00a0000\u00a0ft/minuto e sarebbe stato un eccezionale intercettore se la sua autonomia, uguale a quella del P-43, avesse permesso maggiori distanze, dato che il motore Double Wasp necessitava di pi\u00f9 carburante.\nCon il perdurare della guerra aerea in Europa, l'esercito cap\u00ec che era veramente necessario un aereo da guerra a grande autonomia per poter scortare i bombardieri fino in Germania. Alexander Kartveli fu convocato alla Divisione Aeromobili sperimentali dell'Esercito e gli fu spiegato perch\u00e9 il P-44 non sarebbe stato ordinato in quella configurazione. Fu una sconfitta per Kartveli e la Republic Aircraft perch\u00e9 Kartveli sapeva che l'XP-44 non poteva essere riprogettato per poter rispettare le nuove richieste. Sul treno che lo riportava a New York, inizi\u00f2 a disegnare un nuovo modello di aereo, che avrebbe poi preso forma nel P-47 Thunderbolt.\nP-47 Thunderbolt.\nL'aeronautica militare statunitense rifiut\u00f2 di finanziare la Republic per lo sviluppo del nuovo XP-47B, cos\u00ec l'azienda pag\u00f2 per la costruzione del primo mock-up, riutilizzando l'area cockpit del P-43. Quando il prototipo fu pronto per i test, pesava pi\u00f9 di 12.550 libbre, 900 al di sopra del limite stabilito dall'esercito per il nuovo aereo e molto di pi\u00f9 di qualunque altro caccia monomotore progettato fino ad allora. Poteva portare solo 298 galloni di carburante, 17 di meno del richiesto, ma l'esercito fu in generale soddisfatto delle sue prestazioni, poich\u00e9 raggiungeva una velocit\u00e0 di 412\u00a0mph a 25.800 piedi e sorvol\u00f2 sui punti deboli.\nL'entrata in guerra degli USA nel Dicembre 1941, fece rapidamente aumentare il bisogno di XP-47B e lo sviluppo dell'aereo procedette velocemente. Nel giugno 1942, l'esercito richiese i primi P-47B e l'ordine fece quadruplicare a Republic Aviation la dimensione della sua fabbrica e costruire tre nuove piste allo stabilimento di Farmingdale. Alla fine per\u00f2, essendo inadeguata, l'esercito nel novembre 1942 permise la costruzione di una nuova fabbrica adiacente all'aeroporto di Evansville in Indiana.\nDurante la guerra, il P-47 venne costantemente migliorato. Fu modificata la cabina per avere visione a 360\u00b0. La versione finale del P-47 sarebbe diventata la P-47N, una versione \"long range\" con ali e fusoliera pi\u00f9 lunghe e maggior capacit\u00e0 dei serbatoi. Il P-47N era progettato per scortare i B-29 nelle lunghe missioni in Giappone per una possibile invasione di quel paese. La produzione di tutte le versioni termin\u00f2 nel novembre 1945. Fino ad allora ne erano stati costruiti 15.660: il record tra i caccia statunitensi del periodo della guerra. 1.816 erano i P-47N. Questo modello sarebbe rimasto in servizio presso la Air Force Reserve e la Air National Guard fino alla met\u00e0 degli anni Cinquanta.\nRC-3 Seabee.\nNel 1946, la Republic lasci\u00f2 temporaneamente il settore militare per produrre il Republic RC-3 Seabee, un particolare aeromobile anfibio interamente in metallo. Il Seabee era un progetto di Percival \"Spence\" Spencer, un ex pilota collaudatore del P-47. Egli convinse i vertici della Republic della necessit\u00e0 di un aeroplano sportivo leggero per intercettare la domanda dei piloti che avevano combattuto nella Seconda Guerra Mondiale. Le previsioni di vendita, 5.000 Seabee all'anno, non si realizzarono mai poich\u00e9 la maggior parte dei piloti non riprese a volare, ma la Republic riusc\u00ec comunque a vendere 1.060 Seabee in due anni di produzione; era comunque una buona cifra in tempi nei quali molti dei produttori di piccoli aeromobili riuscivano a produrre solo pochissimi aerei, prima di andare in bancarotta. Il successo era dovuto anche al prezzo particolarmente basso del Seabee: da 3.500 a 6.000 $.\nFamiglia F-84 (Thunderjet, Thunderstreak, Thunderflash).\nSuccessivamente, Republic torn\u00f2 a occuparsi dei contratti militari, sviluppando un jet militare a motore singolo per la richiesta dell'esercito di un caccia che arrivasse alla velocit\u00e0 di 600\u00a0mph. Il primo YP-84A Thunderjet vol\u00f2 il 28 febbraio 1946 ma i problemi erano talmente tanti che il primo F-84B non entr\u00f2 in servizio all'Air Force prima del 1949. Il modello F-84D ad ala rettilinea divenne invece protagonista durante la Guerra di Corea, volando in 86.408 missioni. Nel 1949 si inizi\u00f2 a progettare un nuovo modello con ali a freccia, detto F-84F Thunderstreak, che entr\u00f2 in servizio solo nel 1954. Una versione per foto-ricognizione, la RF-84F Thunderflash, fu sviluppata e ne furono prodotti 715 aerei. La versione finale, detta F-84F, sarebbe rimasta in servizio nelle unit\u00e0 della Air National Guard fino al 1971, quando la corrosione fece s\u00ec che venissero ritirati.\nF-105 Thunderchief.\nNel 1951, Alexander Kartveli inizi\u00f2 a progettare un sostituto dell'F-84 Thunderjet. Il nuovo aereo sarebbe stato un caccia monomotore, ma pi\u00f9 largo di ogni altro aereo dello stesso tipo creato per l'Aeronautica militare. Quando il prototipo fu completato, nell'ottobre 1953, l'aereo era cos\u00ec grande che necessitava di un motore pi\u00f9 potente e venne scelto il Pratt &amp; Whitney J75. Il 28 giugno 1954, l'Aeronautica fece un ordine di 15 nuovi F-105A Thunderchief. L'aereo pesava 50.000 libbre, ma poteva trasportare fino a 14.000 libbre di bombe e missili e poteva volare a Mach 1 al livello del mare e a Mach 2 ad altitudini pi\u00f9 elevate. Sebbene avesse un solo motore, l'F-105 Thunderchief poteva portare un carico di bombe pi\u00f9 pesante di un tipico bombardiere quadrimotore della seconda guerra mondiale e aveva anche maggiore autonomia e maggiore velocit\u00e0. L'F-105 sarebbe diventato il principale aereo da attacco verso terra della Guerra del Vietnam, facendo pi\u00f9 di 20.000 missioni prima di essere sostituito dall'F-4 Phantom II nel novembre 1970. 397 degli 833 F-105 Thunderchief prodotti furono perduti in combattimento in Vietnam. 17 furono abbattuti dai MiG nordvietnamiti mentre degli altri molti furono distrutti a terra. L'F-105 fu l'ultimo progetto indipendente della Republic Aviation.\nUna versione a due posti \"Wild Weasel\" detta F-105G fu in seguito sviluppata per sostituire la versione \"Wild Weasel\" dell'F-100. Il primo F-105G vol\u00f2 il 15 gennaio 1966 e i primi modelli arrivarono in Indocina nel giugno dello stesso anno. Questa versione continu\u00f2 a operare per molto tempo dopo il ritiro della versione \"ground attack\" ed era ancora in servizio alla fine della guerra.\nGli ultimi anni.\nNel dicembre 1957, la Republic crea una divisione elicotteri, per costruire sotto licenza l'Alouette progettato dalla francese A\u00e9rospatiale.\nNello sforzo di far procedere l'azienda, Republic sviluppa poi un turboelica civile a medio raggio, chiamato \"Rainbow\". L'aereo sarebbe stato molto veloce per lo standard degli aerei a elica ma lo scarso interesse delle compagne aeree fece cancellare il progetto.\nRepublic Aviation fa un ultimo tentativo per sopravvivere tornando all'ambito militare; nel 1960, acquisisce una quota nella azienda olandese Fokker per proporre un aereo militare basato su un progetto di Fokker ma l'Aeronautica non \u00e8 interessata e non fa offerte di contratto.\nAll'inizio degli anni Sessanta l'azienda aeronautica Fairchild Aircraft inizia a comprare azioni della Republic e alla fine compra l'azienda (luglio 1965). In settembre, Republic diventa \"Republic Aviation Division of Fairchild Hiller\" e cessa di esistere come azienda indipendente.\nLa \"tradizione di denominazione\" degli aeromobili della Republic viene continuata dalla Fairchild Hiller con l'A-10 Thunderbolt II (primo volo nel maggio 1972), sebbene l'aereo sia meglio conosciuto con il nome non ufficiale di \"Warthog.\""}
{"id": "1031059", "revid": "729019", "url": "https://it.wikipedia.org/wiki?curid=1031059", "title": "Seversky Aircraft Company", "text": "La Seversky Aircraft Company era un'azienda aeronautica statunitense fondata nel 1931. La sua produzione riguardava aerei da caccia utilizzati nella USAF durante la seconda guerra mondiale.\nStoria.\nLa Seversky Aircraft Company venne fondata nel 1931 da Alexander de Seversky, un espatriato russo pilota veterano della prima guerra mondiale durante la quale perse una gamba. Originariamente molti dei progettisti della Seversky Aircraft era profughi di nazionalit\u00e0 russa che Servinsky aiutava a fuggire le purghe staliniane, tra i quali vi erano Michael Gregor e Alexander Kartveli, i progettisti dei pi\u00f9 famosi aerei della futura Republic Aviation.\nDopo diversi fallimenti, la Seversky Aircraft riusc\u00ec a vincere un bando per la progettazione di un nuovo caccia Army Air Corps, ed ottenne il primo contratto militare nel 1936 per la produzione del suo Seversky P-35. Il P-35 divenne famoso il 7 dicembre 1941 quando ingaggi\u00f2 per la prima volta gli aerei giapponesi durante l'attacco su Pearl Harbor.\nNel 1939 partecipa nuovamente ad un concorso per un caccia presentando il progetto notevolmente migliorato del AP-4. Il contratto venne vinto dalla Curtiss-Wright Corporation con il proprio progetto, il P-40, per\u00f2 pur risultando perdente, la commissione esaminatrice rimase comunque impressionata molto favorevolmente dal progetto presentato dalla Seversky, tanto che l'aviazione statunitense ordin\u00f2 ulteriori 13 esemplari per studiarne il comportamento a media e ad alta quota.\nNell'aprile 1939 la Seversky Aircraft Corporation aveva perso $ 550\u00a0000 cos\u00ec Seversky venne estromesso dalla societ\u00e0 che aveva fondato. Il consiglio d'amministrazione nomin\u00f2 al suo posto Wallice Kellet alla presidenza e nel settembre 1939 la societ\u00e0 venne riorganizzata prendendo il nome di Republic Aviation Corporation. Seversky continu\u00f2 a combattere per la sua societ\u00e0 fino a quando, nel settembre del 1942, fu raggiunto un accordo."}
{"id": "1031066", "revid": "131962", "url": "https://it.wikipedia.org/wiki?curid=1031066", "title": "Republic Aviation", "text": ""}
{"id": "1031084", "revid": "131962", "url": "https://it.wikipedia.org/wiki?curid=1031084", "title": "Republic Aviation Corporation", "text": ""}
{"id": "1031228", "revid": "254059", "url": "https://it.wikipedia.org/wiki?curid=1031228", "title": "Alidosi", "text": "La nobile famiglia Alidosi \u00e8 originaria della valle del Santerno in Romagna; di essa si hanno notizie a partire dal VII secolo.\nStoria.\nIl primo documento che cita la famiglia risale al 1152; in esso appare un \"Alidux Guidoniis Lithusii\". In atti successivi gli Alidosi sono menzionati come vassalli del vescovo di Imola (quando ancora la sede episcopale era \"Castrum Sancti Cassiani\").\nNel 1210 gli Alidosi ottennero dall'imperatore Ottone IV di Brunswick la signoria rurale sulla massa di Sant'Ambrogio, centro abitato dell'alta valle del Santerno (da cui poi nacque Castel del Rio). Il privilegio, ottenuto probabilmente per i servigi militari resi all'imperatore, fu concesso con la formula \"cum omn\u00ecmoda justictione ac mero et mixto imperio\", vale a dire con poteri pressoch\u00e9 assoluti. L'aquila imperiale che campeggia nello stemma del casato testimonia il rapporto di fedelt\u00e0 alla casa imperiale.\nGli Alidosi ottennero le prime cariche pubbliche ad Imola, la citt\u00e0 pi\u00f9 importante della valle del Santerno, dopo la cacciata della famiglia rivale dei Nordigli (1286). Nel corso del XIV secolo presero e ripresero la Signoria di Imola pi\u00f9 volte. Un ramo della famiglia si trasfer\u00ec in citt\u00e0, mentre l'altro ramo continu\u00f2 a governare Castel del Rio. Nel 1334 Lippo II fu il primo degli Alidosi ad essere nominato capitano del popolo d'Imola; nello stesso anno var\u00f2 un nuovo Statuto cittadino. Due anni pi\u00f9 tardi papa Benedetto XII gli confer\u00ec la carica di vicario pontificio (Imola passava formalmente sotto la giurisdizione papale; l'Alidosi la governava in nome e per conto della Santa Sede). Lippo II trasmise la propria carica ai discendenti. \nVa registrata, nel 1365, la decisione (presa a grande maggioranza) del Consiglio degli Anziani di Imola, riunito nella cattedrale di San Cassiano, di inviare cinque probi e autorevoli cittadini ad Avignone, con l'incarico di presentare a papa Urbano V le lamentele della comunit\u00e0 contro Azzo e Bertrando Alidosi, definiti \"lupi rapaces et praedones\". Dell'ambasceria faceva parte anche un docente, Benvenuto, futuro commentatore della \"Commedia\" dantesca. L'iniziativa non ebbe successo, ed anzi di l\u00ec a poco gli Alidosi vennero confermati nel rango di vicari papali.\nA monte di Castel del Rio iniziava il territorio della Repubblica di Firenze. Gli Alidosi strinsero rapporti con i ricchi casati fiorentini. Lito Alidosi prese in moglie Cianghella della Tosa (citata da Dante nel canto XV del \"Paradiso\"). Nella seconda met\u00e0 del secolo il ramo imolese divenne preponderante. Gli Alidosi d'Imola mantennero in uno stato di inferiorit\u00e0 i parenti di Castel del Rio. Questi ultimi nel 1392 pensarono di rifarsi chiedendo protezione al comune di Firenze. La richiesta fu accettata. Da allora il casato alidosiano aggiunse nel proprio stemma il giglio, simbolo fiorentino, dipingendolo sul petto dell'aquila imperiale. Tale \u00e8 ancora oggi lo stemma del comune di Castel del Rio.\nAd Imola gli Alidosi governarono fino al 1424. Perduta la signoria (ad opera dei Visconti di Milano), si estinse anche il ramo familiare. Invece dominarono Castel del Rio per altri duecento anni, fino al 1638. L'ultimo signore alidosiano di Castel del Rio fu Mariano Alidosi (? - 21 dicembre 1645), al quale papa Urbano VIII tolse il feudo (Mariano mor\u00ec esule a Firenze). Un importante segno della presenza del casato a Castel del Rio \u00e8 il Ponte degli Alidosi. Ancora oggi gli abitanti del centro abitato si chiamano \"alidosiani\".\nTra gli esponenti pi\u00f9 celebri della famiglia si ricordano:\nL'ultima erede della famiglia fu Giovanna Alidosi (XVI secolo), andata in sposa a Bartolomeo Brancaleoni, della nobile famiglia marchigiana."}
{"id": "1031295", "revid": "125758401", "url": "https://it.wikipedia.org/wiki?curid=1031295", "title": "Afef Jnifen", "text": "Biografia.\n\u00c8 quarta di sei figli. Suo padre, Mohamed Jnifen, \u00e8 stato ministro plenipotenziario per i rapporti bilaterali tra Tunisia e Libia; sua madre, invece, \u00e8 di origini turche. Si trasferisce a Parigi per diventare indossatrice. Entrata nell'ambiente della moda viaggia molto, visitando numerosi Paesi fino a quando approda in Italia, dove viene subito apprezzata da celebri stilisti.\nViene definitivamente lanciata da Jean-Paul Goude, il regista fotografo che ha lanciato anche Grace Jones, con il quale lavora per alcuni spot pubblicitari; in seguito lavora per celebri stilisti dell'alta moda italiana e francese, come Alaia, Armani, Gaultier, Chanel, Cavalli. Dal 2003 \u00e8 giornalista pubblicista, iscritta all'Ordine dei Giornalisti della Lombardia.\nHa un figlio di nome Sammy.\nTra il 1996 e il 1997 lavora in televisione partecipando come ospite fissa al \"Maurizio Costanzo Show\" mentre dal 5 ottobre dello stesso anno al 30 maggio 1999 conduce il rotocalco di Mediaset \"Nonsolomoda\". \u00c8 qui che conosce l'imprenditore Marco Tronchetti Provera, che sposer\u00e0 nel 2001, e da cui si separa consensualmente nel 2018. Nel 1999 ha partecipato alla puntata televisiva \"Il ladro di merendine\" della serie \"Il commissario Montalbano\" interpretando il ruolo di Karima Moussa.\nNel 1999 avviene la sua prima esperienza nella Rai conducendo insieme con Fabrizio Frizzi \"Scommettiamo che...?\". Nel 2004 ha presentato una puntata speciale de \"Le Iene\" e dal 2006 \u00e8 valletta nel programma \"La grande notte\", condotta da Gene Gnocchi su Rai 2. Nel 2005, dopo una polemica tra lei e Marcello Pera per ci\u00f2 che concerne l'integrazione dei musulmani in Italia, si parl\u00f2 di una sua possibile candidatura con l'UDEUR in vista delle imminenti elezioni politiche, cosa che comunque non avvenne. Dal 2008 \u00e8 testimonial pubblicitario di \"L'Or\u00e9al\". Nel 2021 ha sposato in Costa Azzurra l'imprenditore italiano Alessandro Del Bono."}
{"id": "1031542", "revid": "15756", "url": "https://it.wikipedia.org/wiki?curid=1031542", "title": "Cronologia di Venezia", "text": "Elenco cronologico dei principali fatti riguardanti la citt\u00e0 di Venezia, il suo Stato e le principali vicende storiche ed esterne che ne hanno influenzato la politica e lo sviluppo.\nXVIII secolo.\nProbabilmente si sarebbe potuto resistere ai francesi per qualche mese, per\u00f2 ."}
{"id": "1031586", "revid": "599013", "url": "https://it.wikipedia.org/wiki?curid=1031586", "title": "Brahim Hemdani", "text": "Club.\nHemdani inizi\u00f2 la carriera con il , dove trascorse due stagioni prima di trasferirsi al . Allo Strasburgo rimase per tre stagioni giocando 52 partite e segnando tre gol. Nel 2001 si trasfer\u00ec al Marsiglia dove gioc\u00f2 oltre 100 partite raggiungendo nel 2004 la finale di Coppa UEFA. Dopo la scadenza del contratto, il 14 giugno 2005 si trasfer\u00ec a parametro zero ai Rangers.\nSi infortun\u00f2 poco prima d'inizio stagione riuscendo a fare il suo esordio con la nuova maglia solo a ottobre, in uno 0-0 contro il Dundee Utd. Comunque, divenne titolare nel centrocampo dei Rangers che in quella stagione raggiunsero per la prima volta nella storia gli ottavi di finale di Champions\u2019 League anche se chiusero solo al terzo posto in campionato e senza vincere alcun trofeo. La stagione 2006/07 lo vide ancora titolare a centrocampo assieme al nuovo acquisto J\u00e9r\u00e9my Cl\u00e9ment e Charlie Adam, ma dopo il ritorno del capitano Barry Ferguson dall'infortunio fu spostato a giocare davanti alla difesa. Il suo rendimento nel nuovo ruolo fu ottimale, tanto che il 16 aprile 2007 fu nominato giocatore dell'anno dei Rangers grazie al voto dei tifosi.\nDopo un'altra stagione giocata da titolare, lasci\u00f2 i Rangers alla scadenza del contratto il 1\u00ba giugno 2009 per poi ritirarsi dal calcio giocato.\nNazionale.\nHemdani ha giocato alcune partite con la Nazionale francese Under-21, e ha a lungo rifiutato le convocazioni della , Paese di origine dei suoi genitori, sperando di guadagnarsi la convocazione per la selezione francese.\nNel 2008 ha deciso infine di accettare la convocazione nella nazionale algerina, con cui ha giocato 2 partite."}
{"id": "1031656", "revid": "1573940", "url": "https://it.wikipedia.org/wiki?curid=1031656", "title": "Basilica di Santa Giusta (Santa Giusta, Italia)", "text": "La cattedrale di Santa Giusta \u00e8 il principale edificio di culto dell'omonimo centro della provincia di Oristano. La Santa titolare \u00e8 per l'appunto Santa Giusta, che la tradizione vuole esser stata martirizzata all'epoca di Diocleziano nella cripta ivi presente.\nRealizzata quasi totalmente in arenaria, questo edificio risale al XII secolo.\n\u00c8 considerato uno dei pi\u00f9 rappresentativi esempi di romanico sardo.\nStoria.\nLa basilica di Santa Giusta fu edificata nella prima met\u00e0 del XII secolo da maestranze locali aiutate da maestranze pisane che operarono nel cantiere buschetiano del Duomo di Pisa. Come data antecedente l'edificazione della basilica \u00e8 stata proposta il 1118 anno in cui papa Gelasio II consacr\u00f2 la cattedrale di Pisa, mentre \u00e8 da supporre che la costruzione dell'edificio santagiustese giunse a conclusione prima della met\u00e0 del secolo, in quanto il 1144 \u00e8 la data di sicura conclusione della chiesa di Santa Maria a Terralba, che insieme alla prima struttura della Cattedrale di Santa Maria di Oristano, era coeva alla cattedrale di Santa Giusta.\nTra gli studiosi che si sono occupati della cattedrale, alcuni, a causa delle testimonianze altomedievali ivi conservate, come il pluteo marmoreo, i capitelli altomedievali e il riferimento in un manoscritto astigiano del 1080 ad un \"Ephisius\" vescovo di Santa Giusta, hanno ipotizzato la presenza di un precedente edificio di culto, anche se le indagini archeologiche hanno dato esito negativo.\nIn epoca moderna la cattedrale ha subito alcune modifiche rispetto all'impianto originario. Tra il XVI e il XVII secolo la parete destra fu sfondata per permettere l'edificazione di due cappelle, una detta \"del Rosario\" e l'altra dedicata a Sant'Antonio.\nNel 1847 l'arcivescovo oristanese Saba - nel 1503 infatti la diocesi santagiustese era stata soppressa e accorpata a quella oristanese - fece realizzare un recinto in pregiato marmo di Carrara, separante il presbiterio dal resto dell'ambiente interno; nel 1876 fu addossato ad una colonna, che ancora reca i segni delle grappe, un pulpito, anch'esso marmoreo. \nNel 1860 il campanile a vela che si elevava dallo spiovente della navata sinistra croll\u00f2: per rimediare alla perdita nel 1875 si inizi\u00f2 la costruzione della torre campanaria, che ancora sorge a destra della chiesa, in linea con la parete absidale. La torre campanaria giunse a conclusione nel 1908, ma, sempre alla fine del primo decennio del Novecento, Dionigi Scano lo sollev\u00f2 notevolmente, rendendolo la struttura pi\u00f9 alta dell'intero paese.\nTra l'Ottocento e il Novecento i lavori di bonifica nelle campagne vicine, per poter permettere il passaggio della ferrovia e delle strade, la realizzazione del terrapieno e infine la realizzazione del campanile addossato alla cattedrale avevano alterato il delicato equilibrio che permetteva a quest'ultima di reggersi in piedi, e gi\u00e0 nel 1896 ci fu un intervento di restauro, condotto proprio da Dionigi Scano, consistente nell'uso di catene per contenere lo strapiombo delle murature.\nIn realt\u00e0 questo primo rudimentale intervento non risolse i gravi problemi che la cattedrale mostrava, e se la Prima guerra mondiale imped\u00ec qualsiasi intervento di restauro, peraltro indispensabile, i progetti per un organico intervento ripresero nel 1921, arrivando solo nel 1927 ad una concreta opera di restauro, condotta da Carlo Aru e conclusasi nel 1930.\nNel 1961 il Ministero della pubblica istruzione, influenzato dal modernismo allora gi\u00e0 serpeggiante negli ambienti ecclesiastici, decret\u00f2 la sostituzione degli arredi sacri - pulpito, balaustra, recinto marmoreo - posti nell'Ottocento. La loro effettiva sostituzione giunse solo nel 1983, con il restauro condotto da Aldo Lino.\nDescrizione.\nLa cattedrale di Santa Giusta sorge nella zona settentrionale dell'omonimo paese, su un poggio alto pochi metri sul livello del mare. L'accesso principale alla basilica \u00e8 costituito da una un'ampia scalinata.\nLa pianta della cattedrale \u00e8 longitudinale, ripartita in tre navate di cui quella centrale larga \u00e8 alta il doppio delle navate laterali; non \u00e8 presente il transetto e la parete absidale possiede una sola abside orientata.\nFacciata.\nLa facciata della basilica mostra, come il resto della struttura, i blocchi squadrati di arenaria a vista. Si tratta di una facciata ripartita in tre registri, corrispondenti alla suddivisione interna in navate: quindi anche in questo caso i registri laterali sono larghi la met\u00e0 di quello centrale. Mentre i registri laterali sono piuttosto spogli di decorazioni, segnati solo dalle paraste d'angolo e da un alto zoccolo, che percorre l'intero perimetro della struttura, il registro centrale appare assai pi\u00f9 elaborato. Questo, infatti, \u00e8 diviso a sua volta in tre pseudo-registri da alte lesene, chiuse da archi, di cui quello centrale di gran lunga pi\u00f9 largo di quelli laterali. Questo pseudo-registro centrale ospita il portale e la trifora.\nIl portale \u00e8 delimitato ai lati da due stipiti marmorei, conclusi da pseudo-capitelli decorati a foglie, e da un architrave, anch'esso marmoreo. Questo reca scolpiti alle estremit\u00e0 un leone e una leonessa nell'atto di ghermire dei cervi: il sesso delle due fiere \u00e8 particolarmente enfatizzato, e la leonessa mostra sulla coscia una croce, realizzata attraverso una differente realizzazione del pelo. Conclude il portale una lunetta al centro della quale campeggia una croce in basalto scuro.\nLa trifora \u00e8 un delicato elemento architettonico caratterizzato da esili colonnine marmoree, dotate di base e di capitello. Questa \u00e8 l'unica apertura esistente sulla facciata capace di assicurare luce all'interno.\nLa sommit\u00e0 della facciata \u00e8 conclusa da un timpano tripartito, la cui suddivisione contraddice per\u00f2 la tripartizione del resto del registro centrale. Nella campitura centrale del timpano campeggia una losanga gradonata.\nAi fianchi delle lesene del registro centrale si alzano due colonne marmoree, di cui quella di destra spezzata. Questa presenza ha fatto pensare che in un lontano passato la facciata potesse essere anticipata da un portico o una struttura simile.\nPareti laterali.\nLa parete laterale settentrionale \u00e8 completamente libera, a differenza di quella meridionale, alla quale nel corso dei secoli si sono addossate aggiunte strutturali quali le cappelle e gli annessi parrocchiali. La parete libera mostra, perfettamente leggibile sopra lo zoccolo, la successione di nove registri, individuati da sottili lesene e chiusi ciascuno da una coppia di archetti pensili. Alternatamente, una monofora si apre sui registri della partitura inferiore, corrispondente alla parete della navatella sinistra. Lo stesso schema si ripete nella partitura superiore, corrispondente al brano di muro superiore della navata centrale. Il quinto registro nella partitura inferiore accoglie il portale secondario, a cui si accede grazie ad una umile scalinata a pianta semicircolare in blocchi di basalto; l'unico elemento decorativo di questa apertura \u00e8 un timpano basaltico incassato nella tessitura muraria.\nRetro.\nL'abside, a differenza delle pareti laterali, \u00e8 dominata dalle decorazioni, tanto da poter quasi rivaleggiare in questo senso con la facciata. Come quest'ultima, anche la parete absidale \u00e8 ripartita i tre registri: in questo caso, per\u00f2, non sono degli elementi decorativi a causare ci\u00f2, ma l'elemento architettonico principale, cio\u00e8 l'abside. Le parti laterali sono divisi in due registri dalle paraste d'angolo e dalle lesene: queste si concludono con due archetti modanati. Sia nel registro immediatamente a sinistra dell'abside che in quello immediatamente a destra si aprono due monofore, dalla centina elegantemente modanata.\nL'abside \u00e8 elegantemente ripartita da semicolonnine poggianti su plinti e culminanti in capitelli a foglia: tra questi e gli archetti che danno il ritmo alla parte superiore dell'abside, degli abachi dadiformi. Tre monofore si aprono sulla parete dell'abside, tutte dotate di centina modanata. Un'apertura cruciforme si trova invece nel timpano del registro centrale della parete, mentre nello zoccolo stanno altre tre mofore che danno luce alla cripta della cattedrale.\nInterno.\nLe navate all'interno sono divise tra loro da sette colonne culminanti in arcate: tali colonne sono per la maggior parte materiale di spoglio, cos\u00ec come i capitelli che le completano e le basi su cui poggiano. Il materiale marmoreo per la cattedrale venne recuperato in massima parte dai centri di Tharros, Neapolis e Othoca: il pezzo pi\u00f9 antico di questa parte della cattedrale \u00e8 un capitello corinzio della prima met\u00e0 del II secolo, mentre in assoluto il pezzo di spoglio pi\u00f9 antico \u00e8 una base di colonna costituita da un capitello corinzio del primo secolo a.C. posta nella cripta dell'edificio. Le navate laterali sono coperte da volte a crociera, mentre la navata centrale ha copertura a capriate lignee.\nIl presbiterio risulta elevato rispetto al resto dell'aula a causa della presenza della cripta. L'accesso a questo si ha mediante un'angusta scala posta a destra della scalinata che permette di salire al presbiterio stesso. La cripta ha forma rettangolare, e in corrispondenza dell'abside superiore ha anch'essa una catino absidale. La copertura \u00e8 a volta a crociera, sostenuta da sette tozze colonne, dotate di capitello scolpito appositamente.\nInfluenze architettoniche.\nLa cattedrale di Santa Giusta presenta alcuni elementi che tradiscono la presenza di maestranze pisane nell'originario cantiere santagiustese del Millecento. Il primo di questi elementi \u00e8 la losanga gradonata che campeggia nel timpano della facciata. Questo elemento ha grande importanza per la storia dell'architettura romanica in Sardegna, poich\u00e9 lo stesso elemento ritorna nelle strutture del Duomo di Pisa realizzate dal Buscheto. Ancora, nella parete absidale, il gioco di colonnine addossate alla muratura e in particolare l'abaco dadiforme che congiunge i capitelli delle colonnine agli archetti \u00e8 una soluzione che ritorna nelle testate buschetiane del medesimo Duomo toscano.\nQuesti elementi attestano la sicura presenza nel cantiere di Santa Giusta di maestranze pisane al fianco di quelle sarde.\nDiocesi di Santa Giusta.\nLa prima testimonianza storica della presenza della diocesi di Santa Giusta risale al 1119. In questa data il vescovo \"Augustinus\" presenzi\u00f2 alla riconsacrazione della chiesa di San Saturno a Cagliari e fu presumibilmente in questo stesso periodo che scomparve definitivamente la diocesi di \"Forum Traiani\" (divenuta nell'Alto Medioevo \"Chrysopolis\" che corrisponde al paese di Fordongianus), e che si form\u00f2 l'arcidiocesi di Aristanis (poi arcidiocesi di Oristano). Un manoscritto conservato nell'archivio capitolare di Asti risalente al 1080, in realt\u00e0, fa riferimento ad un \"Ephisius\" vescovo di Santa Giusta e ci\u00f2 parrebbe anticipare la presenza della cattedra vescovile a Santa Giusta di almeno un secolo, ma la testimonianza data dal codice astigiano non convince del tutto gli storici.\nNel 1503 la riforma delle diocesi sarde port\u00f2 all'accorpamento della diocesi di Santa Giusta con l'arcidiocesi di Oristano."}
{"id": "1031760", "revid": "287204", "url": "https://it.wikipedia.org/wiki?curid=1031760", "title": "Laszlo Tokes", "text": ""}
{"id": "1031852", "revid": "6923", "url": "https://it.wikipedia.org/wiki?curid=1031852", "title": "Necronomicon Press", "text": "La Necronomicon Press \u00e8 una piccola casa editrice statunitense specializzata in racconti, poesie e critica letteraria orientati ai generi horror e fantasy, \u00e8 diretta da Mark A. Michaud.\nLa societ\u00e0 editrice ha sede a West Warwick, nello stato del Rhode Island, a pochi chilometri dalla capitale Providence, che fu la citt\u00e0 natale di Howard P. Lovecraft, alla cui produzione la Necronomicon Press deve l'ispirazione del proprio nome.\n\"Necronomicon\", infatti, \u00e8 il titolo di un libro misterioso e maledetto che compare pi\u00f9 volte nei numerosi racconti dello scrittore nordamericano e che ha avuto numerose citazioni anche in altre opere di genere, sia letterarie sia cinematografiche.\nLa fondazione della casa editrice, nel 1976, avviene infatti proprio con lo scopo di ripubblicare le opere di Lovecraft o di stampare per la prima volta tutto il vasto patrimonio di carte inedite lasciate dallo scrittore prematuramente scomparso nel 1936, principalmente lettere o brevi saggi critici ma anche racconti inediti o spuri, in quanto figli della copiosa attivit\u00e0 di ghost-writer di Lovecraft.\nIn trent'anni di attivit\u00e0 per\u00f2, su spinta dell'editore Michaud e di altri collaboratori, l'attenzione si \u00e8 estesa ad altri autori di genere quali, ad esempio, Robert E. Howard, Clark Ashton Smith, Ramsey Campbell, Hugh B. Cave, Joyce Carol Oates, Brian Lumley e Brian Stableford.\nLa Necronomicon Press ha pubblicato anche molte opere pionieristiche di critica su Lovecraft (che fu invece ignorato per decenni dalla critica ufficiale) e opere di discepoli dello scrittore di Providence, come Dirk W. Mosig, Stefan Dziemianowicz, Kenneth W. Faig e S. T. Joshi, di quest'ultimo anche la famosa biografia \"H.P.Lovecraft: a life\" (1996), considerata da molti la pi\u00f9 completa biografia dedicata allo scrittore.\nRilevante anche la pubblicazione periodica che, nel corso di tre decenni, ha visto uscire per i tipi di questo piccolo editore importanti collane critiche come \"Lovecraft Studies\" e \"Studies in weird Fiction\", entrambe curate da Joshi, \"The Crypt of Cthulhu\", curata da Robert M. Price, \"The Count of Thirthy\" curata sempre da Joshi ma dedicata a Ramsey Campbell e \"Witches of The Mind\" dedicata a Fritz Leiber e curata da Bruce Byfield.\nUn discorso a parte merita l'altra pubblicazione periodica \"Necrofile, The Rewiew of Horror Fiction\", che unisce interessi critici e pubblicazioni di racconti e che \u00e8 stata insignita, nel 1995, col British Fantasy Award.\nLa Necronomicon Press ha inoltre vinto per due volte il \"World Fantasy Award\" (1994 e 1996)."}
{"id": "1031858", "revid": "1194709", "url": "https://it.wikipedia.org/wiki?curid=1031858", "title": "Guidi", "text": "I conti Guidi furono una delle maggiori casate dell'Italia centrale nel corso del Medioevo. Conosciuti come Conti palatini di Toscana, dominarono su gran parte della Toscana, Romagna ed Emilia. \nGrazie alla loro importanza, ambirono a formare una dinastia regnante stabile in Toscana (favoriti in questo anche dalla protezione di Matilde di Toscana).\nI castelli principali furono quelli di Poppi, Romena, Porciano nel Casentino in Toscana, di Bagno e Montegranelli nella valle del Savio, di Dovadola e Modigliana nella valle del Montone in Romagna.\nL'origine della famiglia.\nSecondo la tradizione, ritenuta vera sia da Giovanni Villani che da Scipione Ammirato, la famiglia dei conti Guidi sarebbe arrivata in Italia dalla Germania con Teudelgrimo I, cavaliere al seguito dell'imperatore Ottone I, se non addirittura nipote. Scrive infatti Villani: \"si dice che anticamente furono d'Alamagna grandi baroni i quali passarono con Otto primo imperadore il quale diede loro il contado di Modigliana in Romagna e di l\u00e0 rimasono\". In realt\u00e0, sebbene sia vero che il capostipite delle casata sia stato Tegrimo o Teudegrimo I, non \u00e8 possibile che sia arrivato in Italia nel 951 con Ottone I e tantomeno che sia stato l'imperatore a farlo conte di Modigliana.\nInfatti, da vari documenti, risulta che Tegrimo fosse conte palatino di Toscana e risiedesse a Pistoia, dove tuttora \u00e8 sepolto uno dei suoi figli, gi\u00e0 nel 924 cio\u00e8 quasi 30 anni prima della calata di Ottone I in Italia. E proprio nel 924 Tegrimo si rec\u00f2 in visita al castello di Modigliana di cui era signora la ravennate contessa Ingeldrada, figlia del duca Martino, che poi spos\u00f2 divenendo cos\u00ec, per matrimonio e non per concessione imperiale, anche conte di Modigliana. Certo \u00e8 che la coppia ebbe due figli: Ranieri e Guido.\nRanieri e Guido, in un atto rogato in Pistoia il 2 ottobre 942, donarono alcuni beni che possedevano nel contado pistoiese per suffragare le anime dei loro genitori defunti. Nulla si sa di chi Ranieri, detto il \"Diacono\", sposasse e se e quali eredi ebbe ma, al contrario, uno strumento del 940 fa menzione della contessa Gervisa, moglie dell'altro fratello Conte Guido I.\n\u00c8 noto tuttavia che il Diacono fu citato a comparire il 7 aprile del 967 in Classe, Ravenna, davanti all'Imperatore Ottone I ed al papa Giovanni XIII per avere arrestato e maltrattato l'arcivescovo di Ravenna Pietro e per averne saccheggiato l'episcopio; ma il Diacono Ranieri, anzich\u00e9 comparire a difendersi, si lasci\u00f2 condannare in contumacia.\nInteressante dunque \u00e8 notare che la sentenza del 967 di Ottone I contro Ranieri, figlio del Conte Teudegrimo di Modigliana, coincide appunto con l'anno in cui la tradizione vuole che i Conti Guidi siano scesi in Italia con Ottone I e da lui abbiano ricevuto in feudo Modigliana.\nGuido II e Teudegrimo II.\nSe del Diacono Ranieri non si conoscono discendenti diretti, rimane comunque traccia di quelli del fratello minore Guido. In una carta dell'8 giugno 992 scritta nel castello di Modigliana appare che la contessa Willa o Guilla figlia del marchese (non si sa dia quale circoscrizione) Ubaldo, figlio a sua volta del marchese di Spoleto e marchese di Camerino Bonifacio II della dinastia degli Hucpoldingi, essendo rimasta vedova del conte Teudegrimo II figlio del conte Guido I, insieme con suo figlio Guido II, offrirono in suffragio delle anime del consorte, per lei, e del padre, per lui, alla Badia di San Fedele a Strumi nel territorio di Poppi, fondata dal conte Teudegrimo II, le ville di Larniano, di Loscove e di Quorle nel Casentino.\nPer altro, con una nuova scrittura del 13 novembre 1017 fatta in Porciano, lo stesso Conte Guido II don\u00f2 alla Badia di Strumi altri beni in suffragio dell'anima sua e della contessa Emilia sua consorte. La qual contessa Emilia si rammenta defunta nel 1029, allorch\u00e9 con strumento del marzo di detto anno lo stesso Conte Guido II, per rimedio delle anime dei suoi genitori e di sua moglie Emilia, confer\u00ec alla Badia di Strumi tutte le decime delle sue corti di Porciano, di Vado, di Cetica, e di Larniano nel Casentino, a condizione che l'abate di quel monastero dovesse distribuire ogni giorno una refezione a dodici pellegrini.\nGuido III, Teudegrimo III e Guido IV.\nFigli del conte Guido II furono i conti Teudegrimo III e Guido III che nell'aprile del 1034, stando in Pistoia, donarono alla cattedrale per suffragare l'anima del defunto loro genitore il conte Guido II dieci poderi posti nei distretti di Montale, di Tizzana e sul Vincio dell'Ombrone pistoiese. N\u00e9 meno importante \u00e8 la notizia che fornisce un altro strumento del 23 maggio 1043 scritto nel Castello di Vincio sull'Ombrone, ovvero che la moglie di Guido III faceva di nome Adeletta ed era figlia di un Ildebrando. In quell'anno suo marito si era ammalato e, essendo in fin di vita nel suo castello di Vincio, destin\u00f2 molti beni alla cattedrale di Pistoia.\nUn atto notarile dell'anno 1100 indica come uno dei figli di Teudegrimo III un conte Alberto a sua volta padre di Guido IV. In una delle carte del Monastero di Rosano, che porta l'indicazione del 10 settembre Indizione VIII, ma che potrebbe riferirsi al 1055 o al 1070, quando era badessa di donna Berta, sono nominati il conte Guido IV ed suo figlio Guido V.\nGuido V.\nIl conte Guido V spos\u00f2 una Ermellina figlia del primo matrimonio del conte Alberto di Mangona detto anche \"marchese\" per le seconde nozze contratte con la marchesa Sofia vedova di Arrigo I dei Bourbon del Monte Santa Maria. Guido ed Ermellina ebbero tre figli cio\u00e8 Teudegrimo, Guido o Guido Guerra I, e Ruggieri morto per\u00f2 fanciullo come indicato da una pergamena del luglio 1097, scritta nel Castello del Monte di Croce, con la quale il conte Guido V, rifacendosi all'editto del re Liutprando, dette la libert\u00e0 ad un servo per suffragare l'anima del figlio defunto. Tra il 1086 ed il 1099 era mancata in vita anche la contessa Ermellina perch\u00e9 con un atto del novembre del 1094, e di nuovo in uno del 21 gennaio 1096, il marito suffragava per l'anima della defunta contessa Ermellina con offrire dei beni alla Badia di Strumi.\nGuido V e il figlio Guido, detto \"Guerra\", frequentavano regolarmente la corte di Matilde di Canossa. Guido V, nell'aprile del 1085 e il 16 dicembre del 1098, si trovava in Pistoia con la Grancontessa e nel luglio del 1099 insieme al figlio Guido Guerra che il 12 ottobre dello stesso anno, ma a Brescello lo si trova indicato come marchese. Secondo alcune interpretazioni il titolo di marchese nasceva dal fatto che la grancontessa Matilde lo avesse adottato o gli avesse fatto da madrina al battesimo. Ma una lettura diversa spiegherebbe il titolo di marchese per Guido Guerra II in virt\u00f9 del fatto che, apparentemente, era l'unico erede, Teudegrimo era morto proprio nel 1099, della marchesa Sofia sua nonna. Interessante un documento del novembre del 1100 redatto a Pistoia che fa menzione di un viaggio al Santo Sepolcro di Guido V nel marzo dello stesso anno. Il conte Guido V mor\u00ec nel 1103 lasciando Guido Guerra II suo unico erede.\nLa dinastia dei Guido Guerra.\nVuole la leggenda, riportata anche da Boccaccio, che i Conti Guidi regnassero su Ravenna ma fossero cos\u00ec crudeli tiranni che, a seguito di una sollevazione popolare, vennero tutti sterminati dai rivoltosi eccetto un figlioletto, Guido, che si trovava a balia nel castello di Modigliana. Sempre la favola vuole che questo Guido fosse poi conosciuto come Guido Besangue, o Beisangue o Bevisangue perch\u00e9 avesse l'abitudine di leccare la sua spada ogni volta che la usava per uccidere qualcuno. Uno dei suoi nipoti, scrive Boccaccio, \"Guido Guerra ebbe nome; il soprannome di questo Guido si crede venisse da un desiderio innato d'arme, il quale si dice che era in lui d'essere sempre in opere di guerra\". Ma qui finisce la leggenda evidentemente costruita su episodi temporalmente diversi, e romanzati, della storia dei Guidi.\nDa una pergamena del 31 gennaio 1104 relativa a un'altra donazione all'abbazia di Vallombrosa si evince che il conte Guido Guerra II era sposato alla contessa Imilia, figlia di Rainaldo detto Sinbaldo. Tre mesi dopo Guido Guerra II era tornato in Lombardia, dove il 24 aprile risult\u00f2 fra i testimoni di un atto della \"Grancontessa\" Matilde di Canossa in favore della Badia di Polirone. Il nome di Imilia invece ricompare nel febbraio del 1116 nella pieve di San Detole dove, con il marito, ratific\u00f2 una donazione in favore della Badia di San Benedetto in Alpe. E la contessa Imilia si trovava insieme al suo consorte nel dicembre del 1119 nel loro palazzo di Pistoia quando assegnarono terreni e abitazioni a quelli del piviere di Empoli che si fossero recati a fabbricare case per abitarle in Empoli nuova. Imilia, dopo aver dato al conte un figlio che prese il nome di Guido Guerra II, attorno al 1131 era rimasta vedova come dichiara una pergamena del mese di gennaio di quell'anno ed era sempre viva il 3 maggio del 1133 quando il conte Guido Guerra II, su suo consiglio, vend\u00e9 per lire cento all'abate di San Pietro a Roti in Val d'Ambra il diritto di utilizzare le acque dell'Ambra per un nuovo molino. Il nome di Imilia si ripresenta anche nel luglio 1146 quando, con il figlio, rinunci\u00f2 ai diritti sul Castello di Moggiona in favore dell'Ordine dei Camaldolensi.\nIl conte Guido Guerra II \u00e8 lo stesso Conte Guido menzionato dallo storico Ottone di Frisinga quando nell'anno 1144 scriveva che i senesi si erano alleati con un Conte Guido che il cronachista qualifica come il pi\u00f9 potente signore della Toscana. Non a sproposito visto che fu lui che nel giugno del 1147 sconfisse con i suoi soldati e quelli dei suoi alleati un'armata inviata dai fiorentini per conquistare il suo Castello di Monte di Croce. Che l'alleato dei senesi fosse lui \u00e8 inoltre dimostrato da una sua cospicua donazione alla Signoria di Siena di varie parcelle signoriali avvenuta nel 1167, che venne poi confermata il 27 aprile 1167 nel Castello di San Quirico dall'arcivescovo di Colonia Rainaldo, come arcicancelliere d'Italia in nome dell'Imperatore Federico I.\nSuo figlio fu il conte Guido Guerra III, residente in Pistoia. Alla morte del padre, nel 1186, l'abate di Marturi (Abbazia di San Michele Arcangelo a Marturi presso Poggibonsi) present\u00f2 querela alla curia imperiale residente in San Miniato contro di lui in quanto quei beni donati dal padre al Comune di Siena erano stati ritolti da Guido Guerra II proprio al Monastero di Marturi. Il conte, nello stesso anno, fu condannato a restituire tutti i beni sottratti al monastero e a pagare le spese giudiziarie.\nA parte questo episodio Guido Guerra III fu, per l'epoca, il pi\u00f9 potente signore della Toscana e l'apice della parabola signoriale dei conti Guidi. Nel 1185 era alla corte dell'imperatore Federico I Barbarossa nel suo passaggio per Firenze e lo persuase a togliere alla citt\u00e0 la giurisdizione del suo contado ovvero a liberare i suoi possedimenti dai tributi dovuti a Firenze. Successivamente l'imperatore Enrico VI, in un diploma dato in Napoli il 25 maggio 1191, si appellava a Guido Guerra III come \"suo diletto Principe Guido\" che qualificava come Palatino e Conte di tutta la Toscana. Il diploma, inoltre, conferiva a lui e ai suoi successori giurisdizione e possesso su circa 200 tra ville e castelli della Romagna e della Toscana col diritto di bando, di placito, di teloneo, distretto, ripatico, mercati, mulini, corsi d'acqua, paludi, pesche, cacce, miniere, cave conferendogli anche diritti sui monti e le valli che, propriamente, spettavano solo all'impero.\nEnrico VI inoltre nomin\u00f2 Guido Guerra III capo della famiglia e ribadendo, col titolo di \"Mutilianum cum rocca et castello et cum tota curte ejusdem\" ossia \"Signore di Modigliana con rocca e castello e tutto ci\u00f2 che ne dipende\", che il ramo dei Guidi di Modigliana fosse il ramo principale della famiglia. Proprio con questo titolo promulg\u00f2 lo Statuto della Val d'Ambra dimostrandosi abile e illuminato legislatore. L'11 novembre 1195 Guido Guerra III, comparve fra i magnati al congresso di Borgo San Genesio per aderire alla lega guelfa dei comuni e dinasti della Toscana seguaci di quel partito contro la fazione dei ghibellini.\nMa il nome di Guido Guerra III \u00e8 legato soprattutto per il suo leggendario matrimonio con la bella Gualdrada figlia di Bellincione Berti de' Ravignani di Firenze avvenuto attorno al 1180, dal quale nacquero cinque figli: Guido Guerra IV a cui pass\u00f2 la Contea di Modigliana, Marcovaldo conte di Dovadola, Aghinolfo conte di Romena; Teudegrimo conte di Porciano; ed un quinto figlio di nome Ruggieri che per\u00f2 mor\u00ec prima degli altri quattro fratelli. Tutti i 5 figli del conte Guido Guerra III di Modigliana sono rammentati nel diploma concesso dall'Imperatore Federico II il 29 novembre del 1220.\nRuggieri viveva ancora nel 1225 quando con i fratelli e la madre Gualdrada si trovava a Firenze nel palazzo di famiglia sigl\u00f2 l'acquisto di vari castelli e corti nell'area di Bagno di Romagna. Ma nel 1229 il conte Ruggieri era mancato senza successione, per cui gli altri 4 fratelli si divisero la sua eredit\u00e0 e divennero capi di altrettanti rami della stessa famiglia.\nIl primogenito Guido Guerra IV ebbe dalla sua consorte contessa Giovanna, sorella del marchese Oberto de' Pallavicini di Lombardia, due figli al maggiore dei quali, il conte Guido Novello, fu assegnata la contea di Modigliana, mentre al secondogenito, il conte Simone I, tocc\u00f2 la contea di Battifolle, ossia di Poppi, come anche confermato da un diploma imperiale dell'aprile del 1247.\nL'altro fratello del Conte Guido Guerra IV, il conte Marcovaldo di Dovadola spos\u00f2 la contessa Beatrice di Capraia ed ebbe due figli maschi, cio\u00e8 il conte Guido Guerra V ed il conte Ruggieri II, noti alla storia fiorentina per avere, in contrapposizione al conte Guido Novello di Modigliana e al conte Simone di Battifolle loro cugini, continuato a militare per la parte Guelfa. Infatti i quattro cugini si ritrovarono faccia a faccia sul campo di battaglia a Montaperti.\nIn particolare Novello di Modigliana nel 1252, alla testa di truppe ghibellini, assal\u00ec il castello di Figline e nel 1253, stando presso Bagno di Romagna, fece quietanza di Poppi col fratello Simone e con i nipoti, quindi dal 1261 al 1266 govern\u00f2 la Toscana come vicario di re Manfredi capoparte ghibellino e nell'anno precedente comand\u00f2 l'esercito senese contro i fiorentini a Colle Val d'Elsa. Contemporaneamente lo zio Guido Guerra combatt\u00e9 la battaglia di Benevento con i guelfi di Carlo I d'Angi\u00f2 a capo di uno squadrone di cavalleria pesante contribuendo alla sconfitta finale dei ghibellini in Toscana. Per questo Dante, che sostanzialmente parteggiava per l'Impero, lo mise nel canto XVI dell'Inferno:\nL'inizio delle ostilit\u00e0 con Firenze e la battaglia di Montedicroce.\n\"Montedicroce\", \"Montecroce\" o \"Monte di Croce\", che si trovava su un'altura nei pressi del borgo di Fornello oggi nel comune di Pontassieve, fu tra i primi castelli distrutti dal Comune di Firenze allorch\u00e9 la citt\u00e0, cresciuta di popolo e di potere, cerc\u00f2 di distendere il suo contado, e di allargare la sua signoria; cosicch\u00e9 qualunque castello o fortezza non le ubbidisse, gli faceva guerra. Infatti i Fiorentini di primo slancio, nel 1107 corsero a guerreggiare e presero per forza il Castello di \"Monte Orlandi\"; secondariamente, nel 1113, il Castello di \"Monte Cascioli\", che erano entrambi dei conti Cadolingi; in terzo luogo, nel 1135, il castello di \"Monte Buoni\", che era dei Buondelmonti; e finalmente andarono a \"Monte di Croce\" che apparteneva ai conti Guidi.\nRacconta Giovanni Villani al capitolo XXXVII della sua Cronica: \"\"Negli anni di Cristo 1146, avendo i Fiorentini guerra co' conti Guidi imperciocch\u00e9 colle loro castella erano troppo presso alla citt\u00e0, e Montedicroce si tenea per loro e facea guerra per la qual cosa, per arte de' Fiorentini v'andarono ad oste co' loro soldati, e per troppa sicurtade, non faccendo buona guardia, furono sconfitti dal conte Guido vecchio e da loro amist\u00e0 Aretini e altri del mese di Giugno. Ma poi gli anni di Cristo 1154, i Fiorentini tornaro a oste a Montedicroce e per tradimento l'ebbono a disfecionlo infino alle fondamenta; e poi le ragioni che v'aveano i conti Guidi venderono al vescovado di Firenze non possendole gioire n\u00e9 averne frutto e d'allora innanzi non furono i conti Guidi amici del comune di Firenze e simile gli Aretini che gli aveano favorati\".\nLa caduta di Modigliana, Poppi e la fine dei Guidi.\nGi\u00e0 i conti Giovanni e Francesco, per atto pubblico del 12 agosto 1350, chiesero di essere ricevuti in accomandigia dalla Signoria di Firenze con il loro castello di Modigliana, e con tutto il restante del loro dominio. Fu per\u00f2 quando scoppi\u00f2 la guerra tra Gregorio XI e i Fiorentini che Modigliana, dopo il sacco di Faenza, si ribell\u00f2 ai Guidi e si diede alla repubblica fiorentina per atto del popolo firmato il 2 agosto 1377. La Signoria di Firenze, con provvisioni del 21 e 26 dello stesso mese, accett\u00f2 la direzione di Modigliana e del suo distretto previa la consueta solennit\u00e0 dell'annuncio al suono della campana del palazzo dei Signori, nel tempo in cui era capitano del popolo Roberto di Ricciardo di Saliceto, potest\u00e0 di Firenze Piero de'Marchesi del Monte, e gonfaloniere di giustizia della Signoria il cittadino Angiolo di Bernardo Ardinghelli. Fra i capitoli della convenzione era scritto che la Signoria di Firenze, per meglio assicurare la libert\u00e0 agli abitanti di Modigliana, ogni sei mesi avrebbe estratto dalle borse dei cittadini guelfi fiorentini i nomi di coloro che dovevano essere destinati a ricoprire l'incarico di castellani di primo grado nei fortilizi del suo contado, tra cui un castellano per recarsi a Modigliana, ricevervi la consegna della rocca con tutte le armi e forniture da guerra, e fedelmente custodirla con 16 soldati a piedi in tempo di pace e 25 in tempo di guerra. Per le quali cose gli abitanti di Modigliana avrebbe pagato al castellano il debito stipendio.\nPerduti o venduti, talvolta svenduti, a Firenze tutti gli altri castelli di famiglia, a questo punto, grandi feudatari, rimanevano soltanto i Guidi di Poppi che per\u00f2 resistettero solo fino al 1440. Scrive infatti il Repetti \"il fatto \u00e8 che nell'aprile del 1440, alla venuta in Toscana di Niccol\u00f2 Piccinino generale di un esercito del Duca di Milano, il Conte Francesco si un\u00ec al nemico pi\u00f9 acerrimo della Repubblica, allettandolo e facendogli strada per la via del Mugello, con aprirgli il passaggio nel Casentino dal suo castello di S. Leolino. Dondech\u00e9 ben presto dall'oste milanese furono presi Bibbiena, Romena e altri castelli pi\u00f9 per vendicare il conte di Poppi per gli affronti particolari che per aver vantaggio in quella guerra. L'infelice riescita della quale fu dimostrata dalla giornata del 29 giugno dello stesso anno con la battaglia d'Anghiari, di dove i Fiorentini, appena riportata vittoria, rivolsero una parte dell'esercito verso Poppi per castigare quel conte della sua follia. E affinch\u00e9 l'effetto fosse pi\u00f9 sollecito, furono messi due campi, l'uno fra il colle di Fronzola e quello di Poppi, l'altro nel piano di Certomondo a pi\u00e8 del castello. Dopo pochi giorni il Conte Francesco, trovandosi chiuso da ogni parte, fu costretto accordarsi alla resa, che fu quale se gli conveniva; imperocch\u00e9 egli non pot\u00e9 impetrare altro se non che di andarsene fuori di tutto il suo stato con i figli e con le robe che seco recare poteva: sicch\u00e9 egli se ne dov\u00e9 partire come i disperati fanno, con il carico di 44 some di muli, maledicendo la sua bestialit\u00e0. Allora Neri di Gino Capponi, uno de'due commissarj dell'esercito della repubblica, prese di tutto il Casentino la signoria, e il Conte Francesco II di Poppi con la sua prole a Bologna come un esule si ripar\u00f2\".\nRami della famiglia Guidi.\nRamo dei Conti Guidi di Porciano.\nI conti Guidi del ramo di Porciano, avevano la loro residenza nel castello di Porciano, oggi nel comune di Stia, che era anche capitale della loro contea, nel luogo denominato tuttora il \"Palagio\" tant'\u00e8 che la citt\u00e0 di Stia fino alla fine del Settecento si chiamava \"Palagio Fiorentino\". La presenza dei Guidi a Stia \u00e8 per la prima volta menzionata in un atto di donazione rogato nell'aprile del 1054 nella camera del pievano di S. Maria situata in Stia nel casentino. Dal documento appare infatti che il donatore fu un conte Guido figlio del fu Conte Alberto di legge e origine Ripuaria.\nDue secoli dopo, dal conte Teudegrimo, figlio del Conte Guido Guerra III, e dalla contessa Albiera sua moglie nacquero, tra i figli conosciuti, un altro conte Guido sposatosi poi con la contessa Adelasia.\nMentre l'imperatore Arrigo VII era impegnato nella presa di Cremona, Dante il 16 aprile 1311 gli indirizza una lettera vergata \"in finibus Thusciae, sub fontem Sarni\" cio\u00e8 \"ai confini della Toscana, sotto la fonte d'Arno\" vale a dire nel castello di Porciano. Ne erano signori, a quel tempo, i conti Tancredi e Bandino i quali essendo ghibellini prestarono nel 1312 assistenza agli ambasciatori di Arrigo VII nel loro passaggio dal Mugello nel Casentino, e presso lo stesso Arrigo, quando arriv\u00f2 in Toscana, si rec\u00f2 Tancredi a presentargli la sua devozione.\nChe i conti di Porciano fossero anche i signori di Palagio, o di Stia vecchia, lo conferma pure lo storico fiorentino Scipione Ammirato allorch\u00e9 all'anno 1358 rammenta un conte Francesco da Porciano al servizio dei Fiorentini e comandante di un corpo di cavalleria, che all'anno 1363, l'Ammirato designa col titolo di conte Francesco da Palagio. Sempre secondo Ammirato, questo conte Francesco era lo stesso conte Guido Francesco dei conti Guidi, morto nel 1369, che volle che la Signoria di Firenze prendesse a tutela i suoi figli e i loro castelli tra cui Porciano e relativi possedimenti.\nSempre sotto tutela fiorentina, nel 1392 il conte Antonio Guidi partecip\u00f2, con 40 uomini in divisa bianca, in un torneo a Firenze per celebrare la pace fatta in Genova fra la Repubblica Fiorentina e Gian Galeazzo Visconti di Milano. Ma nel 1400 Antonio si ribell\u00f2 ai Fiorentini pensando di potersi liberare della loro ingombrante presenza e abbracci\u00f2 il partito del signore di Milano cogliendo l'occasione di una sua nuova guerra contro la Repubblica. Ma gli and\u00f2 male e, sconfitto nel 1402, fu costretto ad abbandonare quelle terre che possedeva per antica successione e che passarono a Firenze.\nI falsari di Romena.\nDal castello di Romena, oggi nel territorio di Pratovecchio, prese il nome, a partire dal Conte Aghinolfo di Guido Guerra III, uno dei rami dei conti Guidi di Modigliana, che si dissero Guidi di Romena ma anche da Monte Granelli e di Raginopoli. I figli di Aghinolfo I, Guido, Alessandro e un loro terzo fratello, divennero celebri per essere rammentati da Dante nel canto XXX dell'Inferno come falsari del fiorino d'oro che per loro coni\u00f2 Maestro Adamo da Brescia. L'ombra di lui, cacciata nella bolgia fra i sitibondi, esclama:\nQuesto mastro Adamo probabilmente corrispondeva a quello spenditore di fiorini falsi dei conti di Romena, di cui fece menzione all'anno 1281 Paolino di Piero nella sua \"Cronica\" dicendo: \"che in detto anno si trovarono in Firenze fiorini d'oro falsi in quantit\u00e0 per un fuoco che si appese in Borgo S. Lorenzo in casa degli Anchioni. E dicesi che li faceva fare uno de'conti di Romena, e funne preso un loro spenditore, il quale per cose che confess\u00f2 fu arso\".\nDal conte Guido d'Aghinolfo I nacque Aghinolfo II conte di Romena, di cui si conosce il testamento fatto nel 1338 dove si nominano sei o sette figli suoi, fra i quali un Conte Alberto, un Conte Guido Uberto di Romena e Monte Granelli, un Bandino (Ildebrandino) vescovo di Arezzo. Ad uno di quei figli del conte Aghinolfo II, nacque il conte Piero di Romena rammentato con il cugino Conte Bandino in due contratti del 14 e del 21 ottobre 1357, allorch\u00e9 vendettero al Comune di Firenze il castello, distretto e giurisdizione di Romena comprese tre altre propriet\u00e0 per il prezzo di 9600 fiorini di conio fiorentino. Stavolta non quelli di mastro Adamo.\nLa cessione fu ratificata dai Signori e Collegi della Repubblica Fiorentina, mediante provvisione del 23 ottobre 1357. Per effetto della vendita, la Signoria di Firenze deliber\u00f2 l'esenzione per 5 anni da ogni dazio, gabella e prestanza gli abitanti di Romena e del suo distretto, con l'obbligo per altro di comprare dal Comune di Firenze il sale necessario al loro consumo, e dichiar\u00f2 che l'estimo del Castello e territorio di Romena ascendeva alla somma di 150 fiorini d'oro l'anno da pagarsi dopo il quinquennio di esenzione fiscale. I due conti, dal canto loro, furono ricevuti in accomandigia perpetua e stipendiati dalla Signoria con l'obbligo del palio. La stessa vendita del Castello di Romena fu anche confermata con successivo contratto del 24 aprile 1381 dal conte Niccol\u00f2 figlio del Conte Bandino. Uno degli ultimi conti di Romena fu quel conte Roberto del Conte Giovanni di Monte Granelli, il quale il 10 giugno del 1410 stando in Monte Granelli nomin\u00f2 un suo rappresentante, per recarsi a Firenze a presentare il palio consueto la mattina della festa di S. Giovanni.\nI conti di Dovadola.\nI conti di Dovadola, nella storia fiorentina, si distinsero fra tutti gli altri rami sia per il partito Guelfo che professarono costantemente, sia per le luminose cariche di capitani e di podest\u00e0 presso le repubbliche di Firenze e di Siena che ricoprirono con onore, sia per il valore militare che taluni di loro dimostrarono.\nIl 25 marzo 1254 il conte Guido Guerra V, figlio di Marcovaldo, firm\u00f2 il documento che trattava la vendita al Comune di Firenze del castello di Montemurlo. Al contratto, fra gli altri testimoni, compaiono la contessa Beatrice, sua madre, e il celebre Brunetto Latini. La vendita di Montemurlo fu ratificata il 17 aprile successivo anche dal fratello Conte Ruggieri nella chiesa della pieve di S. Maria di Bagno di Romagna. Nel 1255, di maggio, i due fratelli alienarono per lire 9700 la quarta parte dei castelli, territori e giurisdizioni che avevano in Empoli, Cerreto Guidi, Cerbaia, Vinci e Collegonzi.\nNel 1263 segu\u00ec in Dovadola un atto di divisione e permuta fra i due fratelli da una parte e il conte Guido del fu Aghinolfo di Romena, loro cugino dall'altra, circa i respettivi diritti, feudi e vassalli di Romagna.\nMancato ai vivi il conte Ruggieri, nel 1271 furono stipulati alcuni patti fra il Comune di Tredonzio, il conte Guido di Romena, il conte di Romena e il conte Guido Salvatico, figlio del fu conte Ruggieri di Dovadola. Il quale conte Salvatico, nell'anno 1273, restitu\u00ec al Comune di Firenze i castelli, tra cui Montevarchi, che il conte Ruggieri, dopo la Battaglia di Montaperti, aveva usurpato; Guido Salvatico era quello stesso conte Salvatico che, nel 1278, fece fine e quietanza di un certo debito che la Repubblica fiorentina aveva contratto con i fratelli conti Ruggieri e Guido Guerra VI, padre e zio.\nMa il credito del conte Salvatico sal\u00ec nel 1282, mentre era podest\u00e0 di Siena, quando venne eletto capitano della Taglia Guelfa in Toscana e nel 1286 quando fu appuntato comandante dell'esercito fiorentino contro i Pisani, e ancora quando venne nuovamente richiamato nel 1288 a ricoprire la carica di podest\u00e0 nella stessa citt\u00e0 di Siena.\nNel 1289, mediante un atto rogato nel piano di S. Ruffillo presso Dovadola, si fece permuta di beni fra Guido Novello e Guido Salvatico: all'ultimo dei quali tocc\u00f2 il castello e distretto di Dovadola con tutti i diritti baronali, che poi, nel 1301, cedette al conte Ruggieri suo figlio. E non fu minore la reputazione che presso il partito Guelfo si acquist\u00f2 il Conte Ruggieri, figlio del Conte Guido Salvatico, poich\u00e9 nel 1304 la Repubblica fiorentina lo nomin\u00f2 all'importante ufficio di podest\u00e0, e nel 1322 fu eletto capitano del popolo dalla Repubblica senese. Nel 1315, Ruggieri di Guido Salvatico fu investito dal re Roberto di Sicilia di tutte le ragioni e diritti che il conte Manfredi d'Ampinana, figlio del fu conte Guido Novello di Modigliana, pretendeva sopra il castello e distretto di Tredonzio, per essersi Manfredi posto dalla parte Ghibellina, e a tale effetto dichiarato ribelle della chiesa e della Repubblica fiorentina.\nDiversamente dai suoi avi si comport\u00f2 il conte Marcovaldo di Dovadola, figlio del Conte Ruggieri dato che nel 1340 macchin\u00f2 con i Bardi e i Frescobaldi di sovvertire l'ordine dello Stato; scoperto, entr\u00f2 in clandestinit\u00e0 e Firenze pose su di lui una grossa taglia. Ma, al dire di Scipione Ammirato, in considerazione dei servigi prestati dal Conte Ruggieri e dai suoi predecessori, sempre stati devoti al popolo fiorentino, gli riusc\u00ec di ottenere l'assoluzione dal bando della testa e da ogni altra pena, come pure di riacquistare alcuni castelli che erano stati messi ai libri della camera del Comune come cosa della Repubblica. A patto per\u00f2 dell'obbligo dell'offerta annuale per la festa di S. Giovanni, di un palio di seta in segno d'ossequio, ma non di soggezione, verso il Comune di Firenze.\nAlla morte del conte Marcovaldo II gli succedette, nella signoria di Dovadola, il fratello Conte Francesco il quale, avendo mosso questione per diritti di dominio contro i figli del conte Bandino di Monte Granelli, e sembrando a lui essere questi ultimi favoriti dalla Signoria di Firenze, si giov\u00f2 degli amici che aveva nel castello di Portico per distaccare quegli uomini dalla dipendenza della Repubblica fiorentina. E, quasi che ci\u00f2 non gli bastasse, andava facendo grandi scorrerie in Romagna. Cos\u00ec il Comune di Firenze ordin\u00f2, che s'inviassero contro di lui 300 armati capitanati da messer Benghi di Buondelmonte. Benghi per\u00f2, avendo troppo indugiato per via, rese inutile quella spedizione; allora i dieci della Balia di guerra, alla fine del 1376, spedirono contro il signore di Dovadola 600 fanti comandati dallo storiografo fiorentino Marchionne di Coppo Stefani, che poi scrisse: \"e per non lodare me mi tacer\u00f2 della materia, salvo che ne dir\u00f2, che in sei mesi fu il conte Francesco di Dovadola s\u00ec stretto nel suo castello, che di cosa che egli avesse al di fuori, di niuna non gli fu possibile metter dentro, se non quello che vi si era; e la brigata vivette di quello di fuori continuo del loro\" [...] \"In sei mesi che io non perdei oltre ai 15 uomini, e de'suoi avemmo 123 prigioni, e tollemmo Beccova\" [sic] \"per forza, ed egli ridusse tutte le sue fortezze e s\u00e9 dentro de'muri; e giammai non si pot\u00e9 mettere oste per le grandi nevi che furono in quest'anno, e sempre sono in quel paese grandissime. Tornai compiuti i sei mesi a Firenze, a d\u00ec 10 giugno 1377, e andovvi Buono di taddeo Strada, altro cittadino fiorentino, il quale vi stette infino a settembre; tanto che la pace della Chiesa fu fatta\".\nAl conte Francesco subentr\u00f2 per successione nel dominio di Dovadola e di altri luoghi di Romagna suo figlio conte Malatesta, il quale dapprima ader\u00ec alla causa e al partito degli Ordelaffi di Forl\u00ec, a cui era raccomandato; poi, nel 1392, si pose sotto la protezione della Repubblica fiorentina che lo accolse nella lega Guelfa stabilita in quell'anno in Bologna; e finalmente nel 1405 lo stesso conte di libera volont\u00e0 cedette alla Signoria di Firenze ogni suo diritto sul castello di Dovadola. Gregorio XII ne rimase contrariato e dunque il governo fiorentino commise ai suoi ambasciatori di dire al pontefice: \"che il castello di Dovadola era stato donato e non comprato dal conte Malatesta suo legittimo signore\".\nMorto questo conte nel 1407, i suoi quattro figli, Giovanni, Carlo, Francesco e Guelfo, pregarono la signoria di Firenze di accettarli in accomandigia con i loro castelli di Monte Vecchio, Tredozio, Particeto, La qual cosa fu loro concessa con l'obbligo di dare il tributo annuo del palio, e con dover dichiarare che la porzione del castello e pertinenze di Tredozio, gi\u00e0 spettante al conte Niccol\u00f2 del conte Bandino di Monte Granelli, rimanesse in potere della Repubblica fiorentina."}
{"id": "1031859", "revid": "1543377", "url": "https://it.wikipedia.org/wiki?curid=1031859", "title": "Assiniboine", "text": "Il fiume Assiniboine \u00e8 un fiume del Canada lungo 1.070\u00a0km. Nasce nelle pianure del Saskatchewan e scorre attraverso le praterie in direzione sud-est. Entrando nella provincia di Manitoba il suo corso punta verso est fino a raggiungere la citt\u00e0 di Winnipeg, dove si getta nel fiume Red River del Nord.\nIl fiume prese il suo nome dalle popolazioni indigene che vivevano in questi luoghi: gli indiani Assiniboin.\nPer controllare il livello delle acque del fiume, e per evitare inondazioni, nel 1967 venne iniziata la costruzione della diga di \"Shellmouth\", presso l'omonima citt\u00e0 del Manitoba, ai confini con il Saskatchewan. La diga fu completata nel 1970 e da allora parte delle acque dell'Assiniboine defluisce nel Manitoba (lago), presso la citt\u00e0 di Portage la Prairie.\nStazioni di misurazione dei livelli del fiume esistono sin dal 1913.\nIl suo bacino idrografico occupa una superficie di 182000\u00a0km\u00b2 dei quali 160600\u00a0km\u00b2 in Canada. La sua portata \u00e8 di 45\u00a0m\u00b3/s\nAffluenti.\nTra gli affluenti citiamo:"}
{"id": "1031890", "revid": "126257", "url": "https://it.wikipedia.org/wiki?curid=1031890", "title": "Albertina (Vienna)", "text": "L'Albertina \u00e8 un palazzo, in parte fruibile come museo, ubicato nel centro storico di Vienna. Ospita una delle maggiori collezioni di stampe e di disegni del mondo.\nStoria.\nVenne eretta su uno degli ultimi tratti degli antichi bastioni della citt\u00e0 rimasti dalle precedenti demolizioni ottocentesche, i cosiddetti \"bastioni agostiniani\". Parte della attuale sede era precedentemente occupata dagli uffici del \"genio civile\" (Hofbauamt), eretti nella seconda met\u00e0 del XVII secolo, gi\u00e0 trasformati, attorno al 1745, nel palazzo di citt\u00e0 di un direttore della \"Hofbauamt\", tal conte Silva-Tarouca. Fu, quindi, inizialmente noto come \"Palazzo Taroucca\".\nNel 1793 venne acquistato da Alberto di Sassonia-Teschen, gi\u00e0 governatore d'Ungheria e del Belgio austriaco. Egli, sconfitto a Jemappes dal francese Dumouriez, lasci\u00f2 la carica al figlio adottivo arciduca Carlo e si ritir\u00f2 nel suo nuovo palazzo di Vienna, affidandone l'estensione (sino a confinare direttamente con il palazzo imperiale) al Montoyer.\nSi fece seguire dalle proprie collezioni di stampe, giunte per circa un terzo incomplete, a causa di un naufragio. Essa era stata creata con l'aiuto del genovese conte Giacomo Durazzo, fratello di Marcello Durazzo doge della Repubblica di Genova e lui stesso gi\u00e0 ambasciatore austriaco a Venezia. Si sa che, gi\u00e0 nel 1776, questi aveva presentato ad Alberto ed a sua moglie Maria Cristina (una delle molte figlie di Maria Teresa) una collezione di circa 30.000 pezzi, manifestando l'intento di \"creare una collezione per la posterit\u00e0, che serva gli scopi pi\u00f9 alti: l'educazione e la forza della moralit\u00e0 dovranno distinguere tale collezione ...\".\nIl successivo erede, l'Arciduca Carlo, diede avvio, nel 1820, ad una riforma del palazzo affidata al Kornh\u00e4usel, che intervenne, soprattutto, sulle decorazioni d'interno. Il palazzo divenne poi la residenza principale di suo figlio Arciduca Alberto, cugino del padre di Francesco Giuseppe e vincitore del regio esercito alla battaglia di Custoza. Segu\u00ec il di lui nipote Arciduca Federico, comandante supremo dell'esercito austro-ungarico nel corso della grande guerra.\nAll'inizio del 1919 il palazzo e la collezione passarono in propriet\u00e0 della neonata Repubblica austriaca. Nel 1920 la collezione venne unita alla collezione della libreria della corte imperiale. Nel 1921 venne assunto il nome di \"Albertina\", in onore dell'Arciduca Alberto, la cui bella statua equestre, realizzata nel 1899 dal Kaspar von Zumbusch, campeggia nella piazza antistante.\nNel marzo 1945 l'Albertina venne gravemente danneggiata da bombardamenti aerei. Riparata, essa venne completamente rinnovata a partire dal 1998, senza che l'ambizioso intervento sia ancora concluso."}
{"id": "1031892", "revid": "124043106", "url": "https://it.wikipedia.org/wiki?curid=1031892", "title": "Tosse", "text": "La tosse \u00e8 un meccanismo fisiologico di difesa basato sull'espulsione improvvisa e violenta di aria dai polmoni. \u00c8 un fenomeno riflesso di natura irritativa (ma anche controllabile e producibile volontariamente) che modifica il normale andamento degli atti respiratori. Essa assolve in molti casi a una funzione difensiva, in quanto contribuisce a mantenere pervie le vie respiratorie con l\u2019espulsione di escreati e di corpi estranei e/o irritanti.\nL\u2019incidenza della tosse nella popolazione generale varia tra il 5% e il 40% e rappresenta una delle principali cause per cui il paziente si rivolge al Medico di Medicina Generale.\nFisiologia.\nLa tosse, come lo starnuto, \u00e8 un fenomeno riflesso. Il riflesso \u00e8 avviato da irritazione meccanica o chimica di faringe, laringe o albero tracheo-bronchiale. La branca afferente dell'arco riflesso \u00e8 costituita dal nervo glossofaringeo e/o dal nervo vago, le cui fibre portano informazioni al centro respiratorio del bulbo e al nucleo ambiguo del nervo vago. Il centro respiratorio del bulbo induce respirazione forzata proiettando al centro frenico del midollo spinale (tramite i fasci reticolo-spinali) e ai nervi che innervano i muscoli espiratori accessori; il nucleo ambiguo porta fibre motrici somatiche alla muscolatura volontaria di laringe e trachea, espletando il riflesso della tosse.\nUna caratteristica della tosse \u00e8 la sua dipendenza dallo stato di sonno o di veglia. Si \u00e8 visto che la tosse da irritazione delle alte e basse vie respiratorie si verifica nel cane sveglio ma non quando dorme; solo quando l'intensit\u00e0 dello stimolo tussigeno \u00e8 sufficiente a provocare il risveglio si ha la tosse. Ci\u00f2 suggerisce che l'atto del tossire, a differenza della normale respirazione, richiede l'attivit\u00e0 di centri nervosi soprabulbari che funzionano normalmente durante lo stato di veglia.\nCaratteristiche.\nLa tosse \u00e8 un processo che pu\u00f2 essere suddiviso in tre fasi principali.\nLa chiusura della glottide e la fase espulsiva possono ripetersi diverse volte in assenza della fase inspiratoria. \nQuesta espirazione esplosiva risulta molto utile per eliminare corpi estranei adesi alla mucosa laringea e tracheo-bronchiale. La tosse comporta infatti il trasferimento di una forza fra due fluidi: aria e muco. Nel processo della tosse, l'accelerato flusso di aria nelle vie aeree trasferisce la forza di scorrimento al muco, che viene mobilizzato ed espulso dal cavo orale. Durante l'espirazione forzata generata nell'atto della tosse si produce un collasso dinamico delle vie aeree per aumento del gradiente di pressione transpolmonare che, generando una riduzione della sezione delle vie aeree, produce un incremento della velocit\u00e0 lineare della tosse. Ci\u00f2 spiega perch\u00e9 la tosse pu\u00f2 essere efficace anche con respiri submassimali. L'efficacia della tosse comunque \u00e8 tanto maggiore quanto pi\u00f9 alto \u00e8 il volume inspirato.\nTale meccanismo \u00e8 una risposta utile e fisiologica tutte le volte in cui le vie aeree vengono contattate da stimoli potenzialmente dannosi. Quando tuttavia la tosse diviene insistente o si manifesta in assenza di irritanti delle vie aeree \u00e8 espressione di malattia. In tal caso viene classificata come \"acuta\" se persiste per meno di tre settimane, \"subacuta\" dalle tre alle otto settimane, e \"cronica\" se va oltre le otto settimane. \nLa tosse si definisce \"non produttiva\" o \"secca\" quando non rimuove escreato dal tratto respiratorio; si definisce \"produttiva\" se invece rimuove efficacemente le secrezioni dalle vie respiratorie. Quando sono presenti secrezioni nell'albero respiratorio ma la tosse \u00e8 non produttiva, si parla di \"tosse inefficace\". La tosse inefficace pu\u00f2 predisporre a infezioni respiratorie serie per la difficolt\u00e0 di rimuovere le secrezioni delle vie aeree inferiori; possono contribuirvi anche secrezioni anormali delle vie aeree (ad esempio dovute a bronchiectasie) o \"tracheomalacia\" (una condizione caratterizzata da un'anormale mollezza della trachea che collabisce con gli atti del respiro, riducendo il suo lume). Anche ipostenia, danni neurologici o dolore dei muscoli addominali e intercostali possono portare a tosse inefficace. In tale condizione pu\u00f2 essere pertanto necessario ricorrere ad \"aspirazioni endotracheali\".\nEziologia.\nLe cause di tosse sono numerose. Le pi\u00f9 frequenti sono legate a disfunzioni dell\u2019apparato respiratorio: gocciolamento retronasale (\u224840%), asma bronchiale (\u224825%), reflusso gastroesofageo (\u224815%), bronchite cronica (\u224810%), bronchiectasie (\u22488%), interstiziopatie (\u22488%), e tutte le malattie respiratorie (TBC, tumori e altre). In pazienti cardiopatici che assumono ACE-inibitori, la tosse \u00e8 frequentemente dovuta al farmaco stesso. Nel bambino i dati portano a considerare le infezioni virali tra le cause pi\u00f9 frequenti, mentre nell\u2019anziano compaiono pi\u00f9 frequentemente le cause neurologiche da \"ab ingestis\". Altre cause comuni possono essere il tabagismo, l'inquinamento dell'aria (smog e polveri sottili) o anche malattie allergiche responsabili di manifestazioni irritative a carico del laringe (\"iperreattivit\u00e0 laringea allergica\").\nLa tosse acuta \u00e8 in genere dovuta a un'infezione del tratto respiratorio, a fenomeni di aspirazione o all'inalazione di sostanze irritanti. La tosse subacuta \u00e8 spesso determinata da un'infiammazione persistente derivante da una tracheobronchite. La tosse cronica pu\u00f2 essere causata da diverse malattie cardiopolmonari (la bronchite cronica derivante da fumo di sigaretta ne \u00e8 una causa diffusa).\nTalvolta la tosse pu\u00f2 non avere manifeste cause fisiche o mediche. La \"tosse psicogena\" \u00e8 una particolare tipologia di tosse le cui cause sono da ricercare in una componente psicologica e, talvolta, psichiatrica. Questo tipo di tosse \u00e8 pi\u00f9 comune nei bambini che negli adulti. Naturalmente, \u00e8 necessaria un'accurata diagnosi differenziale per escludere altre patologie prima di definire una tosse \"psicogena\". \nLa tosse pu\u00f2 inoltre presentarsi come un \"disturbo da tic\", come nel caso della sindrome di Gilles de la Tourette.\nComplicanze.\nTalvolta il meccanismo di difesa della tosse si trasforma in meccanismo di offesa, comportando affaticamento, insonnia, interferenza nella vita sociale e talora danneggiamenti vari; a carico dei bronchi ad esempio si possono verificare broncospasmo, rotture alveolari o bronchiolari con conseguente pneumotorace, pneumomediastino ed enfisema interstiziale, possibile insorgenza di emoftoe e danneggiamento delle vie aeree stesse. A causa delle alte pressioni positive toraciche si pu\u00f2 avere impedimento al ritorno venoso ed alterazioni della gittata cardiaca; si possono registrare aritmie, bradicardia, perdita repentina di coscienza (\"sincope da tosse\") a causa della riduzione della gittata e dell'aumento della pressione intracranica per la riduzione del ritorno venoso, emorragie sottocongiuntivali e nasali. A carico dei muscoli si possono avere stiramenti, rotture dei muscoli retti e degli intercostali. A carico delle ossa si verificano, in casi estremi o in persone osteoporotiche, fratture da sforzo alle coste (in genere dalla IV alla VIII) e vertebrali. Altri possibili effetti della tosse sono rappresentati da incontinenza urinaria, peggioramento di ernie e prolassi, rottura di suture chirurgiche, spostamento di cateteri e di protesi, cefalea, vomito, anoressia.\nTerapia.\nI farmaci contro la tosse (antitussivi) agiscono a livello dell'apparato respiratorio. Esistono supposte, soluzioni per aerosolterapia, compresse da sciogliere in acqua, o i pi\u00f9 diffusi sciroppi. Per quanto riguarda il meccanismo d'azione occorre fare una distinzione tra i vari tipi di sciroppo in commercio. Esistono infatti:\nLe tossi secche sono trattate con sedativi che sopprimono l'esigenza dell'organismo di tossire, mentre le tossi produttive sono curate con espettoranti che sciolgono il muco del tratto respiratorio. I sedativi centrali (ovvero che agiscono a livello cerebrale), come la codeina e il destrometorfano, agiscono con l'iperpolarizzazione, o un ottundimento, del nervo vago, il nervo che parte dal cervello e lo collega all'area toracica. Il benzonatato, che si trova in commercio con il nome di \"Perle Tessaloniche\" o \"Capsule Tessaloniche\", agisce diminuendo la sensibilit\u00e0 dei recettori nei polmoni. Essendo un potente sedativo, \u00e8 impiegato per ridurre la tosse in vari disturbi respiratori (asma, bronchite, enfisema, influenza e polmonite). \u00c8 stato usato, in piccole dosi, come anestetico locale per dolore alla bocca o alla faringe. Questa pratica \u00e8 sconsigliata, in quanto l'anestesia orofaringea pu\u00f2 portare ad aspirazione polmonare.\nAspetti sociali.\nTossire non \u00e8 sempre involontario, e pu\u00f2 essere usato in situazioni sociali. Ad esempio per attirare l'attenzione, sciogliere una tensione psicologica, o indicare disagio. Si pensa che la frequenza del tossire aumenti in contesti di tensione psicologica e conflitti sociali. In questi casi, tossire pu\u00f2 essere uno spostamento psicologico e/o un meccanismo di difesa.\nPoich\u00e9 tossire causa un abbondante rilascio di particelle di escreato o \"droplet\" nell'aria che possono contenere agenti patogeni infettivi, \u00e8 buona norma igienica ai fini di contenimento della diffusione (in particolar modo durante la pandemia da Covid-19) tossire nel gomito o in un fazzoletto e smaltirlo immediatamente."}
{"id": "1032024", "revid": "1573940", "url": "https://it.wikipedia.org/wiki?curid=1032024", "title": "Elatoides", "text": "Elatoides , \u00e8 l'unico genere della sottofamiglia degli Elatoidinae , un piccolo raggruppamento di insetti della famiglia degli Pteromalidi (Hymenoptera: Chalcidoidea) comprendente quattro specie parassitoidi.\nMorfologia.\nGli \"Elatoides\" hanno il corpo nero, senza colori metallici, con il capo e il dorso del torace cosparsi di setole fitte e lunghi. Le antenne sono inserite all'altezza del margine inferiore degli occhi composti. Sono formate da 12 articoli, con un anello e un funicolo di sei segmenti.\nIl pronoto \u00e8 lungo come il mesoscuto. I notauli sono completi ma superficiali. Lo scutello \u00e8 convesso, separato dal mesoscuto da un solco profondo. Il propodeo \u00e8 quasi liscio, con carene irregolari e trasversali nel terzo posteriore e carena mediana irregolare. Le zampe sono sottili, con tibie posteriori provviste di uno sperone all'estremit\u00e0 distale. Le ali anteriori hanno la vena marginale lunga quanto quella postmarginale e stigma moderatamente grande.\nIl peziolo \u00e8 lungo 2-3 volte rispetto alla larghezza, \u00e8 percorso da sculture longitudinali ed \u00e8 provvisto di setole anteriormente. Il primo tergite del gastro \u00e8 generalmente lungo.\nBiologia.\nGli \"Elatoides\" sono parassitoidi associati a Rincoti Pseudococcidi del genere \"Phenacoccus\" o, talvolta, \"Eriococcus\". Sono stati spesso rilevati sfarfallamenti in primavera da galle provocate da Imenotteri Cinipidi ma l'interpretazione \u00e8 che si siano sviluppati da forme svernanti delle cocciniglie all'interno delle galle.\nSistematica.\nIl genere \"Elatoides\" comprende quattro specie presenti nelle regioni della costa del Pacifico della Russia e in Giappone):\nLa posizione sistematica di questo genere ha subito diversi rimaneggiamenti. Inizialmente fu inserito da Nikol'skaya nella famiglia dei Perilampidi, sottofamiglia Chrysomphalinae (1952). Dopo varie revisioni ci fu quella di Kamijo (1983), che includeva il genere \"Elatoides\" nella sottofamiglia dei Miscogasterini e, infine, quella di Bou\u010dek che lo ha proposto come unico genere degli Elatoidinae."}
{"id": "1032094", "revid": "21880", "url": "https://it.wikipedia.org/wiki?curid=1032094", "title": "Asplenium ceterach", "text": ""}
{"id": "1032126", "revid": "60344", "url": "https://it.wikipedia.org/wiki?curid=1032126", "title": "X PRIZE Foundation", "text": ""}
{"id": "1032143", "revid": "793215", "url": "https://it.wikipedia.org/wiki?curid=1032143", "title": "Frozen Alive", "text": "Frozen Alive \u00e8 il primo DVD ufficiale per il gruppo degli Obituary. Registrato in Polonia durante il tour di supporto per \"Frozen in Time\". Esiste anche una versione speciale che contiene l'intero concerto su compact disc."}
{"id": "1032208", "revid": "709565", "url": "https://it.wikipedia.org/wiki?curid=1032208", "title": "Alberto d'Asburgo-Teschen", "text": "Noto anche come l'Arciduca Alberto, principe imperiale, arciduca d'Austria, principe reale di Ungheria e Boemia, duca di Teschen, fu generale dell'esercito imperiale austriaco che sconfisse l'esercito italiano nella battaglia di Custoza.\nBiografia.\nInfanzia ed esordi nell'esercito.\nEra il secondogenito, ma figlio maggiore maschio, dell'arciduca Carlo d'Asburgo-Teschen e della principessa Enrichetta di Nassau-Weilburg. \nQuale figlio del vincitore di Essling e cugino del padre dell'Imperatore, Alberto sal\u00ec rapidamente i gradini dell'esercito, ricevendo, appena tredicenne (1830), il grado onorifico di secondo colonnello. Pass\u00f2 poi alla vita militare pratica nel 1837, quando fu nominato secondo colonnello del reggimento di fanteria \"Wimpffen\". Per completare la propria educazione militare, nel 1839, ventiduenne, cambi\u00f2 arma, passando al reggimento di corazzieri \"Mengen\" col medesimo grado.\nMatrimonio.\nIl 1\u00ba maggio 1844 spos\u00f2 la principessa Ildegarda di Baviera (1825 \u2013 1864), figlia di Luigi I di Baviera e di Teresa di Sassonia-Hildburghausen (1792 \u2013 1854). Ebbero tre figli.\nRivoluzione viennese.\nNel 1840 venne promosso maggiore generale, nel 1843 tenente-feldmaresciallo. Nel 1845 venne nominato comandante militare di Salisburgo, Bassa ed Alta Austria.\nA seguito dello scoppio della rivoluzione viennese del 13 marzo 1848, della quale Alberto venne incolpato per aver dato ordine di sparare sulla folla, si dimise dalla carica.\nPrima guerra di indipendenza italiana.\nReietto dai costituzionalisti, prese la saggia decisione di affrettarsi presso l'ultimo bastione dell'assolutismo: si arruol\u00f2 volontario nella armata d'Italia del feldmaresciallo Radetzky, rinserrato attorno a Verona. Qui si distinse alla battaglia di Santa Lucia, il 6 maggio, un bel successo sardo non sfruttato da Carlo Alberto.\nIl contributo pi\u00f9 importante che la famiglia diede al Radetzky, tuttavia, venne, probabilmente, dalla sorella maggiore di Alberto, la regina Maria Teresa (1816 \u2013 1867), seconda moglie di Ferdinando II delle Due Sicilie, re delleDue Sicilie: alla met\u00e0 di quel maggio, mentre Alberto giungeva a Verona, il 're bomba' ritir\u00f2 dal conflitto le sue truppe, che avevano ormai raggiunto il Po ed erano in procinto di entrare in Veneto. Ci\u00f2 imped\u00ec al generale Pepe di ricongiungersi con l'esercito pontificio del Durando e consent\u00ec a Radetzky la strategica vittoria di Custoza, il 10 giugno.\nVenne poi l'armistizio di Salasco del 9 agosto e la ripresa dei combattimenti, l'8 marzo 1849, quando Carlo Alberto ruppe la tregua con l'Austria. Nel corso di questa breve campagna, Alberto ebbe un comando nel corpo d'armata del feldmaresciallo d'Aspre e si batt\u00e9 con distinzione a Gravellona, Mortara e specialmente a Novara. Qui la sua divisione tenne testa a un ben pi\u00f9 numeroso nemico abbastanza a lungo da permettere l'arrivo dei rinforzi. La conclusione della battaglia fu talmente univoca che Carlo Alberto abdic\u00f2 in favore di Vittorio Emanuele II.\nRimase nel seguito del generale d'Aspre quando questi fu inviato, con il suo 2\u00ba corpo d'armata, prima alla rioccupazione di Parma e poi a quella della Toscana per reinsediarvi Leopoldo II, fuggito a Gaeta: prese parte all'assedio e al saccheggio di Livorno (317 fucilazioni ed 800 morti), l'11 maggio 1849, e all'occupazione di Firenze, il 25.\nComandante in Boemia e governatore in Ungheria.\nDopo il completamento delle brevi e trionfali campagne, Alberto venne nominato comandante del III Corpo d'Armata in Boemia e governatore della fortezza di Magonza, dove gi\u00e0 aveva concluso la propria carriera il padre.\nNel 1851 ebbe l'importante carica di governatore generale e comandante militare dell'Ungheria. Si trattava di un incarico assai difficile, ove Alberto si esercit\u00f2 in parziali aperture agli ungheresi che parvero loro insufficienti, ma eccessive a Vienna. Ci\u00f2 fu la causa delle sue dimissioni nel 1860.\nSeconda guerra di indipendenza italiana.\nNella primavera del 1859 gli venne affidata una missione riservata a Berlino, volta ad ottenere l'appoggio prussiano in vista della prossima guerra contro il Regno di Sardegna di Vittorio Emanuele II e la Francia di Napoleone III. La missione non ebbe alcun risultato evidente, bench\u00e9 tra le ragioni che indussero l'imperatore francese all'armistizio di Villafranca molto contarono i timori dell'imperatrice Eugenia circa una possibile mossa prussiana in Germania o sul Reno.\nGuerra dello Schleswig.\nI risultati, comunque, non dovettero essere troppo disprezzati a Vienna, dal momento che, nella primavera del 1864, Alberto venne reinviato a Berlino con un nuovo incarico, legato, questa volta, alla Seconda guerra dello Schleswig in corso e che contrapponeva la Danimarca alla Confederazione tedesca. Il tema del contendere era il controllo danese del ducato dello Holstein, maggioritariamente di lingua tedesca, e della attigua provincia dello Schleswig, maggioritariamente di lingua danese.\nRispetto alla precedente missione del 1859, a Berlino il fronte anti-austriaco si era notevolmente rafforzato con l'ascesa al trono di Guglielmo I, il 2 gennaio 1861, seguita, il 3 settembre 1862, dall'insediamento del nuovo cancelliere Bismarck. Quest'ultimo, in particolare, premeva su Vienna perch\u00e9 accettasse di estendere il conflitto all'intero territorio danese, ben oltre le due province contese. Occorre ricordare che l'Austria e la Prussia non avevano rivendicazioni specifiche, ma gareggiavano per dimostrare la propria superiorit\u00e0 militare e il proprio attaccamento alla causa germanica.\nCon la firma del Trattato di Vienna, (30 ottobre 1864) la Danimarca cedeva Holstein, Schleswig e Sassonia-Lauenburg all'Austria e alla Prussia, in condominio, anche se la vera vincitrice diplomatica fu la Prussia. La missione di Alberto si era quindi tradotta in un sostanziale scacco politico, bench\u00e9 la gran parte delle responsabilit\u00e0 andassero addebitate al governo di Francesco Giuseppe.\nTerza guerra di indipendenza italiana.\nNel 1860 Alberto venne nominato comandante generale dell'8\u00ba corpo d'armata austriaco a Vicenza. Qui venne promosso, nel 1863, feldmaresciallo.\nScoppiata la terza guerra di indipendenza, il 24 giugno 1866 Alberto inflisse una dura (sebbene certamente non decisiva) sconfitta al La Marmora a Custoza.\nDopodich\u00e9, raggiunto dalla notizia della grave sconfitta austriaca a Sadowa, venne nominato comandante in capo al posto del Benedek e comandato a Vienna. La sua decisione cruciale fu di richiamare a Vienna uno dei tre corpi d'armata gi\u00e0 stanziati in Veneto, aggiungendolo alle truppe ritiratesi dalla Boemia. Ci\u00f2 gli consent\u00ec di costituire una nuova linea difensiva lungo il Danubio, la quale, tuttavia, non venne mai messa alla prova, dal momento che l'imperatore Francesco Giuseppe, fortemente influenzato dalla richiesta della municipalit\u00e0 di Vienna di dichiarare la capitale \"citt\u00e0 aperta\", stabil\u00ec di avviare colloqui di armistizio.\nGli storici militari austriaci hanno sostenuto che tale decisione fosse quanto meno affrettata, stante il notevole apparato difensivo organizzato da Alberto. Ed \u00e8 certo che quest'ultimo ebbe una qualche influenza nell'indurre Bismarck ad assai ragionevoli termini di pace. Lo svantaggio principale riguard\u00f2, in effetti, il fronte italiano, ove l'esercito imperiale non seppe in alcun modo arrestare la successiva avanzata del Garibaldi e del Medici in Trentino e quella del Cialdini attraverso il Veneto, da Ferrara sino oltre Udine. Se l'armistizio fosse stato rimandato oltre, Garibaldi e Medici avrebbero certamente condotto l'assedio di Trento contro il pur assai valente Kuhnenfeld e Cialdini avrebbe proseguito oltre l'Isonzo.\nRiorganizzazione dell'esercito austriaco e morte.\nDopo i trattati di Praga e Vienna, Alberto venne nominato capo della commissione di riorganizzazione dell'esercito imperiale, alla quale diede un notevole contributo. Segu\u00ec anche le orme del padre quale scrittore di arte militare.\nPrese stabile residenza al suo Palazzo di Vienna, ove prosegu\u00ec la importantissima collezione di stampe iniziata dai suoi predecessori. Gi\u00e0 uno dei maggiori possidenti terrieri dell'Impero (possedeva sino a 2\u00a0070\u00a0km\u00b2), ne divenne uno dei maggiori industriali.\nQui fu colpito da una terribile, quanto incredibile, sciagura: durante un ricevimento in un castello fuori citt\u00e0, la sua terza figlia, l'arciduchessa Matilde, appena diciottenne, lasci\u00f2 cadere la sigaretta che stava fumando sul vestito da sera, che prese fuoco e ne caus\u00f2 la morte di fronte all'intera famiglia.\nL'arciduca \u00e8 sepolto nella tomba 128 della Cripta Imperiale, nella chiesa dei Cappuccini di Vienna.\nDiscendenza.\nL'arciduca Alberto e la principessa Ildegarda di Baviera ebbero tre figli:"}
{"id": "1032224", "revid": "62221", "url": "https://it.wikipedia.org/wiki?curid=1032224", "title": "Elatoidinae", "text": ""}
{"id": "1032281", "revid": "1793900", "url": "https://it.wikipedia.org/wiki?curid=1032281", "title": "Souris (fiume)", "text": "Il fiume Souris, detto anche fiume Mouse (Topo), \u00e8 un fiume ddi circa 700\u00a0km. Nasce in Canada, nella provincia del Saskatchewan a sud della citt\u00e0 di Regina. Scorre in direzione sud-est, attraversa il confine con gli Stati Uniti puntando in direzione sud. Dopo la citt\u00e0 di Minot, in Dakota del Nord, il suo corso punta verso nord per rientrare in Canada, nella provincia di Manitoba. Oltre confine segue definitivamente la direzione nord-est fino alla confluenza con il fiume Assiniboine presso la citt\u00e0 di Brandon."}
{"id": "1032362", "revid": "767487", "url": "https://it.wikipedia.org/wiki?curid=1032362", "title": "Texas addio", "text": "Texas addio \u00e8 un film del 1966, diretto da Ferdinando Baldi.\nTrama.\nBurt Sullivan \u00e8 lo sceriffo di Widow Rock. Un giorno decide di chiudere un conto aperto col suo passato: consegna la stella da sceriffo a Dick e parte per il Messico. Sulla strada per\u00f2, viene raggiunto dal fratello Jim, che decide di unirsi a lui, intuita la sua missione: uccidere l'assassino di loro padre, Cisco Delgado.\nOltrepassato il confine, giungono in una cittadina dove vige un regime di omert\u00e0: nessuno parla a causa del pugno di ferro con cui viene amministrata la giustizia da un alcalde corrotto. Pachita, una barista, gli confida il nome di un pastore che li avrebbe potuti aiutare a trovare il covo di Cisco. Mentre si recano dal pastore per\u00f2, trovano legato ad un albero il cadavere di Pachita e in men che non si dica vengono circondati da nove uomini armati. Questi, nonostante siano evidentemente uomini di Cisco, li obbligano a scavare la tomba per la ragazza, ma non li uccidono, cos\u00ec i due fratelli approfittano di un attimo di distrazione degli uomini per ucciderli tutti. \nGiunti dal pastore, questo riesce a farli infiltrare in un gruppo di schiavisti che stanno portando delle donne al forte di Cisco. L\u00ec per\u00f2 Cisco li stava aspettando. \nQuando Burt gli impone di seguirlo nel Texas, dove subir\u00e0 un giusto processo, questi ride sardonicamente e gli spiega l'unico motivo per cui non li aveva gi\u00e0 fatti uccidere: lui, \u00e8 il padre di Jim. Burt rimane colpito, perch\u00e9 ricord\u00f2 all'improvviso che, quando da bambino uccise il padre, Cisco entr\u00f2 in casa, e solo ora capisce che violent\u00f2 sua madre. Non dice nulla a Jim, ma viene costretto ad abbandonare il Messico senza di lui. Sulla via del Texas per\u00f2, dei rivoltosi fermano l'alcalde e liberano Burt, che decide per\u00f2 di non unirsi a loro. In realt\u00e0, riavuta la sua pistola dall'alcalde, riesce ad avvisare gli uomini di Cisco che un manipolo di rivoltosi si sta recando verso la loro roccaforte, in modo che tutti gli uomini gli si recano contro. Insegue cos\u00ec i pochi rivoltosi, e li aiuta a preparare un agguato in una gola. Nel trambusto per\u00f2, quando la vittoria dei rivoltosi sembra ormai certa, abbandona gli uomini e corre al forte, oramai sguarnito. \nQui, dopo aver ucciso i pochi uomini di guardia, va da Cisco per obbligarlo a liberare il fratello, che oramai era venuto a conoscenza del fatto che Cisco fosse suo padre. Ma nella discussione una guardia ancora viva entra nella stanza, e uccide Jim, prima che Burt la uccida. Cisco scappa via, ma Burt lo insegue: si ritrovano cos\u00ec, faccia a faccia, nello spiazzo al centro della roccaforte. \nBurt lo uccide, e riparte per il Texas, portando con s\u00e9 i cadaveri di Jim e di Cisco."}
{"id": "1032528", "revid": "1718925", "url": "https://it.wikipedia.org/wiki?curid=1032528", "title": "Kahuna", "text": "Il termine hawaiiano kahuna era in origine riferito al titolo per designare un uomo di conoscenza spirituale, un esperto, un maestro, uno sciamano della cultura Huna polinesiana. \nI nativi delle Hawaii non avevano in origine alcuna forma di linguaggio scritto. La conoscenza veniva passata attraverso periodi di apprendistato, dove una persona viveva e lavorava a stretto contatto con il maestro, detto Kahuna, nell'area di conoscenza che si voleva imparare.\nLa parola \u00e8 tuttora usata in questo contesto dai nativi e attualmente Huna e Kahuna sono termini che stanno lentamente divenendo noti nel mondo grazie alla diffusione delle ricerche di Max Freedom Long e Serge Kahili King.\nL'uso del termine riferito al surf pu\u00f2 essere fatto risalire al film \"Gidget\" (1959), in cui il \"Big Kahuna\", interpretato da Cliff Robertson, era il leader di un gruppo di surfisti. La parola divent\u00f2 molto comune da allora in altri film del genere come \"Beach Blanket Bingo\", dove il Grande Kahuna era il migliore surfista sulla spiaggia. Oggigiorno questa terminologia \u00e8 di uso comune nel mondo del surf.\nIl termine \u00e8 stato ripreso in varie opere narrative e nel marketing: "}
{"id": "1032566", "revid": "84184", "url": "https://it.wikipedia.org/wiki?curid=1032566", "title": "Appiani", "text": ""}
{"id": "1032663", "revid": "741067", "url": "https://it.wikipedia.org/wiki?curid=1032663", "title": "John Forsythe", "text": "Vincitore di due Golden Globe (1983-1984), \u00e8 noto in tutto il mondo per essere stato il misterioso Charlie in \"Charlie's Angels\" (1976-1981) e Blake Carrington in \"Dynasty\" (1981-1989). Nella sua lunga carriera \u00e8 stato diretto due volte da Alfred Hitchcock in \"La congiura degli innocenti\" (1955) e in \"Topaz\" (1969).\nBiografia.\nFiglio di un importante uomo d'affari, Forsythe volle intraprendere la carriera di attore, nonostante l'opposizione del padre. Nel 1929 la famiglia si trasfer\u00ec a Brooklyn.\nSi diplom\u00f2 all\"'Abraham Lincoln High School\" e frequent\u00f2 l'universit\u00e0 della Carolina del Nord. Attorno al 1938 inizi\u00f2 a lavorare in radio e a Broadway, come comparsa in spettacoli di medio livello. Attorno al 1941 firm\u00f2 un contratto con la Warner Bros., apparendo in film di secondo piano, prima di incontrare, a Broadway, la collega Julie Warren, che diventer\u00e0 sua seconda moglie.\nSi arruol\u00f2 nell'esercito americano durante la Seconda guerra mondiale e apparve in uno \"show\" organizzato sul fronte, chiamato \"Winged Victory\". Una volta terminata la guerra, e ritornato in patria, si rec\u00f2 a New York per studiare recitazione all'Actors Studio di Lee Strasberg.\nVenne attratto dal teatro e comparve in celebri spettacoli come \"Mister Roberts\" e \"La casa da t\u00e8 alla luna d'agosto\". La svolta avvenne nel 1955, quando incontr\u00f2 il maestro del brivido Alfred Hitchcock, che lo scelse per essere il protagonista del suo nuovo film \"La congiura degli innocenti\", accanto all'esordiente Shirley MacLaine, pellicola insolitamente lontana dai canoni dello stile di Hitchcock, che fu quasi un flop negli Stati Uniti d'America, ma che ebbe un grande successo in Europa.\nNel 1957 incominci\u00f2 quella che sarebbe stata una delle carriere televisive pi\u00f9 durature. Forsythe infatti debutt\u00f2 in \"Bachelor Father\", in onda sulla CBS, una delle prime situation comedy, nel quale recit\u00f2 accanto a Mary Tyler Moore, Barbara Eden, (futura star di Strega per amore) e Linda Evans, che avrebbe ritrovato anni pi\u00f9 tardi. La serie chiuse i battenti nel 1961.\nPur non avendo una carriera cinematografica particolarmente intensa, Forsythe negli anni sessanta fu interprete di alcune pellicole di buon livello, tra cui \"La gatta con la frusta\" (1964) di Douglas Heyes, accanto ad Ann-Margret, e \"A sangue freddo\" (1967), tratto da un libro di Truman Capote, e \"Lieto fine\" (1969), entrambi diretti da Richard Brooks. Nel 1969 venne richiamato da Alfred Hitchcock per prendere parte allo sfortunato film \"Topaz\". Tra il 1965 e il 1966, come molte \"star\" dell'epoca, condusse un proprio spettacolo televisivo, il \"John Forsythe Show\". Nella prima met\u00e0 degli anni settanta, grazie alla sua voce profonda, divenne la voce narrante di diversi documentari sulla natura.\n\"Charlie's Angels\".\nNel 1976, Aaron Spelling, suo amico e grande produttore Tv, gli offr\u00ec il ruolo di Charlie nella serie \"Charlie's Angels\", sulla ABC. Il \"format\" della serie, che ebbe uno strepitoso successo, venne esportato in oltre 90 paesi in tutto il mondo, rendendo Forsythe famosissimo e ricchissimo . Nel 1979 venne colpito da infarto, ma ritorn\u00f2 sul set poche settimane dopo un quadruplo by-pass. Nel 1980 la serie ebbe una crisi di ascolti, ma Forsythe venne confermato grazie al sostegno di Spelling.\n\"Dynasty\".\nNel 1981, sul set di \"Charlie's Angels\" nell'ultimo periodo di lavorazione, venne contattato dall'attore George Peppard, che gli offr\u00ec il ruolo, da lui rifiutato in precedenza, di Blake Carrington nella serie \"Dynasty\", che la ABC stava producendo per contrastare il successo di \"Dallas\", in onda sul canale concorrente CBS; Forsythe accett\u00f2 il ruolo, che lo avrebbe fatto diventare una delle star pi\u00f9 conosciute degli anni ottanta, elevandolo a \"sex-symbol\" (nonostante avesse superato abbondantemente i 60 anni) per il suo fascino e l'impeccabile eleganza. Lo stesso Forsythe venne nominato tre volte agli Emmy Awards, tra il 1982 e il 1984 e ben sei volte ai Golden Globe dei quali ne vincer\u00e0 due.\nNegli anni novanta l'attore rallent\u00f2 l'attivit\u00e0, limitandosi a qualche film per la televisione e al ruolo del senatore Franklin Powers in \"The Powers That Be\", tra il 1992 e il 1993.\nIntensific\u00f2 l'attivit\u00e0 di doppiaggio e, nel 2000 e nel 2003, prest\u00f2 di nuovo la voce a Charlie nei nuovi film \"Charlie's Angels\" e \"Charlie's Angels - Pi\u00f9 che mai\", con Cameron Diaz, Drew Barrymore e Lucy Liu, alla cifra record (per un doppiatore) di cinque milioni di dollari.\nUna stella sulla \"Hollywood Walk of Fame\" lo ricorda per i suoi contributi all'industria televisiva.\nVita privata.\nFu sposato tre volte: nel 1938 con Parker McCormick, dalla quale divorzi\u00f2 nel 1940, che gli diede un figlio; nel 1943 con Julie Warren, un lungo matrimonio durato fino alla morte di lei nel 1994. Dal matrimonio nacquero due figli; infine nel 2002, a 84 anni, aveva sposato Nicole Carter. Nell'ottobre 2006 gli venne diagnosticato un tumore all'intestino. Subito operato, l'attore fu dimesso poche settimane dopo. Guarito dal tumore, egli mor\u00ec il 1\u00ba aprile 2010, all'et\u00e0 di 92 anni, per le complicazioni di una polmonite.\nDoppiatori italiani.\nNelle versioni in italiano dei suoi film, John Forsythe \u00e8 stato doppiato da:"}
{"id": "1032774", "revid": "1305772", "url": "https://it.wikipedia.org/wiki?curid=1032774", "title": "Turbo Out Run", "text": "Turbo Out Run \u00e8 un videogioco arcade di corse automobilistiche del 1989 edito da SEGA e ideato da Yu Suzuki, che riprendeva le caratteristiche del suo predecessore \"Out Run\". Venne convertito lo stesso anno per molti computer dell'epoca (Amiga, Amstrad CPC, Atari ST, Commodore 64, FM Towns, MS-DOS, ZX Spectrum), edito dalla U.S. Gold in Europa e dalla SEGA in Giappone e Nordamerica, e per la console Sega Mega Drive nel 1992; quest'ultima versione fu riproposta anche nella macchina arcade multigioco Mega-Tech.\nModalit\u00e0 di gioco.\nSi tratta di un gioco di guida con visuale in prospettiva alle spalle della propria vettura, simile al predecessore, con la possibilit\u00e0 di selezionare tra cambio automatico o manuale.\nAl posto della Ferrari Testarossa decappottabile di \"Out Run\", si ha una pi\u00f9 veloce Ferrari F40 in versione turbo con la possibilit\u00e0 di attivare il turbo che aumenta la velocit\u00e0 della vettura per alcuni secondi, poi, una volta che l'indicatore va in \"overheat\", si deve rinunciare al turbo per alcuni minuti.\nIl percorso \u00e8 costituito da 16 livelli lungo le strade degli USA, spostandosi da est verso ovest, tutti caratterizzati da un diverso scenario. Ogni 4 livelli si accede a una schermata nella quale \u00e8 possibile effettuare degli interventi di potenziamento dell'automobile. Per poter proseguire nel gioco occorre superare ciascun gruppo di 4 livelli entro un determinato tempo; in caso contrario, se si fallisce in questo obiettivo per quattro volte consecutive, occorre ricominciare da capo.\nAccoglienza.\nIl gioco \u00e8 stato apprezzato dalle riviste di videogiochi nella versione per Commodore 64, ricevendo il punteggio di 93% dalla rivista \"K\" e del 97% da \"Zzap!\", mentre le stesse riviste giudicarono mediocri rispettivamente le versioni per Amiga/Atari ST e per Amstrad."}
{"id": "1032977", "revid": "254059", "url": "https://it.wikipedia.org/wiki?curid=1032977", "title": "Matteo Civitali", "text": "Biografia.\nIl nome deriva dall'essere il di lui padre, Giovanni da Civitale, friulano, proveniente da Cividale.\nMatteo nacque a Lucca e si form\u00f2 alla scuola fiorentina in ambiente mediceo.\nSvolse anche una collaterale attivit\u00e0 come architetto, attestata dai lavori per il tempietto del Volto Santo nel Duomo di Lucca, anche se la sua notoriet\u00e0 \u00e8 principalmente dovuta alla scultura.\nPart\u00ec dai modi di Donatello, ma rielaborandoli in maniera delicatissima, e quindi filtr\u00f2 la sua arte in base ai modi di Antonio Rossellino, Mino da Fiesole, Desiderio da Settignano e Benedetto da Maiano. Quindi la sua arte derivante da influenze varie, non ultime quelle delle scuola romana e settentrionale \u00e8 accuratissima, la tecnica risulta perfetta, volta a rendere un'immagine del marmo trasformato in finissimo ricamo, dotato di una soave e mistica eleganza. Inoltre la sua tendenza \u00e8 di risolvere la monumentalit\u00e0 in un umore persino, a tratti, patetico, incantante per i giochi chiaroscurali.\nFu attivo a Pisa, a Lucca, a Sarzana; sue opere si trovano anche in San Lorenzo a Genova, nella cappella di San Giovanni Battista.\nOpere.\nNel Duomo di San Martino di Lucca\nNella chiesa della Santissima Trinit\u00e0 di Lucca\nNel Duomo di San Lorenzo a Genova\nGli eredi di Matteo Civitali.\nIl figlio Nicolao (1482-1560) rimase nelle linee create dal padre, con una certa abilit\u00e0 tecnica, ma senza lo spirito artistico di Matteo. Fu pure lui architetto; gli sono attribuiti in Lucca Palazzo Orsetti, realizzato accorpando preesistenti case medioevali per la famiglia Diodati, e Palazzo Cenami, commissionatogli dagli Arnolfini, terminato nel 1530 e successivamente acquistato dai Cenami nel 1605.\nIl nipote Matteo fu intagliatore e scultore."}
{"id": "1033079", "revid": "1514393", "url": "https://it.wikipedia.org/wiki?curid=1033079", "title": "Oca delle nevi", "text": ""}
{"id": "1033143", "revid": "77929", "url": "https://it.wikipedia.org/wiki?curid=1033143", "title": "Pellizzari Achille", "text": ""}
{"id": "1033230", "revid": "884077", "url": "https://it.wikipedia.org/wiki?curid=1033230", "title": "Rugby Club I Cavalieri", "text": "Il Rugby Club I Cavalieri fu una franchigia italiana di rugby a 15 di Prato.\nFondato nel 2000 dall'unione delle prime squadre di tre societ\u00e0 cittadine, il club milit\u00f2 in prima divisione nazionale dalla stagione 2009-10 a quella 2014-15, raggiungendo le finali scudetto nel 2012 e nel 2013.\nDurante il periodo d'attivit\u00e0, la squadra disput\u00f2 le proprie gare interne allo stadio Enrico Chersoni di Iolo, frazione del comune di Prato; mentre, la sede sociale era situata in via Didaco Bessi presso il civico numero 5.\nStoria.\nLa franchigia nasce nel 2000 dal progetto del fiduciario provinciale FIR Pasquale Petrella, che riesce nell'intento di unire le forze delle tre societ\u00e0 pratesi: i Sorci Verdi, prima squadra pratese di rugby, fondata nel 1958, che ha poi preso il nome di S.S. Rugby Parto; il Rugby Iolo e il Gispi Rugby Prato.\nLa nuova societ\u00e0 nasce con il nome di Rugby Club I Cavalieri ASD, iscrivendosi al campionato di serie B.\nAl termine della stagione 2001-02 il club centra la promozione in serie A, rimanendovi per sette stagioni. Nel 2006-07 disputa la finale promozione, venendo sconfitta per 13 a 10 dal allo stadio Zaffanella di Viadana.\nDue stagioni pi\u00f9 tardi, al termine di quella 2008-09, I Cavalieri si laureano Campioni d'Italia di serie A battendo in finale allo stadio Flaminio dopo i tempi supplementari, grazie a un calcio piazzato di Kris Burton.La squadra viene promossa e dalla stagione successiva disputa il Super 10.\nAlla prima esperienza in massima serie la squadra li classifica al 5\u00ba posto al termine della stagione regolare, mancando di un soffio l'accesso ai \"play-off\", ma qualificandosi per l'European Challenge Cup 2010-2011.\nLa stagione successiva, con la riforma dei campionati e l'entrata di e in Celtic League, la squadra disputa il campionato di Eccellenza, dove si classifica seconda al termine della \"regular season\", centrando cos\u00ec le semifinali. Contro il \u00e8 costretta ad arrendersi sia in casa che in trasferta con i rispettivi punteggi di 5-6 e 24-31. Tuttavia, arriva uno storico successo in Challenge Cup: nella prima giornata d'esordio, I Cavalieri si impongono 23 a 21 contro tra le mura amiche dello stadio Lungobisenzio.\nNel 2011-12 I Cavalieri disputano una stagione sopra le righe, classificandosi seconda nonostante i 4 punti di penalizzazione decretati dal giudice sportivo. In semifinale supera nel doppio confronto il , qualificandosi per le finali scudetto, dove cede al sia al Chersoni sia al San Michele, con i rispettivi punteggi di 22-27 e 14-16.\nUn anno dopo il Rugby Club I Cavalieri recita lo stesso copione della stagione precedente, accedendo alla finale scudetto dopo essersi sbarazzata del Campione d'Italia in carica nelle semifinali, grazie alla netta vittoria casalinga per 24 a 6.\nIn finale incontra il , club eliminato l'anno prima ai \"play-off\", allo stadio Chersoni. Ancora una volta I Cavalieri sono costretti a cedere col punteggio di 11-16, al termine di una partita caratterizzata da un finale palpitante, con l'ultima meta non assegnata ai pratesi solo grazie all'utilizzo del TMO (\"Television Match Official\" \u2013 durante partite di rugby ha il compito di verificare se un'azione in area di meta ha portato o meno ad una segnatura valida).\nIn European Challenge Cup non riesce ad imporsi in nessun incontro, nonostante alcune buone prestazioni nei \"match\" contro e , quest'ultimo sfumato di un solo punto: 31-32 il risultato finale in favore degli inglesi.\nNella stagione 2013-14 I Cavalieri si classificano in quinta posizione, senza accedere ai \"play-off\". In Challenge Cup superano sia in casa che in trasferta la formazione dei Lusitanos XV, una selezione federale portoghese creata appositamente per partecipare alla competizione, con i punteggi di 40-22 e 30-19. Ancora una volta i pratesi sfiorano l'impresa di battere un club blasonato come lo : al Chersoni, i padroni di casa conducono il \"match\" fino all'80', quando una meta dei francesi fa sfumare la vittoria; 16-17 il risultato finale.\nA causa di problemi economici e societari, la travagliata stagione 2014-15 si concluse con l'ultimo posto in classifica e la conseguente retrocessione in serie A. Il , retrocesso anch'esso dalla serie A alla serie B, ne acquis\u00ec il titolo sportivo e pot\u00e9 quindi mantenere la categoria superiore. Successivamente il presidente del club, Fabrizio Tonfoni decise, assieme ai vertici societari del Firenze, di procedere ad una fusione fra i club, con lo scopo di creare una squadra pi\u00f9 competitiva nel campionato di serie A. La squadra neonata prese il nome di Rugby Club I Medicei, con sede a Firenze nello stesso impianto sportivo dell'ormai ex Firenze Rugby 1931.\nGiocatori di rilievo.\nDi seguito elencati i giocatori di maggiore rilievo internazionale che vestirono la maglia della Societ\u00e0 pratese:"}
{"id": "1033241", "revid": "212348", "url": "https://it.wikipedia.org/wiki?curid=1033241", "title": "I Cavalieri Prato Rugby", "text": ""}
{"id": "1033249", "revid": "212348", "url": "https://it.wikipedia.org/wiki?curid=1033249", "title": "I Cavalieri Prato", "text": ""}
{"id": "1033382", "revid": "1429175", "url": "https://it.wikipedia.org/wiki?curid=1033382", "title": "Ricerca etnografica", "text": "La ricerca etnografica \u00e8 un metodo scientifico che le scienze sociali quali antropologia e sociologia utilizzano per approcciare e descrivere il loro oggetto di studio. \nPratica fondante della moderna antropologia, \u00e8 applicata anche dagli studi sociologici, in particolare di tipo qualitativo o microsociologia.\nLa ricerca etnografica nell'antropologia.\nTradizionalmente, fondamentale per la ricerca etnografica veniva considerato l'incontro con \"l'\"altro\"\", in un'esperienza di \"campo\" nella quale l'etnografo doveva oltrepassare un confine pi\u00f9 o meno immaginario ed entrare in contatto con la realt\u00e0 socio-culturale che intendeva descrivere. Nell'Ottocento la ricerca su culture e societ\u00e0 allora considerate \"primitive\" avveniva tramite contatti con missionari o brevi spedizioni con cui si ottenevano dati attraverso questionari e catalogazioni di dati. A Franz Boas per gli Stati Uniti e a Bronis\u0142aw Malinowski per il contesto europeo si deve la prima discussione sul metodo della ricerca etnografica in termini moderni; attualmente, lo statuto stesso della ricerca etnografica \u00e8 cambiato, facendo emergere una nuova figura: quella dell'etnografo \"nativo\". \nSostanzialmente, la fase di rinnovamento nella metodologia di ricerca \u00e8 iniziata a seguito dell'esperienza di Malinowski presso le isole Trobriand: da quel momento, egli ha sostenuto con forza la necessit\u00e0 della \"permanenza sul campo per tempi prolungati\" (mesi o anni), necessaria soprattutto per l'apprendimento della lingua dei nativi e pertanto di molti aspetti meno visibili di primo acchito che rappresentano gli elementi fontamentali, ovvero le \"funzioni\" di un dato sistema culturale. Il metodo dell'osservazione partecipante consente di stabilire un'\"empatia\" che permette di rendere il \"punto di vista dei nativi\". Le teorie antropologiche successive hanno criticato da pi\u00f9 punti di vista il metodo malinowskiano, ma senza mettere in discussione profondamente la pratica della ricerca etnografica basata sul concetto di campo e sulla permanenza prolungata. Fino agli ultimi decenni del Novecento, la pratica di campo \u00e8 rimasta sostanzialmente alla base della ricerca antropologica; solo recentemente \u00e8 stata messa in discussione e rivisitata, dal momento che l'antropologia ha iniziato a rimettere in discussione il proprio oggetto di studi, non identificandolo pi\u00f9 con le sole societ\u00e0 \"tradizionali\" ma ampliando i propri orizzonti e incrociando i risultati delle proprie ricerche con quelli di altre discipline nonch\u00e9 con il confronto diretto con gli intellettuali che appartengono alle cosiddette \"culture tradizionali\". Di conseguenza l'etnografia \u00e8 diventata una pratica di ricerca applicabile non necessariamente all'\"altro\", mettendo cos\u00ec in discussione il concetto stesso di campo di indagine antropologica.\nLa ricerca etnografica nella sociologia.\nIn sociologia dagli anni settanta si sono diffusi approcci teorici e metodologici che prediligono uno studio delle societ\u00e0 che parte dal particolare, dai singoli individui e dalle relazioni tra essi, invece che dalle societ\u00e0 nel loro complesso. Di conseguenza lo strumento dell'etnografia \u00e8 stato acquisito come metodo principale di ricerca. Ad esempio Erving Goffman, Harold Garfinkel, Pierre Bourdieu, tra i pi\u00f9 importanti sociologi del Novecento, hanno fatto largo uso di approcci di questo tipo, affiancando o sostituendo la classica ricerca di tipo quantitativo, basata su inchieste e statistiche, a ricerche dette \"qualitative\".\nStrumenti metodologici della ricerca etnografica.\nLa ricerca viene generalmente preceduta da uno spoglio delle \"pubblicazioni scientifiche\" e delle documentazioni che possono dare informazioni sull'oggetto di studio. Durante la ricerca vengono acquisiti dati sotto forma di registrazioni, appunti su diari di campo, raccolta di oggetti materiali e ogni altro documento venga ritenuto utile. A margine o in seguito si passa alla elaborazione teorica e ad un conseguente \"ritorno al corpus di pubblicazioni scientifiche\"."}
{"id": "1033403", "revid": "486946", "url": "https://it.wikipedia.org/wiki?curid=1033403", "title": "CUS Firenze Rugby", "text": ""}
{"id": "1033517", "revid": "125982634", "url": "https://it.wikipedia.org/wiki?curid=1033517", "title": "Pro Recco Rugby", "text": "La Pro Recco Rugby \u00e8 una societ\u00e0 sportiva dilettantistica italiana di rugby a 15 fondata nel 1968 a Recco, comune nella citt\u00e0 metropolitana di Genova.\nI colori sociali del club sono il bianco e il celeste, storicamente disposti a righe orizzontali alternate sulle divise da gioco delle squadre recchesi. I giocatori della prima squadra e delle altre formazioni del club vengono soprannominati gli \"Squali della Riviera di Levante\" o, pi\u00f9 semplicemente, gli \"Squali\"; soprannome derivato dal simbolo presente sul logo societario adottato dal 2004, in sostituzione di quello storico.\nStoria.\nNell'estate del 1968, pochi anni prima che Genova attraversi il suo momento di maggior splendore rugbistico con il CUS di Marco Bollesan, il rugby si affacci\u00f2 sul comune di Recco. La Societ\u00e0 nacque dall'azione del professore Carlo Giomi che, forte dell'esperienza della squadra studentesca dell'Istituto Ugolino Vivaldi di Genova, trov\u00f2 a Recco l'appoggio dell'allora sindaco Antonio Ferro, appassionato di pallanuoto e di sport in generale. Ferro mise a disposizione del neonato collettivo il campo appena edificato di via dei Fieschi; dopo un paio d'anni passati ad allenarsi nell'impianto genovese di San Gottardo, a partire dall'autunno 1970 questa diverr\u00e0 a tutti gli effetti la casa della Pro Recco.\nAncora una realt\u00e0 pionieristica, negli anni settanta la Pro Recco disput\u00f2 tutte le stagioni al campionato nazionale di serie C. Tra i protagonisti vi \u00e8 anche Carlo Androne al quale, dopo la prematura scomparsa, venne intitolato il campo di via dei Fieschi, sul quale il club disput\u00f2 quasi tutte le gare interne della sua storia. La famiglia degli Androne \u00e8 una delle pi\u00f9 rappresentative: oltre a Carlo, anche i fratelli Mario ed Eugenio vestirono la maglia biancoceleste, mentre il padre Luciano fu uno storico dirigente societario.\nNella seconda met\u00e0 degli anni ottanta, il presidente Maurizio Tossini si pose l'obiettivo di rimanere in serie C1, soffrendo la superiorit\u00e0 del militante tra serie A e B. Nel 1990 la prima squadra venne retrocessa in serie C2, tornando in C1 l'anno successivo rinforzata con importanti innesti provenienti da Sestri Levante. Nel 1993 la tragica morte di Ermanno Bertamino, al quale \u00e8 attualmente dedicato un importante torneo giovanile con cadenza annuale, segn\u00f2 in maniera indelebile un gruppo unito guidato in panchina da Pompeo De Bernardi, che fu la base della promozione in serie B nel 1995.\nDopo otto anni in serie B, nella stagione 2002-03 la Pro Recco, battendo all'Androne gli storici rivali del CUS Genova, guadagn\u00f2 sul campo la promozione in serie A. Sono gli anni di Manuel Ferrari, Regan Sue, giocatore-allenatore della promozione, e della crescita del movimento rugbistico rivierasco.\nDalla stagione 2006-07 la guida tecnica pass\u00f2 all'argentino Alejandro Eschoyez, ex giocatore del club, mentre la presidenza venne affidata ad Antonio Venturelli.\nLa realizzazione del manto sintetico e le migliorie alle strutture del Carlo Androne, datate estate 2008, si inserirono in un quadro di costante crescita societaria e sportiva. Dopo sette anni di permanenza in serie A e A2, al termine della stagione 2009-10 la Pro Recco fu promossa in serie A1. \nIl 12 febbraio 2012, al campo Carlo Androne venne disputato il primo incontro di rilievo internazionale: \u2015 , 2\u00aa giornata del Sei Nazioni femminile, terminata 3-43 per la nazionale inglese.\nNella stagione di serie A 2012-13 la squadra si piazz\u00f2 al 1\u00ba posto, approdando in semifinale play-off contro il , con il francese Bastien Agniel miglior marcatore del campionato con 196 punti all'attivo. Superato il Valpolicella nel doppio confronto di semifinale, gli \"Squali\" abdicarono alla nella finale promozione col punteggio di 16-29.\nNel campionato successivo, la formazione guidata dal nuovo tecnico Lisandro Villagra, si riconferm\u00f2 conquistando per il secondo anno consecutivo l'accesso ai play-off. Nelle semifinali i \"Biancocelesti\" vennero nuovamente superati dai , ma il Carlo Androne si riconferm\u00f2 ostico per gli avversari: il saldo di risultati utili casalinghi consecutivi sal\u00ec a 23.\nNella stagione di 2014-15 il club raggiunse nuovamente la finale promozione: dopo aver dominato la pool promozione 1 e battuto nelle semifinali il coi punteggi di 32-22 e 33-31, venne sconfitto allo Zaffanella di Viadana dai per di 19-26, mancando la promozione in Eccellenza, la massima divisione del campionato italiano. Ancora Viadana e un'altra finale persa, contro , al termine del campionato 2015-16, raggiunta inaspettatamente con una squadra giovane cresciuta ed esplosa durante il corso della stagione regolare.\nBacino di riferimento.\nIl bacino di riferimento \u00e8 prevalentemente genovese, con molti giocatori provenienti dalla provincia di Genova e da quelle limitrofe di Savona e La Spezia, ma anche da altre regioni come il Piemonte.\nGiocatori di rilievo.\nDi seguito elencati i giocatori di maggiore rilievo internazionale che hanno militato nella societ\u00e0 recchese:"}
{"id": "1033535", "revid": "287204", "url": "https://it.wikipedia.org/wiki?curid=1033535", "title": "Diodati", "text": "I Diodati furono una famiglia di Lucca. A Lucca fecero costruire il palazzo Orsetti dallo scultore e architetto Nicolao Civitali, figlio di Matteo.\nFurono costretti a trasferirsi a Ginevra a causa della loro adesione alla Riforma Protestante.\nL'abbandono di Lucca per Ginevra.\nNella Repubblica di Lucca la riforma protestante vide l'adesione di un numero notevole di cittadini e tra di essi non mancarono gli appartenenti alla classe dirigente aristocratica. La Santa Sede, sospettando quanto nella Repubblica stava avvenendo inizi\u00f2 dunque ad esercitare pressioni diplomatiche sul governo lucchese perch\u00e9 i sospettati di eresia venissero inquisiti. La Repubblica neg\u00f2 sempre in modo deciso l'ingresso sul suo territorio dell'inquisizione e dei gesuiti, ma temendo che il Papa finisse per incitare qualche principe ad invadere lo stato di Lucca, ritenuto ormai un corpo infetto, dovette in qualche modo procedere contro i sospettati di eresia. Gli esponenti delle famiglie patrizie che risultarono eretici vennero dunque invitati a lasciare la Repubblica, ma nessuno sub\u00ec violenze fisiche e le ricchezze liquide, a volte notevolissime, vennero esportate dagli esuli. Questi emigranti lucchesi per motivi religiosi si ritrovano nella seconda met\u00e0 del secolo XVI soprattutto a Ginevra. Del gruppo di Pompeo Diodati fanno parte Michele Burlamacchi (1532-1590, figlio di Francesco decapitato a Milano nel 1548), e Benedetto Calandrini, figlio di Filippo e zio di Pompeo Diodati. Pompeo Diodati, Michele Burlamacchi con la moglie Chiara Calandrini, Benedetto Calandrini ed altri, avevano dapprima trovato rifugio, nel 1567, presso la duchessa Renata d'Este, figlia di Luigi XII di Francia e di Anna di Bretagna.\nRenata per le sue simpatie calviniste era stata messa sotto accusa dal marito Ercole II d'Este e poi dal figlio Alfonso II (1559-1597). Renata si trovava confinata nel suo castello francese di Montargis dove giungeva il gruppo di intellettuali lucchesi, accolti da lei nel 1567. Neppure qui erano del tutto al sicuro dai cattolici, dato che questi prima del loro arrivo, nel 1562, guidati dal Duca Francesco di Guisa, genero di Renata, avevano posto sotto assedio il castello. Mutata in peggio la situazione con le stragi della notte di San Bartolomeo (23 agosto 1572), Pompeo Diodati e Burlamacchi nel 1575 si spostano a Ginevra. Benedetto Calandrini li avrebbe raggiunti in quella citt\u00e0 nel 1587.\nTra i primi a considerare Ginevra come rifugio sicuro era stato Giuliano Calandrini, fratello di Benedetto, che, ricercato dall'Inquisizione, vi arrivava nel 1560. Di Giuliano, poi spostatosi in Francia nel 1567 a raggiungere i suoi concittadini, si pu\u00f2 ricordare come la sua famiglia si precisasse una tra le prime svolte in direzione calvinista, con il di lui figlio naturale Scipione Calandrini. Scipione, allievo sempre di Aonio Paleario e fuggito nel 1558 nei Grigioni e poi a Ginevra, era stato tra i primi esuli lucchesi ad abbracciare questa corrente nel 1559.\nI Diodati a Ginevra.\nIl primo a convertirsi e a risiedere stabilmente a Ginevra fu Pompeo (1542-1602), Figlio di Niccol\u00f2 (di Alessandro) (1511-1544) e di moglie Zabetta Arnolfini. Pompeo divenne discepolo di Pier Martire Vermigli dopo essersi accostato alle idee riformiste viaggiando in Piemonte e a Lione. Nel 1563 era a Venezia, nel 1564 nuovamente a Lione, nel 1565 a Ginevra; poi a Montargis presso Renata d'Este, tornato a Lucca fu costretto ad abbandonare la propria citt\u00e0 essendo stato denunciato all'Inquisizione. A Ginevra rimane stabilmente dal 1572. Qui con Francesco Turrettini, Orazio Micheli, Fabrizio Burlamacchi, Cesare Balbani, concitadini esuli come lui per motivi di fede, crea il cartello dei commercianti di seta ginevrini, denominato La Grande Boutique.\nPersonaggi della famiglia Diodati.\nDei Diodati di Ginevra si ricordano:"}
{"id": "1033663", "revid": "121340422", "url": "https://it.wikipedia.org/wiki?curid=1033663", "title": "Plurale dei sostantivi e degli aggettivi in italiano", "text": "Il plurale dei sostantivi nella lingua italiana differisce per formazione da quello di diverse altre lingue europee: se in spagnolo e in inglese si aggiunge una \"s\" al sostantivo, in italiano si cambiano le desinenze. \"Albero\" al singolare diventa quindi \"alberi\" al plurale: con il cambiamento da o in i la lunghezza del nome resta invariata. \nAnaloghe regole valgono per sostantivi ed aggettivi.\nLe principali desinenze dei nomi italiani sono le seguenti:\nAbbiamo inoltre, meno frequenti, le desinenze:\nCasi particolari.\nUna caratteristica della lingua italiana \u00e8 la complessit\u00e0 nella formazione del plurale del nome. \nEsistono infatti diversi casi particolari di formazione del plurale, di cui si riportano i principali (che corrispondono alla grande maggioranza sia dei sostantivi, sia degli aggettivi che presentano un comportamento deviante):\nIn casi singoli pu\u00f2 essere d'aiuto l'uso del dizionario.\nPlurale degli aggettivi.\nValgono regole del tutto analoghe, anche se con minore variet\u00e0 di forme, per la formazione del plurale nell'aggettivo.\nCollegamenti esterni.\nDall'Accademia della Crusca"}
{"id": "1033709", "revid": "287204", "url": "https://it.wikipedia.org/wiki?curid=1033709", "title": "Amatori Rugby Badia", "text": "LAmatori Rugby Badia A.S.D., anche noto come Borsari Badia per ragioni di sponsorizzazione, \u00e8 un club italiano di rugby a 15 di Badia Polesine, comune in provincia di Rovigo.\nFondato nel 1981 come Societ\u00e0 Sportiva Rugby Badia, deve l'attuale denominazione alla rifondazione del 2012.\nStoria.\nIl 27 febbraio 1981, presso l'albergo ristorante Alpino di Badia Polesine, nacque la Societ\u00e0 Sportiva Rugby Badia, tenuta a battesimo dall'allora presidente della Sanson Rugby Rovigo, Giancarlo Checchinato. All'evento erano presenti anche il vice presidente del Giuseppe Toffoli, i giocatori Alessandro Mazzacan, Dirk Naud\u00e9 e James Stofferberg, il sindaco Gabriele Cappato e la giunta comunale.\nIl bozzetto dello stemma del club fu disegnato dagli studenti della scuola media statale Gherardo Ghirardini presieduta da Piero Sanna, primo presidente del club. Il concorso fu vinto da Gianpietro Chinaglia, studente della 3\u00aa B, che come soggetto aveva rappresentato un'orca bianca ed azzurra.\nIl club svolse attivit\u00e0 esclusivamente a livello giovanile fino al 1990, quando iscrisse la prima squadra al campionato nazionale di serie C2 1990-91. Al termine della stagione 1992-93 venne promossa in serie C1 e, l'anno successivo, in serie B. Disput\u00f2 la B per otto stagioni consecutive fino alla promozione in serie A del 2002-03, sotto la denominazione Zhermack Badia per ragioni legate al \"main sponsor\" del club. Dopo una sola stagione in serie A, la seconda divisione del campionato nazionale di rugby, il Badia venne immediatamente retrocesso, tornando a disputare la A due anni pi\u00f9 tardi rimanendovi in pianta stabile.\nNegli anni duemiladieci il Badia disputer\u00e0 stagioni altalenanti tra promozioni e retrocessioni dalla serie B alla serie A e viceversa. Nel 2012 la Societ\u00e0 venne rifondata sotto la denominazione di Amatori Rugby Badia. Dalla stagione 2016-17 la prima squadra dell'Amatori Badia \u00e8 nota come Borsari Badia per ragioni di sponsorizzazione."}
{"id": "1033869", "revid": "123961397", "url": "https://it.wikipedia.org/wiki?curid=1033869", "title": "Rugby Colorno", "text": "Il Rugby Colorno \u00e8 un club italiano di rugby a 15 di Colorno.\nFondato nel 1975, dal 2019 milita nel Peroni Top10, massimo livello maschile italiano; la sua sezione femminile milita in serie A, prima divisione della categoria, e ha vinto il campionato nel 2017-18.\nStoria.\nLe origini, gli anni ottanta e novanta.\nLa Societ\u00e0 Rugby Colorno nacque nel 1975 con l'allestimento di una formazione Under-19, per opera di Paolo Pavesi, che partecip\u00f2 al Campionato italiano Juniores: un gruppo di giovani esordienti inesperti del territorio, il campo preso a prestito dalla parrocchia, spogliatoi all'aria aperta e trasferte in autobus.\nNel 1976 venne costituita anche la formazione di serie D che raggiunse le semifinali nazionali e, successivamente, la promozione in C2. Vennero poi gli anni di permanenza in serie C2, contraddistinti dagli insuccessi e dalle lacune tecniche. La stagione 1982-83 \u00e8 quella della promozione in C1 e delle partite memorabili contro il ed il Foligno.\nSeguono anni in cui la compagine colornese dimostra di essere una formazione competitiva in serie C1, sfiorando per tre volte la promozione in B nel 1984, nel 1986 e nel 1988.\nNel 1989 ha inizio una fase di declino per il club, con un progressivo allontanamento dei giocatori, la perdita degli stimoli e la mancanza di forze nuove, finch\u00e9 la squadra non si ritir\u00f2 dal campionato lasciando solo la categoria Under-17 a rappresentare la Societ\u00e0. L'allora presidente Giorgio Vighi non si diede per vinto: entr\u00f2 con i tecnici nelle scuole locali riuscendo ad organizzare formazioni di minirugby. Questa scintilla risvegli\u00f2 interessi attorno al movimento ed ex giocatori ed appassionati si riorganizzarono per gettare le basi di una nuova pi\u00f9 solida Societ\u00e0 bianco-rossa.\nDal 1994 il \"nuovo\" Rugby Colorno partecipa per tre anni al campionato di serie C2, al termine dei quali raggiunge nuovamente la promozione in C1. Il primo anno nella nuova serie si conclude con un'agevole salvezza, mentre il secondo fa retrocedere la squadra in C2 prima di una nuova ed immediata promozione nel 2001.\nPrimi successi.\nNella stagione 2001-02 la squadra ottenne la promozione in serie B, prima guadagnata sul campo, poi sottratta a festeggiamenti gi\u00e0 iniziati ed infine assegnata nuovamente tramite ripescaggio, grazie alla prestazione in campionato del Colorno di Furio Spaggiari, autore di 18 vittorie su 18 incontri nel corso della stagione regolare, record nazionale. La serie B si rivel\u00f2 una serie molto competitiva ed i bianco-rossi mantennero la categoria solo grazie ad un ripescaggio che evit\u00f2 l'immediata retrocessione.\nNella stagione 2003-04 la formazione si classific\u00f2 prima nel girone C di serie B, centrando la promozione in serie A. Nella stagione successiva il Colorno concluse la stagione regolare con un secondo posto in classifica e l'accesso ai \"play-off\" per la promozione in Super 10, sfumata in semifinale con il . Fino al 2010 il club tenta invano una nuova promozione che garantirebbe l'approdo nella massima divisione del Campionato italiano, rimase saldamente nella parte altra della classifica di serie A fino all'estate 2010 quando ci furono diversi cambiamenti in seno alla societ\u00e0 ed alla prima squadra: con l'ingresso del Rugby Colorno nel capitale della nuova squadra professionistica Aironi Rugby partecipante al campionato Magners Celtic League, la societ\u00e0 biancorossa fond\u00f2 insieme agli stessi soci di Aironi la formazione del GranDucato Parma Rugby e partecipare al massimo campionato italiano denominato dalla stagione 2010-11 Eccellenza. Questo port\u00f2 alla rinuncia al campionato di Serie A ed alla ripartenza del Rugby Colorno dal campionato di Serie B.\nLa ripartenza.\nArriv\u00f2 la promozione in serie A2 dopo un testa a testa con la formazione parmigiana dell'Amatori Parma Rugby sconfitta solo dai biancorossi colornesi mentre la formazione femminile del viene promossa per la prima volta nel massimo campionato nazionale. Promozione bissata dalla squadra allenata da Michele Mordacci e Cristian Prestera la stagione 2012-13 riportandosi nella serie cadetta di rugby, la Serie A1. \nNella stessa estate 2013 tornarono a Colorno diversi campioni quali Samuele Pace e Flavio Tripodi dopo l'esperienza in Pro12 ed Heineken Cup con le Zebre Rugby, la nuova franchigia federale di base a Parma. Altres\u00ec dallo scioglimento dei nel campionato Eccellenza arrivarono alla corte della societ\u00e0 presieduta da Mario Padovani giocatori d'esperienza quali il pilone Daniele Goegan e la seconda linea Lorenzo Contini a infoltire la giovane rosa del Colorno piena di talenti cresciuti dalla giovanili, fiore all'occhiello della societ\u00e0 che nella stagione 2012-13 port\u00f2 alle finali nazionali la propria Under 20. I successi per i talenti biancorossi continuano nella stagione 2013-14 che vide 6 tesserati vestire la maglia azzurra della varie nazionali italiane: Michele Slawitz e Facundo Columba con l'Under-18 di coach Brunello che gioca il primo test match ufficiale allo Stadio Maini contro l'Irlanda il 15 febbraio 2014; Simone Balocchi e Marco Silva al Sei Nazioni Under-20 mentre Irene Campanini e Michela Sillari della Maffei Colorno con la nazionale maggiore femminile.\nLa stagione 2013-14 vide il record di tesserati e di formazioni iscritte ai vari campionati col Rugby Colorno, ben 12 categorie: dall'Under 6 alla Serie A maschile con la novit\u00e0 della formazione cadetta maschile in Serie C; dalla juniores alla Serie A femminile passando per il rugby a 7 incluso nel programma olimpico di Rio de Janeiro 2016. La seniores maschile, nell'anno del ritorno in Serie A1, part\u00ec col botto ma poi sub\u00ec cinque sconfitte consecutive a cavallo del giro di boa che preclusero a Da Lisca e compagni i sogni promozione. Arriv\u00f2 una tranquilla salvezza per l'HBS Colorno nell'annata di lancio di molti giovani provenienti dal settore giovanile biancorosso. Movimento che, nell'anno della tragica scomparsa di Filippo Cantoni il 25 gennaio 2014, riusc\u00ec a reagire e a scrivere la storia del club con la prima finale nazionale conquistata dall'Under 18 che si inchin\u00f2 in finale al .\nLa stagione 2014-15 ebbe un sapore dolce amaro per i colori biancorossi. L'HBS, guidata da Michele Mordacci e Paolo Bettati, affiancati da Aldo Birchall, comp\u00ec una cavalcata straordinaria: la prima fase del campionato nazionale di Serie A, diviso secondo canoni territoriali con sei compagini per girone ai cancelli di partenza, \u00e8 dominata dal XV colornese che chiuse la classifica al primo posto con 46 punti davanti al , fermo a 36. Nella seconda fase, sempre con sei squadre per girone, l'HBS conquist\u00f2 il primo posto con 37 punti. Dietro ancora il CUS Verona a 29. Scattarono le semifinali. Da una parte Lyons Piacenza, secondo nel girone 1, e HBS, primo nel girone 2, dall'altra Pro Recco Rugby, primo nel girone 2, e CUS Verona. La gara di andata si gioca allo stadio Beltrametti di Piacenza e fin\u00ec 27 a 3 per i padroni di casa. La gara di ritorno si gioca in uno stadio Gino Maini tutto esaurito. I locali si imposero per 29 a 6 ma non bast\u00f2 per un solo punto. L'Under 18 allenata da Marco Falzone che si aggiudica il Trofeo degli Appennini.\nLa stagione 2015-16 ebbe sapore dolce-amaro. L\u2019HBS part\u00ec col piede giusto: la prima fase, divisa ancora secondo canoni territoriali in sei compagini per girone, venne dominata. Nella seconda fase, sempre con sei squadre per girone, l\u2019HBS si piazz\u00f2 secondo dietro ai futuri campioni di categoria del . Alla fase \"play-off\" ancora i biacorossi furono di nuovo sconfitti di misura, questa volta dal . Finito il campionato arriv\u00f2 il nuovo allenatore Greg Sinclair, affiancato da Aldo Birchall, si inizi\u00f2 la nuova stagione disputando una buona prima fase arrivando al primo posto ma nella seconda fase i biancorossi non riuscirono nell\u2019intento di raggiungere la semifinale e chiusero la stagione al terzo posto con 28 punti, solo uno in meno dei secondi classificati del Verona Rugby. Stesso copione l'annata successiva.\nPrima promozione e Top10.\nLa Serie A 2018-19 \u00e8 l\u2019anno della storia, la stagione in cui l\u2019HBS Colorno conquist\u00f2 la promozione nel massimo campionato italiano, ribattezzato Top12. I ragazzi di Cristian Prestera e Roland De Marigny, coadiuvati dal nuovo direttore tecnico Nick Scott, vinsero il doppio confronto con la decretando la prima storica promozione in massima serie. La finale per il titolo tre le due formazioni promosse and\u00f2 in scena al Beltrametti di Piacenza ma furono i Lyons ad avere la meglio.\nLa prima stagione dell\u2019HBS Colorno in Peroni Top12 si concluse anticipatamente con la conquista di una salvezza automatica a causa dell'interruzione e poi definitiva sospensione del campionato. Dopo una partenza difficile, dove i ragazzi di Prestera e De Marigny pagano la poca esperienza, le vittorie con , e incamminarono i biancorossi verso la salvezza ma a febbraio il Covid-19 ferm\u00f2 la cavalcata dei colornesi. \nMentre le Furie Rosse, certe di disputare i playoff con 3 giornate di anticipo, programmano un futuro incentrato sulle giovani e sulla loro crescita, nasce la squadra Cadetta del Rugby Colorno. Sono i leggendari \u201cBarbari del Po\u201d che, armati di grande entusiasmo e voglia di mettersi in gioco, cominciano la loro marcia dalla Serie C2. Alla guida di Riaan Mey e Paolo Bettati conquistano subito il popolo colornese, che in loro ritrova quello spirito di appartenenza e quella voglia di fare gruppo di cui da tempo si avvertiva tanto bisogno.\nInno.\nNell'ottobre 2021 \u00e8 stato presentato all'HBS Stadium l'inno ufficiale del Rugby Colorno, \"Non sarai mai solo\". Il brano \u00e8 stato composto e interpretato dal DJ e compositore Hunterwolf e dal chitarrista e cantautore Jacopo Mack Rosa, entrambi parmigiani, e si avvale della collaborazione del mezzosoprano Carling Chiu, originaria di Hong Kong. Il video, pubblicato il 10 novembre 2021, \u00e8 stato diretto da Danilo Barozzi e le riprese aeree sono di Giovanni Pasini.\nGiocatori di rilievo.\nDi seguito elencati i giocatori di rilievo internazionale che hanno vestito la maglia del club di Colorno:"}
{"id": "1034016", "revid": "339392", "url": "https://it.wikipedia.org/wiki?curid=1034016", "title": "Hafro Rugby Udine", "text": ""}
{"id": "1034067", "revid": "49700", "url": "https://it.wikipedia.org/wiki?curid=1034067", "title": "Maria Rita Parsi", "text": "Attuale componente dell'Osservatorio nazionale per l'infanzia e l'adolescenza, gi\u00e0 membro del Comitato ONU sui diritti del fanciullo, ha al suo attivo la pubblicazione di oltre 100 libri di tipo scientifico, letterario e divulgativo. \u00c8 presidente della Fondazione Movimento Bambino Onlus, erede di sue esperienze di animazione socioculturali gi\u00e0 attive dal 1975. \nBiografia.\nDurante il suo percorso professionale ha lavorato come docente, psicopedagogista e psicoterapeuta.\nHa elaborato e messo a punto una \"metodologia operativa, applicabile in ambito psicologico, socio-pedagogico e psicoterapeutico denominata psicoanimazione\". Ha fondato e dirige la SIPA (Scuola Italiana di Psicoanimazione), istituto di ricerca, ad orientamento umanistico, per lo sviluppo del potenziale umano.\nNel 1992 ha dato vita all'Associazione Onlus \"Movimento per, con e dei bambini\", divenuta dal 2005 Fondazione Movimento Bambino Onlus che opera per la diffusione della Cultura dell'Infanzia e dell'Adolescenza e si batte contro gli abusi e i maltrattamenti dei bambini e dei ragazzi, e per la loro tutela giuridica e sociale.\nPartecipa a numerose trasmissioni televisive in qualit\u00e0 di esperta nelle sue discipline; \u00e8 stata anche tra i conduttori di Junior TV. Collabora come editorialista a molti quotidiani e periodici nazionali; ha scritto e scrive, fra gli altri, per \"Il Messaggero\", \"Il Resto del Carlino\", \"Il Giorno\", \"La Nazione\", \"Oggi\", \"Starbene\", \"Donna Moderna\", \"Riza Psicosomatica\".\nDal 1995 \u00e8 iscritta come giornalista pubblicista all'Ordine dei Giornalisti del Lazio."}
{"id": "1035261", "revid": "339392", "url": "https://it.wikipedia.org/wiki?curid=1035261", "title": "Demopsicologia", "text": ""}
{"id": "1035265", "revid": "339392", "url": "https://it.wikipedia.org/wiki?curid=1035265", "title": "Storia delle tradizioni popolari", "text": ""}
{"id": "1035332", "revid": "2029307", "url": "https://it.wikipedia.org/wiki?curid=1035332", "title": "Piazza del Municipio (Napoli)", "text": "Piazza del Municipio (gi\u00e0 \"Largo del Castello\") \u00e8 una piazza di Napoli, una delle pi\u00f9 grandi d'Europa e una delle pi\u00f9 importanti della citt\u00e0 grazie alla vicinanza ai principali itinerari turistici come il Maschio Angioino e alla presenza in loco del porto.\nLa piazza, posizionata alla fine di via Medina, prende il nome dalla presenza del palazzo in cui ha sede la municipalit\u00e0 cittadina.\nStoria.\nIl \"largo di castello\".\nIl nucleo originario del largo di Castello \u00e8 a nord dell'attuale piazza, a ridosso dei bastioni di Castel Nuovo. L'altra parte dell'odierna piazza era una strada, la via del Molo, che rasentando i bastioni orientali del castello, scendeva fino al molo grande realizzato sotto Carlo II d'Angi\u00f2 nel 1302 e sostanzialmente sopravvissuto fino agli anni trenta del XX secolo. \nLa prima conformazione del largo di castello fu realizzata dopo che tra il 1509 e il 1537, con l'aiuto di Antonio da Settignano, fu eretta la nuova cinta bastionata, formata da baluardi squadrati, che sostitu\u00ec la precedente cinta aragonese che lo stesso Settignano alla fine del XV secolo aveva disegnato con bastioni circolari, ma la cui costruzione non era neppure a buon punto quando la dinastia aragonese fu soppiantata dall'invasione spagnola nel 1501. All'esterno dei nuovi bastioni, regnante Carlo V e in Napoli il suo vicer\u00e9 Don Pedro di Toledo, fu scavato un ampio fossato che caus\u00f2 un considerevole aumento del suolo nei dintorni per lo spianamento dei detriti di risulta e che comport\u00f2 la demolizione della chiesa di San Nicola al Molo, fondata da Carlo II d'Angi\u00f2 nell'area oggi occupata dal teatro Mercadante.\nLa grande sistemazione del largo che durer\u00e0 per secoli fino all'Unit\u00e0 d'Italia fu data tuttavia da Domenico Fontana verso la fine del cinquecento, realizzando una grande opera di spianamento dell'area e cominciando a renderla usufruibile al popolo: oltre all'ovvio vantaggio di un ampio spazio dove poter allestire fiere e svolgere cerimonie, il Fontana realizz\u00f2 nel 1597 a ridosso del torrione dell'Incoronata una fontana, detta di Venere perch\u00e9 vi fu collocata la statua della dea nuda e giacente attribuita a Girolamo Santacroce. Questa statua fu sostituita da una copia (che gli autori dell'epoca definiscono assai mediocre) per ordine del vicer\u00e9 Pietro Antonio d'Aragona, il quale si tenne per s\u00e9 l'originale (stesso trattamento impieg\u00f2 alla fontana dei Quattro del Molo). Una seconda fontana, coeva, ma molto pi\u00f9 semplice, vi fu affiancata alla sua destra e fu chiamata \"fontana di Olivares\" perch\u00e9 fu sempre il vicer\u00e9 a volerla.\nNel 1790 fu aggiunto l'edificio della Gran Guardia di Cavalleria, progettato da Francesco Sicuro in forma di rotonda con un colonnato neoclassico e che affacciava ad angolo proprio sullo slargo in prossimit\u00e0 del torrione dell'Incoronata. Lo stesso Sicuro progett\u00f2 il teatro del Fondo (l'attuale teatro Mercadante) e il palazzo adiacente che dal 1795 (in occasione di un incendio che distrusse la primitiva sede in via Santa Brigida) al 1857 ospit\u00f2 la posta dei corrieri.\nPochi decenni dopo, sullo slargo domin\u00f2 anche il nuovo palazzo dei ministeri del regno, il palazzo San Giacomo, voluto da Ferdinando I di Borbone. Fu costruito in luogo dell'ospedale dedicato appunto a San Giacomo, il quale diede il nome anche alla pontificia reale basilica di San Giacomo degli Spagnoli, inglobata nella nuova costruzione progettata da Stefano Gasse. Fu inoltre demolito il monastero della Concezione, che si trovava presso via Toledo.\nFerdinando II scelse la piazza del castello per installare nel 1854 un orologio elettrico stradale a quattro quadranti proveniente dall'Inghilterra, il quale vi rimarr\u00e0 fino al 1863.\nDopo l'Unit\u00e0 d'Italia.\nGi\u00e0 nel 1861 parte in citt\u00e0 il dibattito sulla sistemazione della cinta difensiva e in genere dell'area attorno al castello che ovviamente era ad uso militare. Nel 1862 si stringe un primo faticoso accordo con il generale Alfonso Lamarmora, allora ministro della guerra, non molto disposto a concessioni, che porta alla cessione di parte dei suoli militari, per cui cominciarono i primi lavori di colmata dei fossati esterni e di demolizione dei bastioni dell'Incoronata e della Maddalena. Tuttavia le cose andranno per le lunghe e non senza difficolt\u00e0.\nIl 1870 vede il raggiungimento di un accordo tra il Comune e il ministero della guerra sulla definitiva cessione della cortina nord-occidentale del castello. Nel 1871 entra in gioco Errico Alvino e la sua societ\u00e0 (in cui c'erano Francesco Giura e Leopoldo Scognamiglio) che propone una radicale trasformazione della zona, il cui progetto viene approvato dal Comune nell'anno. Sono previste due ampie strade porticate attorno al castello che sarebbe stato coperto dai nuovi edifici abitativi.\nTuttavia il progetto subisce una brusca frenata per controversie con il Ministero della Guerra e con gli enti proprietari degli edifici da espropriare, tra i quali la stessa Casa Reale; gi\u00e0 nel 1871 c'\u00e8 una riduzione dell'area di intervento e la societ\u00e0 chiede come controparte di intervenire nella parte orientale dell'originaria piazza, alla destra di palazzo San Giacomo. L'accordo con i proprietari non arriva e l'Orfanotrofio Militare apre nel 1875 un contenzioso con la societ\u00e0 al fine di risolvere il contratto.\nNel frattempo le demolizioni erano partite: dal 1872 al 1875 vengono demoliti completamente dalla societ\u00e0 di Alvino il bastione settentrionale detto della Maddalena (detto cos\u00ec dopo che fu restaurato per i danni che le artiglierie di Carlo III gli causarono nel 1735, mentre dal 1546 veniva chiamato \"di Malguadagno\" perch\u00e9 le tasse sul meretricio lo ricostruirono dopo i danni di un incendio scoppiato in quell'anno) e il baluardo del Molo (che sorgeva appunto presso il molo grande), il torrione dell'Incoronata con l'edificio della Gran Guardia e la cortina intermedia, mentre i locali adiacenti alla caserma vengono adibiti a bottega.\nNel 1877 il contratto \u00e8 risolto e i progetti di intervento sull'area del castello vengono accantonati. Quando il giudizio di risoluzione era ancora aperto il Comune progetta la risistemazione della piazza nonch\u00e9 il nuovo \"rione Santa Brigida\", che verr\u00e0 realizzato alla sinistra di palazzo San Giacomo dalla Societ\u00e0 Generale Immobiliare di Roma, il cui edificio pi\u00f9 importante \u00e8 il palazzo della Borghesia, progettato proprio dall'Alvino e completato nel 1887, dieci anni dopo la sua morte, da Guglielmo Raimondi.\nNel 1884 vengono demoliti gli isolati sul lato destro della piazza, tra la strada dei Guantai Nuovi e via Medina davanti al palazzo Sirignano, causando la perdita dell'antico e glorioso Teatro San Carlino. Si eliminano anche le botteghe tra via Medina e la via del Castello (primo tratto dell'attuale via Depretis) dove tra i tanti esercizi era il famoso \"Caf\u00e8 du Commerce\". Saranno occupate dall'edificio del Grand Hotel de Londres costruito tra il 1895 e il 1899. Infine si comincia la demolizione del baluardo pentagonale di Santo Spirito (detto in origine \"del Parco\" e posto presso i Cavalli di Bronzo), conclusa nel 1886 perch\u00e9 i lavori furono bruscamente interrotti dall'epidemia di colera.\nNel 1885 si demolisce la fontana degli Specchi, la terza fontana posta a ridosso della cortina difensiva. Fu costruita nel 1636 dal vicer\u00e9 conte di Monterey e detta cos\u00ec per via dei giochi di luce causati dall'acqua nelle vasche poste su quattro livelli. Era posta all'altezza del \"teatro La Fenice\", costruito nel 1805 in una scuderia del cinquecentesco palazzo del duca di Grottolella, a destra di palazzo San Giacomo. Demolita la fontana, fu rinvenuta nel 1886, nel sottosuolo dove insisteva, una statua acefala in marmo.\nIn questa radicale ristrutturazione viene anche creato l'impianto stradale della piazza formato da tre carreggiate che scorrono fin gi\u00f9 il molo grande, divise internamente da due ampie aiuole longitudinali dove furono impiantati gli scenografici filari di lecci. Tuttavia i progetti riguardanti il castello languono e le aree liberate che non sono interessate dal nuovo assetto della piazza vengono via via occupate da fabbriche e opifici di varia natura.\nNel 1894 finalmente il Ministero della Guerra affida l'incarico di mediatore per la cessione del castello al Comune al generale Achille Afan de Rivera, ma soltanto il 3 luglio 1898 viene sancita la convenzione che stabilisce che il Comune, in cambio del castello, conceda al Ministero della Guerra alcuni terreni all'Arenaccia e l'area del forte del Carmine affinch\u00e9 vi fosse costruito un panificio militare. Ma nulla si muove sul piano concreto di intervento sul castello.\nNel 1897, al centro della piazza, viene collocato il \"monumento a Vittorio Emanuele II\", che vede la statua di \"Partenope\" posta dinanzi al primo re d'Italia.\nIl primo dopoguerra.\nNegli anni venti fu realizzata l'ampia fascia di aiuole che costeggi\u00f2 il Maschio Angioino fino alla fine del XX secolo: nei primi mesi del 1921 il conte Pietro Municchi, ingegnere allora assessore al decoro urbano, present\u00f2 al Consiglio Comunale la proposta dell'isolamento del Castel Nuovo.\nOttenuto finalmente dallo Stato l'intero castello a scopi civili, i lavori cominciarono nel 1923 e interessarono anche le fabbriche e i capannoni costruiti a ridosso della piazza in luogo dei demoliti bastioni: gi\u00e0 l'anno successivo tutti i vari edifici furono eliminati e fu creata la spianata dove furono realizzati dei giardini sul lato dell'odierna via Vittorio Emanuele III, nei quali fu collocato il busto di Giovanni Bovio, realizzato nel 1915 dallo scultore Enrico Mossuti, in seguito spostato nella Villa comunale.\nFu risparmiata soltanto la \"porta della cittadella\", l'originario accesso aragonese al complesso, rifatto nel 1496 da Federico d'Aragona (come testimonia il suo stemma presente sull'arco): isolata e snaturata della sua funzione, \u00e8 visibile tra le aiuole squadrate lungo via Vittorio Emanuele III. I lavori relativi al restauro del castello, che eliminarono le molte superfetazioni aggiunte nel tempo, durarono fino al 1939.\nTra il 1918 e il 1924 fu realizzato l'ultimo palazzo del rione Santa Brigida: il palazzo della Banca di Roma, in realt\u00e0 gi\u00e0 esistente, ma totalmente trasformato dalla banca che lo aveva acquistato e ne aveva affidato il rifacimento all'ingegnere toscano Ugo Giovannozzi; dall'altro lato della piazza, verso la fine degli anni trenta si e si termin\u00f2 la demolizione del palazzo Sirignano, nell'ottica di ricostruzione del rione San Giuseppe che non doveva fermarsi alla bonifica della zona della Corsea (dove fu realizzato il \"centro direzionale\" cittadino attorno all'odierna piazza Matteotti), ma proseguire anche a sud, nella zona dei Guantai Nuovi.\nI progetti ponevano al posto del palazzo demolito (insieme ad altri edifici adiacenti che rientravano nel lotto interessato dai lavori) la nuova sede della Banca d'Italia, un grandioso edificio lungo 90 metri, che per\u00f2 non fu realizzato a causa della guerra sopravvenuta. I lavori di ricostruzione erano anche simbolicamente partiti con la posa della prima pietra nel 1940 da parte del re Vittorio Emanuele III.\nDa citare infine la progettazione e la costruzione, nella prima met\u00e0 degli anni trenta, della Stazione Marittima al posto del molo angioino, la quale chiude scenograficamente la piazza verso il mare.\nLa piazza laurina.\nNegli anni cinquanta Achille Lauro, prendendo spunto dalle grandi piazze americane che aveva visitato, impresse la sua firma nella piazza: il 9 gennaio 1956 fece abbattere (nottetempo per evitare grandi polemiche che non mancarono) la doppia fila di lecci secolari, cancellando il viale centrale, e in seguito fece installare quattro fontane ai lati dei nuovi giardini, rompendo la scenografica fila che partiva sin dalla stazione marittima.\nInoltre fu installata un'ulteriore fontana, dalla lunga vasca rettangolare e caratterizzata da scenografici zampilli, dinanzi al teatro Mercadante.\nNel 1957 furono inaugurati due nuovi palazzi costruiti a partire dai primi anni del dopoguerra sull'area di palazzo Sirignano: il palazzo della Banca d'Italia, pi\u00f9 ridotto nelle dimensioni rispetto agli iniziali progetti, e un secondo palazzo \"gemello\", di propriet\u00e0 dell'INA.\nGli scavi e i lavori della metropolitana.\nLa piazza vedr\u00e0 la nascita di un nuovo sito archeologico posto al lato del Castel Nuovo sempre dovuto ai cantieri della stessa linea metropolitana. Diversi reperti, infatti, sono stati rinvenuti durante gli scavi che hanno portato alla nascita della Stazione Neapolis, piccolo polo museale archeologico situato nella fermata della metropolitana di Museo che espone i circa 3000 pezzi trovati durante i lavori.\nIl sito archeologico che rimarr\u00e0 in piazza consente di prendere visione di quello che era l'antico porto di Neapolis, essendo stata rinvenuta tutta la banchina portuale antica, un complesso termale ed alcune torri di vedetta della cinta muraria dell'adiacente Maschio Angioino. La linea del tempo dei reperti va dall'epoca romana fino a terminare alle costruzioni ottocentesche.\nSono state scoperte nel 2004 tre caravelle di epoca romana, oggi in fase di restauro, la cui futura ubicazione \u00e8 ancora da stabilirsi.\nAnche gli ultimissimi rinvenimenti (una vera e propria cittadella) sono di epoca romana, probabilmente relativi ad un ulteriore fetta del complesso termale gi\u00e0 rinvenuto e a strutture esterne del porto.\nDi epoca angioina dovrebbe essere poi il \"Palazzetto del Balzo\", di propriet\u00e0 dell'omonima famiglia nobiliare, che doveva avere una notevole importanza visto che era considerata un grosso privilegio la possibilit\u00e0 di costruire la propria residenza a ridosso delle mura del Castel Nuovo.\nAl XV secolo risalgono strutture difensive del castello, come le mura merlate che sono state riprodotte anche nella famosa Litografia Strozzi, il grosso muraglione difensivo ed i vari torrioni, come quello \"dell'Incoronata\" (gi\u00e0 interamente svelato) e quello \"del Molo\" che \u00e8 stato reinterrato dopo i sondaggi nel terreno svolti nei primi anni duemila e che verr\u00e0 riportato alla luce quando si inizier\u00e0 a scavare il tunnel di collegamento con il porto della stazione. Altre strutture riemerse sono perlopi\u00f9 di epoca ottocentesca, con qualche eccezione settecentesca. In questo periodo bisecolare furono realizzate molte strutture per attivit\u00e0 militari, come la produzione di armi.\nTra il 2008 e il 2009 si \u00e8 proceduto allo smontaggio del monumento a Vittorio Emanuele II. La statua equestre fu depositata prima all'interno dei bastioni del Castel Nuovo, in attesa di nuova ubicazione, poi successivamente, in omaggio al centocinquantesimo anniversario dell'unit\u00e0 d'Italia, ha trovato nel dicembre del 2010 nuova e definitiva sistemazione nella poco distante piazza Bovio, anche grazie al fatto che in quest'ultima piazza si sono terminati i lavori della metropolitana prima di ogni altra. Ancor prima di iniziare i lavori della metropolitana e sempre dalla stessa piazza Bovio, fu spostata al confine tra via Medina e Piazza Municipio la fontana del Nettuno per permettere alla prima piazza di poter offrire i dovuti spazi per effettuare l'opera infrastrutturale. A completamento dei lavori, la fontana ha trovato la sua definitiva sistemazione al centro dei giardinetti antistanti il Municipio Negli anni '10 si \u00e8 proceduto con i lavori, che hanno portato alla costruzione della metropolitana sotterranea, rinvenimenti di et\u00e0 romana e medievale, e la riscoperta delle vecchie mura di cinta medievali del castello, hanno portato ad un rallentamento dei lavori,che hanno portato alla creazione di un museo a cielo aperto e di una \"metro-museo\". Tuttavia, i recenti lavori non hanno mancato di critiche, a causa del progetto che riguarda la piazza e quelli che un tempo erano i giardini al ridosso del municipio e vicino alla fontana. Le critiche principali riguardano la drastica riduzione delle aree verdi, che tolti i pochi alberi piantati sulla pietra lavica siciliana, sono pressoche nulli. In sostanza le critiche riguardano anche la differenza tra campagne pubblicitarie (di fatto la nuova piazza veniva presentata come una \"rivoluzione verde ed ecosostenibile\" di tutta la zona del Municipio) e la realt\u00e0 dei fatti, che mostrano una piazza completamente pavimentata e con scarsa vegetazione.\nDescrizione.\nLa piazza, di forma semi-rettangolare, \u00e8 caratterizzata dalla presenza imponente del Maschio Angioino a sud.\nSul lato nord vi sono un lato del Palazzo della Banca d'Italia e di quello dell'INA, il palazzo del Grand Hotel de Londres (attualmente sede del TAR), il palazzo della vecchia posta dei corrieri, il Teatro Mercadante e un lato del moderno \"palazzo d'angolo\" di Marcello Canino; su quello occidentale il palazzo San Giacomo, sede del comune di Napoli e, inglobata in esso la basilica di San Giacomo degli Spagnoli; infine ad est l'edificio della stazione marittima, terminato nel 1936. Sul lato sud-ovest, all'angolo con via Verdi, si affaccia il palazzo del Banco di Roma.\nEssendo dunque attigua al porto, la piazza fu teatro di grandi partenze di massa durante il XIX secolo, quando da qui gli emigranti, giunti a Napoli, si imbarcavano per le Americhe in cerca di fortuna.\nA margine, si aprono invece i cosiddetti \"Spalti del Maschio Angioino\" che vengono usati in estate per concerti e manifestazioni, mentre in inverno ospitano una pista di pattinaggio su ghiaccio. Infine, posto al centro di via Vittorio Emanuele III, non molto distante dal Maschio Angioino e dalla piazza, vi \u00e8 un busto del 1920 raffigurante Giuseppe Mazzini.\nSono attualmente in costruzione le stazioni della linea 1 e della linea 6 della metropolitana di Napoli, situate fra il teatro ed il castello."}
{"id": "1035333", "revid": "584834", "url": "https://it.wikipedia.org/wiki?curid=1035333", "title": "Piazza Trieste e Trento", "text": "Piazza Trieste e Trento (gi\u00e0 \"piazza San Ferdinando\") \u00e8 situata nel centro storico di Napoli.\nNodo viario di grande rilevanza, qui convergono via Toledo, via Chiaia e via San Carlo; inoltre \u00e8 il principale punto d'accesso alla vicina, e ben pi\u00f9 famosa, piazza del Plebiscito.\nDescrizione.\nPiazza Trieste e Trento assunse l'odierna denominazione nel 1919 in celebrazione della vittoria italiana nella Prima Guerra Mondiale, mentre l'assetto attuale risente delle trasformazioni urbanistiche attuate fino al termine dell'Ottocento.\nDi forma irregolare, ai suoi margini sorgono il Teatro San Carlo, il Palazzo Reale, il Palazzo del Cardinale Zapata, il Palazzo D'Alessandro di Pescolanciano e la seicentesca chiesa di San Ferdinando, inglobata nel medesimo lotto della Galleria Umberto I.\nAl centro della piazza si trova la Fontana del Carciofo, voluta da Achille Lauro negli anni cinquanta del XX secolo.\nSul lato ovest, al piano terreno del palazzo delle Prefettura, \u00e8 situato il celebre Caff\u00e8 Gambrinus, in cui \u00e8 ancora conservata la decorazione creata da alcuni importanti artisti attivi tra la fine dell'Ottocento e l'inizio del Novecento, come Gabriele D'Annunzio e Filippo Tommaso Marinetti.\nNel palazzo del Cardinale Zapata (n. 48) ha sede il Museo \"Giuseppe Caravita Principe di Sirignano\", dedicato agli artisti napoletani dei secoli XIX e XX.\nFino al 1843 sorgeva dove oggi c'\u00e8 un ampio spazio tra il teatro e il palazzo reale il palazzo Vicereale, chiamato anche palazzo Vecchio, realizzato nel 1540 su progetto di Ferdinando Manlio e Giovanni Benincasa per volere del vicer\u00e9 don Pedro di Toledo.\nIl servizio il 28 agosto 1876 venne inaugurata la tranvia Napoli-Portici-Torre del Greco gestita dalla Soci\u00e9t\u00e9 Anonyme de Tramways Napolitains (SATN), che aveva rilevato quale tratta iniziale la concessione di omnibus affidata dal Comune di Napoli nel 1875 a Ladislao Paridant. Tale servizio era strutturato in maniera atipica, con le corse che avevano capolinea proprio in piazza da San Ferdinando al confine detto \"dei Granili\", in via Reggia di Portici, effettuate con normali vetture omnibus cui venivano sostituite le ruote per proseguire in modalit\u00e0 tranviaria fino a Portici."}
{"id": "1035336", "revid": "121015011", "url": "https://it.wikipedia.org/wiki?curid=1035336", "title": "Piazza Dante (Napoli)", "text": "Piazza Dante \u00e8 una delle pi\u00f9 importanti piazze di Napoli ed \u00e8 situata nel centro storico cittadino.\nCostituisce l'inizio di via Toledo e, tramite l'accesso a Port'Alba sul lato nord della piazza, la stessa confluisce lungo il Decumano maggiore.\nStoria e descrizione.\nIn origine era detta \"Largo del Mercatello\", poich\u00e9 vi si teneva, fin dal 1588, uno dei due mercati della citt\u00e0, differenziandosi con il diminutivo \"mercatello\" da quello pi\u00f9 grande ed antico di piazza del Mercato.\nFino alla met\u00e0 dell'Ottocento sorgevano a nord l'edificio delle fosse del grano e a sud le cisterne dell'olio, per secoli i principali magazzini di derrate della citt\u00e0; inoltre vi gravitano uffici, ospedali, istituzioni culturali e rinomatissimi bar.\nUlteriore importanza fu l'apertura \"ufficiale\" di port'Alba nel 1625, ufficiale perch\u00e9 la popolazione aveva creato nella muraglia un \"pertuso\" abusivo per facilitare le comunicazioni con i borghi, in modo particolare con quello dell'Avvocata che si stava rapidamente ingrandendo.\nLa piazza assunse l'attuale struttura nella seconda met\u00e0 del Settecento, con l'intervento dell'architetto Luigi Vanvitelli; il \"Foro Carolino\" commissionatogli doveva costituire un monumento celebrativo del sovrano Carlo di Borbone. I lavori durarono dal 1757 al 1765, e il risultato fu un grande emiciclo, tangente le mura aragonesi, che visto orizzontalmente inglobava Port'Alba a ovest, e affianc\u00f2 la chiesa di San Michele ad est.\nL'edificio, con le due caratteristiche ali ricurve, vede in alto la presenza di ventisei statue rappresentanti le virt\u00f9 di Carlo (tre sono di Giuseppe Sanmartino, le altre di scultori carraresi), e al centro una nicchia che avrebbe dovuto ospitare una statua equestre del sovrano (che non fu mai realizzata), oltre a un torrino d'orologio, di epoca successiva.\nDal 1843 la nicchia centrale costituisce l'ingresso al convitto dei gesuiti, divenuto nel 1861 Convitto nazionale Vittorio Emanuele II, ospitato nei locali dell'antico convento di San Sebastiano e di cui sono ancora visibili i due chiostri (la cupola della chiesa \u00e8 crollata nel maggio 1941); il pi\u00f9 piccolo e antico \u00e8 rara testimonianza della Napoli tra et\u00e0 romanica e gotica, il maggiore conserva la strutture cinquecentesche.\nAl centro della piazza si erge una grande statua di Dante Alighieri, opera degli scultori Tito Angelini e Tommaso Solari junior, inaugurata il 13 luglio 1871 (data dalla quale la piazza \u00e8 intitolata al sommo poeta) e collocata su un basamento disegnato dall'ingegner Gherardo Rega. Oggi ai suoi lati, pi\u00f9 defilate, ci sono le vetrate delle uscite della linea 1 della metropolitana. La piazza \u00e8 stata ridisegnata e riarredata proprio in occasione dei lavori per la metropolitana, conclusi nel 2002. L'intero emiciclo \u00e8 divenuto cos\u00ec area pedonale.\nAncora, presso la piazza sono presenti quattro monumentali chiese: in senso antiorario da nord quella dell'Immacolata degli Operatori Sanitari, di Santa Maria di Caravaggio, di San Domenico Soriano e di San Michele a Port'Alba.\nSul lato opposto all'emiciclo sono situati oltre alle chiese di Santa Maria di Caravaggio e San Domenico Soriano anche i rispettivi ex-conventi: il primo divenne sede dell'istituto per ipovedenti fondato da Domenico Martuscelli (ricordato con un suo busto scolpito nel 1922 da Luigi De Luca e collocato nei giardinetti della piazza) per poi diventare sede della Seconda Municipalit\u00e0 di Napoli. Il secondo convento \u00e8 oggi sede degli uffici anagrafici del Comune.\nTra i due ingressi \u00e8 situato il Palazzo Ruffo di Bagnara dal sontuoso portale barocco e con annessa cappella privata, mentre sul lato sinistro di Port'Alba si trova il Palazzo Rinuccini. Poco distante dalla piazza al numero civico 7 di vico Luperano, la villa Conigliera, quest'ultima fatta edificare durante l'epoca aragonese.\nDopo i lavori di realizzazione della Stazione Dante della Linea 1, l'emiciclo della piazza \u00e8 stato totalmente pedonalizzato. Nel settembre 2011, la piazza \u00e8 stata completamente inibita al traffico privato per scoraggiare l'uso dell'automobile in citt\u00e0, divenendo una corsia preferenziale ad uso esclusivo dei mezzi pubblici. Successivamente, dall'estate del 2013, la chiusura al traffico \u00e8 stata ridotta dalle 9 alle 18 di tutti i giorni, trasformandosi cos\u00ec in ZTL."}
{"id": "1035337", "revid": "827882", "url": "https://it.wikipedia.org/wiki?curid=1035337", "title": "Piazza San Domenico Maggiore", "text": "Piazza San Domenico \u00e8 una delle piazze pi\u00f9 importanti di Napoli. Essa si trova lungo il decumano inferiore della citt\u00e0, a breve distanza da piazza del Ges\u00f9 Nuovo.\nTrovandosi nel cuore del centro storico partenopeo, la piazza \u00e8 crocevia di due importanti strade della citt\u00e0: Spaccanapoli (il decumano inferiore est-ovest) e via Mezzocannone (cardine che taglia sud-nord).\nStoria e descrizione.\nLa piazza prende il nome dalla chiesa, di cui si ammira la zona absidale chiusa in alto da una cornice merlata, che si erge alle spalle dell'obelisco di San Domenico.\n\u00c8 uno dei luoghi pi\u00f9 significativi della citt\u00e0 perch\u00e9, storicamente, rappresenta il limite orientale delle mura greche di Neapolis. La piazza fu voluta da Alfonso I di Napoli, infatti proprio a lui si deve la grande scalinata a fianco dell'abside della chiesa di San Domenico Maggiore.\nNei secoli, ha avuto molteplici ruoli, da quelli politici a quelli commerciali finanche a quelli occulti data la vicinanza della Cappella Sansevero. Lo slargo, contornato da palazzi monumentali, oltre ad ospitare la suddetta chiesa, tra le pi\u00f9 belle della citt\u00e0, la cui facciata \u00e8 caratterizzata da un'evidente influenza orientale, vede dominare al centro l'obelisco di San Domenico scolpito da Francesco Antonio Picchiatti, eretto su volere dei napoletani come ringraziamento per essere scampati ad un'epidemia di peste.\nGli altri imponenti edifici nobiliari che si affacciano sulla piazza o che sono contigui ad essa sono:\nInfine nella piazza, precisamente al piano terra del palazzo di Sangro di Casacalenda ha sede la plurisecolare pasticceria napoletana Scaturchio, produttrice del Ministeriale."}
{"id": "1035338", "revid": "599013", "url": "https://it.wikipedia.org/wiki?curid=1035338", "title": "Piazza Cavour (Napoli)", "text": "Piazza Camillo Benso Conte di Cavour, comunemente detta piazza Cavour (e anticamente nota come \"Largo delle Pigne\") \u00e8 una piazza del centro storico di Napoli, situata tra i quartieri Stella e San Lorenzo.\nLa piazza, nella quale sboccano tra le varie strade via Foria e via Costantinopoli e a brevissima distanza dal Museo Archeologico Nazionale, \u00e8 costituita per grandissima parte da giardini che occupano in lunghezza tutta la parte centrale, inglobando le due stazioni della metropolitana poste ai limiti laterali della piazza e la fontana del Tritone.\nStoria.\nL'antico \"largo delle pigne\" veniva detto in tale maniera per la presenza di pini (in napoletano \"'e pigne\") ed era, come Foria, un gran collettore di acque piovane che discendevano dalle varie colline fuori le mura.\nSu di esso affacciavano sin dall'antichit\u00e0 le mura settentrionali della citt\u00e0 e l'antica porta San Gennaro, detta cos\u00ec perch\u00e9 conduceva alle catacombe dove riposavano in precedenza le spoglie del santo martire.\nIn questo largo si stabil\u00ec parte dell'esercito di Belisario durante l'assedio di Napoli e per porta San Gennaro quella legione entr\u00f2 nella citt\u00e0.\nNel XVII secolo, precisamente nel 1537 fu eseguito l'ampliamento delle mura verso l'esterno, promosso da Don Pedro di Toledo. \u00c8 in questo periodo che si costruiscono i primi edifici nella zona, in particolare il \"Palazzo della Cavallerizza\" (oggi Museo Archeologico Nazionale) e la zona bassa della Stella, detta \"le Cavaiole\" perch\u00e9 vi risiedevano le famiglie di \"quei della Cava\" (cio\u00e8 Cava De' Tirreni), raggiungibile tramite un ponte costruito nell'ambito dell'edificazione della porta di Costantinopoli, il quale scavalcando il fossato collegava la zona con la porta e quindi con la citt\u00e0.\nNel 1812 Gioacchino Murat provvede alla risistemazione di tutto l'asse stradale dal Museo fino all'Albergo dei Poveri e oltre, comportando il riempimento dei fossati del largo e l'adeguamento edilizio delle costruzioni che rendevano angusto il passaggio.\nLa piazza tuttavia rimase per tutto il XIX secolo un luogo senza forma n\u00e9 ordine: casupole, baracche, botteghe di marmisti e altri mestieri all'aperto pullulavano nella piazza, la quale era anche luogo ideale per l'allestimento di circhi, fiere ed esposizioni di vario genere. Nel 1835 Luigi Malesci risistem\u00f2 il largo.\nNel 1870 la piazza fu adornata dai giardini che tuttora esistono, ripristinando il verde che era stato rimosso nella figura degli storici pini nel 1730. In questo periodo viene costruita la fontana del Tritone.\nNel 1925 fu costruita la stazione della \"direttissima\", il passante ferroviario che collegava Napoli direttamente con Roma, oggi chiamata linea 2.\nNegli anni cinquanta del XX secolo la grande corsa alla ricostruzione della citt\u00e0 partor\u00ec la cortina di condom\u00ecni sul lato meridionale che letteralmente soffocano la chiesa di Santa Maria delle Grazie e il grande edificio al di sotto della collina di Caponapoli.\nQuest'ultima costruzione fu progettata da Camillo Guerra e terminata nel 1954. Nei progetti doveva diventare la nuova sede dell'ospedale degli Incurabili, ma per le gigantesche dimensioni fu ritenuta impossibile la funzione ospedaliera, diventando sede di molti istituti scolastici.\nI nuovi edifici distrussero la fila di palazzi ottocenteschi la cui bassezza (possedevano massimo due piani) permetteva una visione della superiore collina di Caponapoli e, per quanto riguarda l'edificio di Guerra, delle tracce dell'antica murazione difensiva. La cortina ottocentesca (che \u00e8 presente anche nel tratto di via Foria tra via Duomo e porta San Gennaro) \u00e8 intatta dall'edificio in questione fino a via Costantinopoli. Scomparve anche il famoso \"teatro Partenope\", costruito nel 1828 a destra della chiesa di Santa Maria delle Grazie.\nNel 2001 fu aperta presso l'estremo sinistro della piazza la stazione Museo della linea 1 e per l'occasione fu eseguita un'imponente opera di rifacimento dell'arredo urbano e della viabilit\u00e0.\nDescrizione.\nA est si allarga il Museo Archeologico Nazionale ed a sud, invece, vi \u00e8 l'antica porta onoraria della citt\u00e0, unica delle quattro che ha conservato nel corso del tempo l'affresco di Mattia Preti voluto per la fine della peste del 1656, ovvero la Porta San Gennaro.\nIn loco si ergono numerosi edifici storici: a sud, prima della porta la chiesa di Santa Maria delle Grazie a Piazza Cavour e il palazzo Montemajor mentre a nord la chiesa di Santa Maria del Rosario alle Pigne, il Palazzo Rosati e il Palazzo Petina. Inoltratisi nella porta \u00e8 da citare la chiesa del Ges\u00f9 delle Monache, che doveva diventare il pantheon della famiglia reale aragonese, ormai emarginata con la costituzione del viceregno.\nSul lato nord insiste dietro una comune porta l'ingresso ad una grande cava, in passato resa visitabile.\nLa piazza, alle cui spalle vi \u00e8 l'accesso del rione Sanit\u00e0, presenta una targa commemorativa posta presso la stazione Museo che ricorda Antonio De Curtis (in arte Tot\u00f2) il quale, proprio nell'adiacente rione, nacque e crebbe. La targa recita queste parole:\nTrasporti.\nIn piazza sono presenti:\nLe due stazioni sono unite tramite un sottopassaggio pedonale con due tapis roulant..\nLa piazza \u00e8 facilmente raggiungibile anche grazie ai mezzi pubblici per via della posizione centrale in cui si trova."}
{"id": "1035339", "revid": "599013", "url": "https://it.wikipedia.org/wiki?curid=1035339", "title": "Piazza del Mercato (Napoli)", "text": "Piazza del Mercato (gi\u00e0 Foro Magno, detta comunemente piazza Mercato) \u00e8 una delle piazze storiche di Napoli, situata nel quartiere Pendino, a pochi passi dal quartiere Mercato.\nConfina con piazza del Carmine e con l'attigua basilica del Carmine Maggiore. In questa piazza si svolgono la maggior parte di feste organizzate dalla basilica; alla fine del mese di maggio, si svolgono anche i fuochi con la processione dell'\"innalzamento delle bandiere\".\nStoria.\nOggi \u00e8 una delle maggiori piazze della citt\u00e0, ma in origine non era altro che uno spiazzo irregolare esterno al perimetro urbano, chiamato \"Campo del moricino\" (o \"muricino\") \"perch\u00e9 \u00abattaccato\u00bb a mura divisorie della cinta muraria cittadina\".\nGli Angioini ne fecero un grande centro commerciale cittadino: infatti nel 1270 sotto Carlo I d'Angi\u00f2 la sede mercatale della citt\u00e0 fu spostata dalla piazza di San Lorenzo (cio\u00e8 piazza San Gaetano, che lo ospitava sin dall'et\u00e0 greco-romana) in una zona extra-moenia, appunto il campo del moricino, che d'ora in poi sar\u00e0 detto \"mercato di Sant'Eligio\" e principalmente \"foro magno\", snodo fondamentale dei traffici provenienti dalle pi\u00f9 importanti basi commerciali italiane ed europee e volano dello sviluppo urbanistico della fascia costiera.\nDal 29 ottobre 1268 all'11 settembre 1800 si svolsero, ivi, le esecuzioni capitali: il primo giustiziato fu Corradino di Svevia, l'ultima fu Luisa Sanfelice legata alle vicende che seguirono la soppressione della Repubblica Napoletana del 1799.\nLa piazza, poi, \u00e8 particolarmente celebre per essere stata il luogo dove ebbe inizio la rivoluzione di Masaniello, il quale nacque e visse in una casa alle spalle della piazza, dove oggi, in sua memoria, \u00e8 murata, dal 1997, un'epigrafe che recita le seguenti parole:\nNel 1781 le numerose botteghe in legno che costellavano la piazza presero fuoco dopo uno spettacolo pirotecnico. Su volont\u00e0 di re Ferdinando IV di Borbone si procedette alla realizzazione di un'esedra che lambisse il perimetro della piazza e che desse alle attivit\u00e0 commerciali una degna sistemazione. Il progetto fu guidato dall'architetto Francesco Sicuro, il quale realizz\u00f2 anche la chiesa di Santa Croce e Purgatorio unendo in un solo edificio le preesistenti chiese di Santa Croce e Purgatorio distrutte dall'incendio e inoltre tre fontane che avrebbero decorato la piazza.\nI bombardamenti alleati durante la seconda guerra mondiale danneggiarono gravemente la zona portuale e in particolare la piazza e i suoi stretti dintorni. Nel 1958 a sud della piazza fu realizzato il cosiddetto palazzo Ottieri (il pi\u00f9 simbolico degli edifici che il costruttore edile Mario Ottieri realizz\u00f2 negli anni della speculazione edilizia laurina per tutta la citt\u00e0) che si sostitu\u00ec agli antichi edifici e al corrispondente reticolato viario. L'enorme palazzo si present\u00f2 subito come una barriera visiva che la separava dalla vicina piazza del Carmine.\nNondimeno molti commercianti, la forza della piazza e delle strade adiacenti, decisero di spostarsi al di fuori della citt\u00e0 in quello che \u00e8 il CIS di Nola, aperto nel 1986, aumentando un declino cominciato nel dopoguerra. Isolata rispetto alle principali strade della zona, tanto da Corso Umberto I quanto da via Marina nonostante il nuovo tracciato di questa sia effettivamente pi\u00f9 vicino alla piazza, \u00e8 stata a lungo solo un enorme parcheggio a cielo aperto, mentre contro i suoi monumenti si susseguono atti di vandalismo.\nMonumenti e luoghi d'interesse.\nLa piazza \u00e8 ornata da due settecentesche fontane-obelischi (sul lato est e sul lato ovest), ed \u00e8 inoltre abbellita dalla presenza al centro dell'esedra settecentesca della chiesa di Santa Croce e Purgatorio al Mercato. Le fontane e la chiesa, nonch\u00e9 l'esedra che contorna la piazza sono di Francesco Sicuro. Sono visibili dalla piazza la chiesa di Sant'Eligio Maggiore e la basilica santuario di Santa Maria del Carmine Maggiore.\nIn piazza vi erano altre tre fontane. Una era la fontana dei Delfini, dalla quale si crede che Masaniello arringasse la folla. Il monumento fu acquistato nel 1812 dal comune di Cerreto Sannita nella cui piazza principale \u00e8 oggi ospitato.\nLa seconda fontana fu eretta nel 1653 sotto il viceregno del conte di Ognatte, I\u00f1igo V\u00e9lez de Guevara. Progettata da Cosimo Fanzago, era detta \"fontana maggiore\" ed era collocata sul lato destro della piazza. Fu restaurata da Francesco Sicuro nel 1788. Oggi non \u00e8 pi\u00f9 esistente.\nLa terza fontana \u00e8 la fontana dei Leoni, la terza fontana che Sicuro realizz\u00f2 nella piazza. Dagli anni trenta del XX secolo \u00e8 visibile nei giardini del Molosiglio.\nLa riqualificazione.\nUn tentativo di riqualificazione fu avanzato dalla giunta guidata da Rosa Russo Iervolino che durante il suo mandato ha manifestato la volont\u00e0 di abbattere il palazzo Ottieri. La demolizione intende restituire alla piazza la sua forma originaria e avviare un processo di riqualificazione, ma l'opposizione di alcuni abitanti dello stabile non ha ancora consentito di avviare i lavori.\nNegli stessi anni si \u00e8 avuta la chiusura al traffico di via Sant'Eligio con riqualificazione della strada e abbassamento del livello stradale al livello della chiesa di Sant'Eligio Maggiore. Inoltre, nel dicembre 2006 \u00e8 stato costituito il consorzio \"Antiche Botteghe Tessili\" con lo scopo di organizzare la partecipazione degli operatori economici alle iniziative di riqualificazione e valorizzazione dell'area di piazza Mercato a Napoli.\nLa riappropriazione del territorio da parte delle istituzioni e i finanziamenti destinati alla riqualificazione dell'area negli ultimi anni, con la liberazione della parte centrale della piazza dalle macchine, e gli sporadici eventi tenutisi nella piazza, hanno riacceso le speranze di ridare fascino e valore turistico a un luogo che \u00e8 da considerare tra i pi\u00f9 importanti della citt\u00e0 per valore storico ed artistico, bench\u00e9 il degrado socio-culturale rimanga elevato."}
{"id": "1035341", "revid": "121904172", "url": "https://it.wikipedia.org/wiki?curid=1035341", "title": "Piazza della Vittoria (Napoli)", "text": "Piazza della Vittoria (o, semplicemente, Piazza Vittoria) \u00e8 un'importante piazza della citt\u00e0 di Napoli, tra i quartieri Chiaia e San Ferdinando.\nIl nome.\nLa piazza \u00e8 denominata \"della Vittoria,\" dedicata alla famosa battaglia di Lepanto combattuta dalla cristianit\u00e0 contro i turchi. Per la coalizione cristiana fu la Madonna ad intervenire per il buon esito, cos\u00ec la figlia del comandante di una delle flotte cristiane volle la costruzione di una chiesa che rimembrasse la vittoria. Questa fu la chiesa di Santa Maria della Vittoria la quale affaccia appunto sulla piazza, tra via Vannella Gaetani e via Giorgio Arcoleo.\nDescrizione.\nCrocevia importantissimo della viabilit\u00e0 urbana, riceve il traffico proveniente dal porto (tramite la Galleria della Vittoria) da via Vannella Gaetani, per dirigerlo nella riviera di Chiaia e quindi verso Mergellina e Fuorigrotta. Viceversa, fa transitare le auto provenienti dalla zona occidentale in via Giorgio Arcoleo, un tempo chiamata \"via della Vittoria\".\nA nord sono poste le statue neoclassiche della Villa Comunale (o Reale, perch\u00e9 voluta da Ferdinando IV di Borbone).\nVicino al mare, ad ovest della piazza, si trova il monumento ai Caduti del mare.\nA sud della piazza, rivolte verso la villa, sono poste le statue di Nicola Amore a sinistra e Giovanni Nicotera a destra, opere di Francesco Jerace.\nLa statua del primo, sindaco di Napoli nel periodo del Risanamento, era in origine posta nell'omonima piazza crocevia di corso Umberto I e via Duomo, ma fu spostata nel 1938 per eliminare ogni ostacolo dal rettilineo che avrebbe percorso Adolf Hitler in visita a Napoli per la rivista della Regia Marina. Da allora la statua \u00e8 posizionata dove tuttora si trova.\nLa statua del secondo invece \u00e8 situata nella piazza dal giorno in cui fu inaugurata, il 2 luglio 1900.\nAd est della piazza, poco prima dell'inizio della riviera di Chiaia sbuca via Calabritto, famosa strada del quartiere di Chiaia per via dei negozi d'alta moda che la rendono una delle strade pi\u00f9 \"chic\" della citt\u00e0.\nTrasporti.\nPiazza Vittoria \u00e8 anche un importante nodo dei trasporti cittadini: estremo occidentale della rete tranviaria di Napoli fino ai primi mesi del 2011 (per via di un cantiere in piazza Municipio che rende impossibile la circolazione dei tram oltre il Castel Nuovo), ma anche fermata fondamentale di molte linee che collegano il centro con la zona occidentale.\n\u00c8 in costruzione nei pressi della piazza la seconda tratta della linea 6 della metropolitana di Napoli che collegher\u00e0 direttamente Fuorigrotta (per ora infatti la linea si ferma a Mergellina) con piazza Municipio passando sotto la riviera di Chiaia, la quale avr\u00e0 due stazioni. Di queste, la stazione di San Pasquale sar\u00e0 la pi\u00f9 vicina alla piazza.\nSebbene sia pi\u00f9 facile raggiungere la piazza tramite trasporto su gomma, la stazione in funzione pi\u00f9 vicina alla piazza \u00e8 quella di piazza Amedeo della linea 2.\nLa Galleria della Vittoria, inaugurata nel 1929, passa sotto Pizzofalcone collegando il Rione della Vittoria, alle spalle dell'omonima piazza, con via Acton e il Molo Siglio, ai limiti del quartiere San Ferdinando."}
{"id": "1035343", "revid": "124580059", "url": "https://it.wikipedia.org/wiki?curid=1035343", "title": "Piazza della Repubblica (Napoli)", "text": "Piazza della Repubblica (in origine \"piazza Umberto I\", dal 1897 agli anni sessanta \"piazza Principe di Napoli\") \u00e8 una piazza di Napoli.\n\u00c8 una delle piazze che sfociano sul lungomare della citt\u00e0 ed \u00e8 caratterizzata dal \"monumento alle Quattro giornate di Napoli\" realizzato da Marino Mazzacurati nel 1963 e inaugurato in piazza il 14 giugno 1969, formato da grandi pannelli in travertino e popolarmente indicato come il \"monumento allo scugnizzo\", il ragazzino di strada che ha partecipato alla battaglia.\nA sud ovest della piazza, tra via Caracciolo e viale Gramsci sorge il palazzo del consolato statunitense costruito nel dopoguerra al posto del Grand Hotel, fondato nel 1880 e andato distrutto durante la seconda guerra mondiale.\nInoltre \u00e8 visibile dalla piazza il Palazzo Bovino, la cui facciata in stile neorinascimentale \u00e8 di Giuseppe Pisanti."}
{"id": "1035344", "revid": "1873126", "url": "https://it.wikipedia.org/wiki?curid=1035344", "title": "Piazza dei Martiri (Napoli)", "text": "Piazza dei Martiri \u00e8 una piazza di Napoli, situata nella zona storica della citt\u00e0 nel quartiere Chiaia, a breve distanza dal lungomare.\nDescrizione.\nSorse intorno al XVII secolo, costituendo una delle prime espansioni verso ovest di una citt\u00e0 alla quale per secoli fu vietato di estendersi al di fuori delle mura. La dominava la chiesa di Santa Maria a Cappella Nuova, che verr\u00e0 demolita nel decennio francese perch\u00e9 pericolante. La chiesa diede il primo nome alla piazza: \"largo di Santa Maria a Cappella Nuova\".\nTrovandosi in uno dei quartieri pi\u00f9 ricchi della citt\u00e0, la piazza \u00e8 considerata fra le pi\u00f9 \"in\". \u00c8 dominata dalla colonna dedicata a tutti i napoletani caduti per la libert\u00e0 durante la storia partenopea. Inizialmente era dedicata alla Pace perch\u00e9 voluta da Ferdinando II per la pace riconquistata dopo i moti del 1848. Fu realizzata da Luigi Catalani, ma fu modificata e abbellita grazie all'intervento di Errico Alvino, l'architetto che apr\u00ec nel 1853 la \"via della Pace\" (oggi via Domenico Morelli) e che costru\u00ec sulla stessa via Palazzo Nunziante.\nIntorno all'obelisco sorgono diversi palazzi monumentali, in particolare al civico 58 si trova Palazzo Partanna, realizzato da Mario Gioffredo e successivamente ristrutturato da Antonio Niccolini, che gli confer\u00ec forme neoclassiche, per Lucia Migliaccio, moglie morganatica di Fernando I di Borbone, mentre al civico 30 si trova Palazzo Calabritto, ristrutturato da Luigi Vanvitelli nella seconda met\u00e0 del Settecento.\nIl monumento ai \"Martiri napoletani\".\nIl monumento posto al centro della piazza \u00e8 costituito da una colonna che gi\u00e0 esisteva nel periodo borbonico, quando la piazza prendeva il nome di \"piazza della Pace\". Sulla sommit\u00e0 si erge una statua di Emanuele Caggiano che simboleggia la \"virt\u00f9 dei martiri\" e che sostitu\u00ec la precedente statua della Madonna della Pace.\nAlla base vi sono quattro leoni ognuno dei quali rappresenta martiri napoletani di diverso periodo storico:\nProprio alle spalle del leone dedicato ai caduti relativi all'unit\u00e0 d'Italia, \u00e8 posta una targa che recita queste parole:"}
{"id": "1035347", "revid": "1913206", "url": "https://it.wikipedia.org/wiki?curid=1035347", "title": "Richard Rogers", "text": "Biografia.\nRogers \u00e8 nato a Firenze, i suoi avi si erano trasferiti dall'Inghilterra in Italia circa 200 anni prima. All'et\u00e0 di sei anni, con lo scoppio della Seconda guerra mondiale, torn\u00f2 con la famiglia in Inghilterra. Il padre era cugino dell'architetto italiano Ernesto Nathan Rogers. A scuola incontr\u00f2 difficolt\u00e0 a causa della sua dislessia, decise di studiare architettura solo dopo aver prestato il servizio militare influenzato dalla figura del cugino del padre. Ha studiato all'Architectural Association School of Architecture di Londra e alla Yale University a New Haven, Connecticut. Nel 1964 fonda insieme alla moglie Sue e ai coniugi Wendy e Norman Foster, il Team 4, a cui si deve la realizzazione della fabbrica \"Reliance Controls Factory\" (1967) e altre opere di minore notoriet\u00e0. Sempre nel 1967 Rogers ha rappresentato gli architetti inglesi alla biennale di Parigi, tenendo corsi universitari a Cambridge e a Londra. Alla fine del decennio, insieme alla moglie, realizz\u00f2 una casa leggera e flessibile, costituita da elementi in plastica. Nel 1968-69 costru\u00ec la sua casa a Wimbledon, utilizzando acciaio e materiali sintetici.\nA partire dal 1969 ha associato l'insegnamento al MIT, Yale, Princeton dal quale, durante un incontro con Renzo Piano, \u00e8 nata una collaborazione. Nel 1971 i due, insieme a Gianfranco Franchini, vincono il concorso per il Centre Pompidou. Elemento caratteristico di questo edificio \u00e8 il fatto di evidenziare la tecnologia, intento che traspare evidente dal reticolato strutturale della facciata. Nel 1977 apre uno studio autonomo nella citt\u00e0 di Londra dove progetta il complesso della Lloyd's Bank. I progetti pi\u00f9 recenti sono il Palazzo della Corte Europea, il Palazzo di Giustizia a Bordeaux e il Millennium Dome.\nIl 18 dicembre 2021 muore nella sua casa a Londra, come confermato dal figlio Roo, senza specificare la causa del decesso."}
{"id": "1035350", "revid": "1534511", "url": "https://it.wikipedia.org/wiki?curid=1035350", "title": "Elwyn Berlekamp", "text": "Berlekamp \u00e8 uno degli inventori dell'algoritmo di Welch-Berlekamp e di quello di Berlekamp-Massey, i quali sono usati per implementare il codice Reed-Solomon.\nA met\u00e0 degli anni 80 \u00e8 stato presidente della Cyclotomics, Inc., una societ\u00e0 che sviluppava tecnologia per la correzione degli errori di codifica.\nCon John Horton Conway e Richard K. Guy \u00e8 stato coautore di \"Winning Ways for your Mathematical Plays\", articolo che gli ha fruttato il riconoscimento di cofondatore della teoria combinatoria dei giochi."}
{"id": "1035351", "revid": "36426", "url": "https://it.wikipedia.org/wiki?curid=1035351", "title": "Conti Guidi", "text": ""}
{"id": "1035362", "revid": "339392", "url": "https://it.wikipedia.org/wiki?curid=1035362", "title": "Felix the cat", "text": ""}
{"id": "1035366", "revid": "834", "url": "https://it.wikipedia.org/wiki?curid=1035366", "title": "Visure catastali", "text": ""}
{"id": "1035391", "revid": "155613", "url": "https://it.wikipedia.org/wiki?curid=1035391", "title": "Piazza Mercato", "text": ""}
{"id": "1035417", "revid": "1982", "url": "https://it.wikipedia.org/wiki?curid=1035417", "title": "Piazza Plebiscito", "text": ""}
{"id": "1035434", "revid": "78273", "url": "https://it.wikipedia.org/wiki?curid=1035434", "title": "Piazza Municipio", "text": ""}
{"id": "1035437", "revid": "767487", "url": "https://it.wikipedia.org/wiki?curid=1035437", "title": "Videodrone", "text": "I Videodrone sono stati una band alternative metal formatasi in California, USA, composta da cinque elementi. Originariamente chiamata Cradle of Thorns, la band realizz\u00f2 un unico album sotto l'etichetta creata dai Korn, la Elementree Records.\nBiografia.\nFormata dalla precedente band Cradle of Thorns, i membri dei Videodrone hanno suonato insieme dal 1998. Dopo la partenza dal gruppo di Chris O'Brain, la band cambi\u00f2 nome (ispirata da un film chiamato Videodrome). Un CD di dodici tracce fu pubblicato nel 1999 e fu la loro unica pubblicazione, con la partecipazione di Jonathan Davis, cantante dei Korn, nella canzone \"Ty Jonathan Down\" e con Fred Dust dei Limp Bizkit e il DJ Lethal nella canzone \"Human Pi\u00f1ata\". Inoltre dai Korn, Head suon\u00f2 la chitarra nella canzone Power Tools For Girls e Fieldy collabor\u00f2 alla produzione dell'album. Il cantante Ty Elam era nella band dei Sexart assieme a Jonathan Davis e Ryan Shuck, che and\u00f2 a suonare nella band degli Orgy, un'altra band che suon\u00f2 per la Elementree Records. Il batterista Kris Kohls and\u00f2 a suonare per gli Adema e il cantante Ty Elam volle andare a suonare nella band di Bakersfield dei Karmahitlist.\nLa reunion.\nNel 2006 la band si \u00e8 riformata con il nome originario, Cradle of Thorns, pubblicando una canzone sul proprio MySpace.\nVideo musicale.\n\"Ty Jonathan Down\" (1999)\nSingoli.\n\"Faceplant\" - numero 15 US Hot Dance Club Play (1999)"}
{"id": "1035454", "revid": "1305772", "url": "https://it.wikipedia.org/wiki?curid=1035454", "title": "RZA (disambigua)", "text": ""}
{"id": "1035455", "revid": "834", "url": "https://it.wikipedia.org/wiki?curid=1035455", "title": "Rza", "text": ""}
{"id": "1035459", "revid": "1573940", "url": "https://it.wikipedia.org/wiki?curid=1035459", "title": "Eunicella singularis", "text": "La gorgonia bianca (Eunicella singularis ) \u00e8 un ottocorallo della famiglia Gorgoniidae che cresce su fondali rocciosi solitamente fino ad un massimo di 30 metri, ben illuminati e con temperatura compresa tra 18 e 20\u00a0\u00b0C.\nDescrizione.\nColonia arborescente di colore bianco, con polipi bruni poco sporgenti, che si erge fino a 40\u201350\u00a0cm di altezza. Vive su fondali ben illuminati di natura rocciosa o in zone detritiche ad una profondit\u00e0 massima di 30 metri.\nDistribuzione e habitat.\n\u00c8 una specie tipica del Mar Mediterraneo ove popola i fondali rocciosi a partire dai 20 metri e fino ai 30 di profondit\u00e0, privilegiando gli anfratti poco raggiunti dalla luce."}
{"id": "1035460", "revid": "44627", "url": "https://it.wikipedia.org/wiki?curid=1035460", "title": "Strife Cloud", "text": ""}
{"id": "1035461", "revid": "125988505", "url": "https://it.wikipedia.org/wiki?curid=1035461", "title": "Kia Picanto", "text": "La Kia Picanto \u00e8 una city car di segmento A della casa automobilistica coreana Kia Motors, in produzione dal 2004. Su alcuni mercati \u00e8 in vendita con il nome di Kia Morning, di Kia New Morning in Vietnam e Naza Suria in Malaysia.\nPrima serie (SA; 2004-2011).\nPresentata al Motor Show di Bologna del 2003, condivide il telaio con la Hyundai Getz e, al momento dell'uscita sul mercato, avvenuta in Italia nel maggio 2004, era dotata di due motori a benzina, un 1.0 da 61 CV e un 1.1 da 65 CV, e di un terzo propulsore tre cilindri turbodiesel da 75 CV.\nPonendosi nel segmento A del mercato automobilistico italiano, ha contribuito, nel 2004 e nel 2005, a incrementare le vendite della casa madre Kia Motors del 42% in Italia.\nNel 2008 la Picanto ha subito dal punto di vista estetico un lieve restyling concentrato sul frontale che ha contribuito a svecchiarne la linea, ed \u00e8 stata resa disponibile in una versione a doppia alimentazione a benzina e GPL, come \u00e8 successo alla maggior parte dei modelli sul mercato in quell'anno. Dal punto di vista della sicurezza automobilistica \u00e8 stato aggiunto nella versione benzina 1.1, l'ESP (controllo elettronico della stabilit\u00e0), TCS (Sistema antipattinamento) e BAS (Assistenza alla frenata).\nIn occasione del crash test dell'Euro NCAP effettuato nel 2004 il punteggio raggiunto \u00e8 stato di tre stelle.\nI propulsori disponibili nel 2008 sono tutti omologati Euro 4.\nUn ulteriore restyling \u00e8 stato presentato e messo in commercio in Corea del Sud nel 2009, identificato come modello 2010, che rende l'aspetto dell'utilitaria molto pi\u00f9 sportivo.\nSeconda serie (TA; 2011-2017).\nIl 4 maggio 2011 la casa coreana ha lanciato sul mercato la nuova Kia Picanto, che introduce un nuovo design rispetto alle generazioni precedenti, condividendo la meccanica e il telaio con la contemporanea Hyundai i10.\nIn occasione del crash test dell'Euro NCAP effettuato nel 2011 il punteggio raggiunto \u00e8 stato di quattro stelle.\nNel 2015 la Picanto subisce un importante restyling che modifica gli esterni e ammoderna la plancia.\nTerza serie (JA; 2017-).\nLa Picanto di terza generazione ha debuttato al Salone di Ginevra 2017.\nLa nuova Picanto era dotata di tre motorizzazioni: il tre cilindri \"Kappa II\" da 1,0 litri del modello precedente nelle versioni \naspirata ad iniezione diretta multipoint DPi (Dual Port Injection) che eroga 67 CV o turbocompresso a iniezione diretta da 100 CV T-GDi e il quattro cilindri \"Kappa II\" da 1,2 litri. Entrambi i motori da 1.0 litri erano abbinati esclusivamente a un cambio manuale a 5 marce, mentre il motore da 1.2 litri viene offerto in opzione anche con un cambio automatico a 4 marce. \nIn occasione del crash test dell'Euro NCAP effettuato nel 2017 il punteggio raggiunto \u00e8 stato di tre stelle e nello stesso crash test con pacchetto della sicurezza installato ha ottenuto quattro stelle."}
{"id": "1035462", "revid": "1776051", "url": "https://it.wikipedia.org/wiki?curid=1035462", "title": "Videodrone (album)", "text": "Videodrone \u00e8 il primo e unico album della band alternative metal statunitense Videodrone."}
{"id": "1035463", "revid": "1793900", "url": "https://it.wikipedia.org/wiki?curid=1035463", "title": "Contea di Chenango", "text": "Chenango \u00e8 una contea situata nell'area centrale dello Stato di New York negli Stati Uniti.\nGeografia fisica.\nLa contea confina a nord con la contea di Madison, a est con le contee di Otsego e di Delaware, a sud e a sud-ovest con la contea di Broome e ad ovest con la contea di Cortland.\nIl territorio della contea \u00e8 prevalentemente montuoso. Il fiume Chenango scorre nell'area centrale dapprima verso sud, poi verso sud-ovest. Il Chenango riceve da destra il Genegantslet Creek che scorre nell'area occidentale. Nell'area sud-orientale scorre il fiume Susquehanna che riceve da nord il fiume Unadilla che segna tutto il confine orientale. Nell'area nord-occidentale scorre il fiume Otselic.\nIl capoluogo di contea \u00e8 la citt\u00e0 di Norwich posta sul fiume Chenango.\nStoria.\nI primi abitanti del territorio contea furono gli indiani irochesi.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany.\nLa contea \u00e8 stata istituita nel 1798 separandone il territorio da quello delle contee di Herkimer e Tioga. Il territorio era molto pi\u00f9 esteso di quello attuale. Nel 1804 venne ceduto parte del territorio alla contea di Oneida e nel 1806 ne venne separata una porzione che avrebbe costituito la contea di Madison.\nNel XIX secolo il canale Chenango attraversava la contea collegando il canale Erie a Utica con il fiume Susquehanna. Il canale cadde in disuso con l'affermarsi delle ferrovie."}
{"id": "1035466", "revid": "125592543", "url": "https://it.wikipedia.org/wiki?curid=1035466", "title": "Angela Napoli", "text": "Biografia.\nNata in Piemonte ma di origine calabrese, \u00e8 laureata in Matematica, dirigente di scuola secondaria superiore, parlamentare della Camera dei deputati della Repubblica Italiana.\n\u00c8 membro della Commissione parlamentare Antimafia e della II Commissione (Giustizia). Membro del consiglio direttivo di An alla Camera nel 1994.\nSin dalla sua scesa nel campo della politica, ha portato avanti la bandiera della legalit\u00e0 e della lotta a tutte le mafie.\nNumerose sono le sue proposte di legge e le sue interrogazioni parlamentari nate per ostacolare il potere delle associazioni di stampo mafioso, e che chiedono trasparenza nel mondo delle istituzioni.\nVive da alcuni anni sotto scorta a causa del suo impegno nella lotta alla criminalit\u00e0 organizzata.\nNel marzo 2010 \u00e8 stata resa nota l'esistenza di un piano della 'Ndrangheta per assassinarla.\nPer protestare contro il suo partito, accusato di averla isolata, decide di non presentarsi alle urne per le elezioni regionali del marzo 2010 in Calabria.\nDopo l'apice dello scontro Fini-Berlusconi, il 30 luglio decide di abbandonare Il Popolo della Libert\u00e0 alla Camera per aderire al gruppo del Futuro e Libert\u00e0 per l'Italia.\nL'8 settembre 2010, incalzata dalle domande di Klaus Davi, ha presentato le sue perplessit\u00e0 sul fatto che le deputate o le senatrici \u00absiano state elette dopo essersi prostituite\u00bb. \u00abNo, no. Non escludo\u00bb, ha risposto la deputata.\nNominata nell'ottobre 2010 responsabile di Futuro e Libert\u00e0 per l'Italia in Calabria.\nIl 13 ottobre 2010 diventano legge dello Stato italiano le \"Disposizioni concernenti il divieto di svolgimento di propaganda elettorale per le persone sottoposte a misure di prevenzione\" da lei presentate.\nAlla fine del 2010 chiede, in seguito agli arresti effettuati dai carabinieri nell'ambito dell'operazione \"Reale 3\", che vedono coinvolti politici e un consigliere regionale vicini al Governatore Giuseppe Scopelliti, lo scioglimento del consiglio regionale della Calabria per infiltrazione mafiosa.\n\u00c8 indicata da openpolis tra i deputati pi\u00f9 operosi di Palazzo Montecitorio.\nIl 20 novembre 2011 \u00e8 riconfermata coordinatrice di Futuro e Libert\u00e0 per l'Italia in Calabria durante il Primo congresso regionale del partito.\nIl 24 novembre 2012 annuncia l'abbandono del vertice regionale di Futuro e Libert\u00e0 per l'Italia e anche l'uscita dal partito. Il 16 gennaio 2013 annuncia l'uscita dal Gruppo parlamentare di Futuro e Libert\u00e0 per l'Italia e la sua iscrizione al Gruppo misto in polemica con i vertici del suo ex partito.\nProposte di legge contro la criminalit\u00e0 organizzata.\nIstituzione di una Commissione parlamentare di inchiesta sul fenomeno degli abusi e della corruzione nell'espletamento dei concorsi e degli esami pubblici.\nAvocazione allo Stato dei profitti politici illegittimi.\nNorme in materia di scioglimento dei consigli comunali e provinciali soggetti a condizionamenti e infiltrazioni di tipo mafioso o similare e in materia di responsabilit\u00e0 dei dipendenti delle amministrazioni pubbliche.\nIstituzione di una Commissione parlamentare di inchiesta sul fenomeno della mafia e sulle altre associazioni criminali similari.\nModifiche alla legge 27 dicembre 1956, n. 1423, e altre disposizioni concernenti il divieto di svolgimento di propaganda elettorale per le persone sottoposte a misure di prevenzione.\nIstituzione del 'Giorno del ricordo delle vittime della criminalit\u00e0'.\nModifica all'articolo 599 del codice di procedura penale, in materia di preclusione del concordato sui motivi di appello nei procedimenti per delitti di criminalit\u00e0 organizzata e contro la personalit\u00e0 dello Stato."}
{"id": "1035472", "revid": "38120", "url": "https://it.wikipedia.org/wiki?curid=1035472", "title": "Dolores O' Riordan", "text": ""}
{"id": "1035489", "revid": "36426", "url": "https://it.wikipedia.org/wiki?curid=1035489", "title": "Famiglia Arcimboldi", "text": ""}
{"id": "1035492", "revid": "212348", "url": "https://it.wikipedia.org/wiki?curid=1035492", "title": "Famiglia Borgia", "text": ""}
{"id": "1035495", "revid": "36426", "url": "https://it.wikipedia.org/wiki?curid=1035495", "title": "Famiglia Fieschi", "text": ""}
{"id": "1035515", "revid": "599013", "url": "https://it.wikipedia.org/wiki?curid=1035515", "title": "Karl Thomas Bacher", "text": "Carriera.\nHa collezionato alcune presenze nelle edizioni del motomondiale dal 1982 al 1988 nella classe 250, senza riuscire a conquistare punti validi per le classifiche iridate.\nMigliori risultati li ottenne in sede di campionato Europeo Velocit\u00e0 in cui, sempre nella stessa classe giunse al 38\u00ba posto nel 1984, al 31\u00ba nel 1985, al 15\u00ba nel 1987 e al 43\u00ba nel 1988."}
{"id": "1035521", "revid": "1610933", "url": "https://it.wikipedia.org/wiki?curid=1035521", "title": "Casarca", "text": ""}
{"id": "1035525", "revid": "1629429", "url": "https://it.wikipedia.org/wiki?curid=1035525", "title": "Peugeot Satelis", "text": "Il Satelis \u00e8 uno scooter prodotto dal 2006 dalla casa francese Peugeot.\nSi tratta di un veicolo targato disponibile inizialmente con due motorizzazioni, 125 e 250 cm\u00b3. Della versione di minore cilindrata \u00e8 disponibile anche una versione sovralimentata da compressore volumetrico.\nTra gli accessori a pagamento menzionabili vi \u00e8 l'ABS non ancora molto diffuso nelle motociclette di fascia bassa e, come particolarit\u00e0, la presenza di una catena estraibile da un vano sotto la sella con utile e comoda funzione di antifurto.\nIl Satelis \u00e8 disponibile anche in cilindrate maggiori, da 400 e 500\u00a0cm\u00b3, dotate di motori Piaggio.\nLe versioni di 400 e 500\u00a0cm\u00b3 sono state presentate alla stampa internazionale nella cornice della Franca Contea, zona di Dobs, a soli 100\u00a0km dalla sede storica di Sochaux, a giugno 2007.\nLa storia del modello.\nLa gamma Satelis debutt\u00f2 con il solo 125 nel 2006. Subito dopo arrivarono in sequenza il 125 Compressor e il 250, nel luglio 2007 giunsero il 400 e il 500.\nPer l'esattezza, il 400 e il 500 debuttarono al Salone di Parigi il 3 ottobre 2006; ci fu poi la presentazione in Italia al Salone di Milano il 25 novembre 2006, infine la presentazione dinamica alla stampa in Francia a Port-Lesney il 6 giugno 2007.\nIl Satelis ha un \"look\" particolare che riprende il concetto che fu di Elyseo ed Elystar, ma completamente rinnovato in un design pi\u00f9 automobilistico, per aumentare il family feeling della casa francese.\nLa somiglianza con il mondo auto si nota soprattutto nei gruppi ottici, doppi all'anteriore che riprendono quelli della Peugeot 407, e il gruppo ottico posteriore molto originale perch\u00e9 \u00e8 una continuazione delle maniglie laterali per il passeggero. Come in un'auto \u00e8 disponibile un vero e proprio bagagliaio, la cui apertura \u00e8 azionabile anche a distanza tramite telecomando.\nQuesto scooter si affianca al Geopolis che \u00e8 la proposta a ruote alte della casa.\nLe versioni 400/500.\nInizialmente le versioni di 400 e 500\u00a0cm\u00b3 erano entrambi disponibili in tre differenti allestimenti:\nLe versioni di maggior cilindrata si distinguono dal resto della famiglia per le diverse scritte sui fianchi, lo schienale passeggero di serie, l'inserto antiscivolo in Alcantara sulla sella del guidatore, le griglie di raffreddamento poste dietro lo scudo, sul tunnel centrale (che verranno poi implementate su tutta la serie). \u00c8 presente inoltre un secondo disco nelle versioni prive di ABS, lo pneumatico posteriore \u00e8 passato alla misura di 150/70-14 e il disco posteriore\na 240\u00a0mm.; il diametro degli steli della forcella \u00e8 passata da 37 a 40\u00a0mm.; il cavalletto laterale \u00e8 senza richiamo a molla ma con sicurezza elettrica.\nAlla Peugeot si scelse di adottare anche un nuovo sistema di ancoraggio alla ciclistica del motore, che oscillando, funge anche da sospensione.\nLa vera innovazione \u00e8 rappresentata dal DSL (Dual Swinging Linkage), il sistema che Peugeot ha ideato e brevettato per collegare il propulsore al telaio, per ridurre le vibrazioni;\nI motori della gamma Satelis sono Piaggio per i tre quinti; per le cilindrate superiori ai 250\u00a0cm\u00b3 si tratta dei Piaggio MASTER (Multi-valve Super Torque Engine Range), monocilindrici (a doppia candela per il 500), iniezione elettronica, raffreddamento a liquido, rispondenti alle normative Euro 3, contralbero antivibrazioni, distribuzione monoalbero a camme in testa, cambio a variazione continua, quattro valvole di 398,9 e 492\u00a0cm\u00b3. Il 125 e il 125 Compressor montano invece motori francesi.\nLa versione 400 accoglie le ultime modifiche apportate sulla serie Master da Piaggio: in particolare la frizione centrifuga \u00e8 stata completamente ridisegnata e la nuova campana adotta cinque masse sul pattino frizione in luogo delle tre presenti sulle precedenti versioni, con asservitore di coppia in decelerazione, che permette di sfruttare maggiormente l'effetto freno motore. Ne risultano una maggiore silenziosit\u00e0 e fluidit\u00e0 di marcia, soprattutto nelle ripartenze e nell'uso metropolitano pi\u00f9 duro, caratterizzato da continui stop and go.\nLe modifiche di Peugeot prevedono un'erogazione pi\u00f9 fluida; in termini di prestazioni massime, il divario velocistico dichiarato \u00e8 di 10 km/h: 150 per il 400 e 160 per il 500, con consumi di 4,5 litri ogni 100\u00a0km. (22,2\u00a0km./litro) per entrambe le versioni (senza specificare la metodologia di rilevazione).\nRispetto ai dati forniti da Piaggio sui suoi modelli (ma anche da Aprilia Atlantic, che monta gli stessi propulsori), Peugeot dichiara \u2014 quindi \u2014 prestazioni appena inferiori.\nPotenza massima: sul 400 i francesi dichiarano 32,6 CV; sul 500 invece sono 37,4\u00a0CV.\nCoppia massima: sul 400 i francesi dichiarano 38,1 N m; sul 500 invece sono 42,1 Nm.\nIl rapporto corsa/alesaggio \u00e8 0,81.\nIl telaio \u00e8 simile alle versioni di cilindrata inferiore, rinforzato nei punti pi\u00f9 sollecitati e dotato di freni e sospensioni adeguati all'incremento di peso e prestazioni.\nGli ingombri sono praticamente gli stessi\u00a0\u2013 quindi \u2014 del 125-250, risultano quindi fra i pi\u00f9 contenuti nella classe 400-500 con una lunghezza di 2.152\u00a0mm., una larghezza massima (agli specchi) di 889\u00a0mm e minima di 620\u00a0mm. (alla carrozzeria) e un interasse contenuto in 1.500\u00a0mm.\nL'angolo di sterzata \u00e8 di 86\u00b0, mentre il raggio di sterzata \u00e8 di 2,38\u00a0m.\nLimitata la resistenza all'aria della carrozzeria, la cui aerodinamica \u00e8 stata studiata nella galleria del vento: il Cx dichiarato \u00e8 0,402.\nIl diametro delle ruote \u00e8 di 14 pollici con pneumatici Michelin Gold Standard da 120-/70 e 150/70.\nLa forcella anteriore \u00e8 a piastra singola, con perno trascinato, steli da 40\u00a0mm. e con una corsa di 94mm. Al posteriore \u00e8 presente una coppia di ammortizzatori posteriori Paioli, regolabili su 4 posizioni.\nL'impianto frenante \u00e8 diverso a seconda dell'allestimento: nei Premium e City \u00e8 presente un doppio disco anteriore da 260\u00a0mm. e un disco posteriore da 240\u00a0mm., lavorati indipendentemente da pinze Nissin a doppie pastiglie. Nella versione Executive adotta invece il sistema combinato ABS/PBS, rinuncia ad un disco anteriore, ma guadagna il servofreno ed il sistema antibloccaggio, tutto comandato dalla sola leva di sinistra.\nIn pi\u00f9 tutte le tubazioni sono in treccia metallica e non in gomma."}
{"id": "1035534", "revid": "767487", "url": "https://it.wikipedia.org/wiki?curid=1035534", "title": "Jan Zimmermann (calciatore)", "text": ""}
{"id": "1035542", "revid": "767487", "url": "https://it.wikipedia.org/wiki?curid=1035542", "title": "Oka Nikolov", "text": ""}
{"id": "1035545", "revid": "21880", "url": "https://it.wikipedia.org/wiki?curid=1035545", "title": "Eunicella cavolinii", "text": "La gorgonia gialla (Eunicella cavolinii Koch, 1887) \u00e8 un ottocorallo della famiglia Gorgoniidae che cresce su fondali rocciosi solitamente tra i 10 e i 150 metri.\nDescrizione.\nForma colonie arborescenti di colore giallo o, pi\u00f9 raramente, bianco, alte sino a 40\u201350\u00a0cm, disposte in modo perpendicolare alla corrente, con ramificazioni molli e flessibili. I polipi sono di colore pi\u00f9 chiaro rispetto alla ramificazione.\nDistribuzione e habitat.\n\u00c8 una specie tipica del Mar Mediterraneo ove popola i fondali rocciosi a partire dai 10 metri e fino ai 150 di profondit\u00e0. Spesso vive associata alla \"Paramuricea clavata\"."}
{"id": "1035551", "revid": "1428919", "url": "https://it.wikipedia.org/wiki?curid=1035551", "title": "Mario Grecchi", "text": "Biografia.\nGiovanissimo scese dalla Lombardia fino sugli appennini per combattere a favore degli ideali partigiani contro il nazifascismo, all'alba del dopo 8 settembre.\nDate le sue capacit\u00e0 venne eletto comandante di una brigata di liberazione, chiamata \"Brigata leoni\", non solo per le doti di coraggio dei componenti, ma anche e soprattutto visto il campo in cui questa formazione operava, trattandosi di Bettona, Deruta, Collemancio, e Castelleone appunto da cui il nome della squadra.\nAl culmine di un'operazione cruenta e sanguinosa, fu catturato da un battaglione tedesco, uccise un comandante che gli intimava di arrendersi e fu condannato a morte per fucilazione.\nFu costretto a subire delle trasfusioni di sangue per restare in vita fino all'indomani mattina, quando venne portato al poligono di tiro di Perugia e fucilato con buona parte dei componenti la sua brigata.\nLa toponomastica umbra ha degnamente celebrato il suo coraggio ricordandolo in ogni suo paese, il municipio di Deruta, comune pi\u00f9 grande teatro delle sue azioni, \u00e8 a lui dedicato, dal 2003 quando venne celebrato da rappresentanti dell'allora governo.\nA Mario Grecchi nel 2012 \u00e8 stato intitolato il 17\u00ba corso della Scuola Militare Teuli\u00e8 di Milano.\nIl 9 novembre 2016 il sindaco di Perugia ha partecipato alla cerimonia con cui \u00e8 stata esposta al pubblico, all\u2019ingresso dell\u2019ospedale Santa Maria della Misericordia, la lapide in onore del partigiano Mario Grecchi. Con lui autorit\u00e0 civili e militari con i rappresentanti della famiglia Grecchi, giunti a Perugia per l\u2019occasione. \nIl 10 novembre 2016 a Perugia nell\u2019ambito delle celebrazioni del giorno dell\u2019unit\u00e0 nazionale e della giornata delle forze armate, presso la sede dell\u2019Istituto Comprensivo 6 di Istruzione Secondaria di primo grado \u201cMario Grecchi\u201d di Castel del Piano, il Comandante della Scuola lingue estere dell\u2019Esercito (SLEE), ha consegnato la bandiera nazionale al dirigente scolastico.\nLa scuola \u00e8 intitolata alla medaglia d\u2019oro al Valor Militare alla Memoria Mario Grecchi, gi\u00e0 Allievo della Scuola Militare di Milano.\nLa cerimonia si \u00e8 poi conclusa con un approfondimento informativo sulla Scuola Militare Teuli\u00e8, tenuta da allievi del 19\u00ba e 20\u00ba corso giunti dall\u2019istituto di formazione militare di Milano, che attualmente si configura come \u201ccollege\u201d statale d\u2019\u00e9lite, nel quale sono attivati i trienni del liceo classico e del liceo scientifico."}
{"id": "1035553", "revid": "916580", "url": "https://it.wikipedia.org/wiki?curid=1035553", "title": "Rinascimento veneto", "text": "Il Rinascimento veneto fu una delle declinazioni fondamentali del Rinascimento italiano. L'arte rinascimentale arriv\u00f2 in Veneto tramite il soggiorno a Padova di Donatello, dal 1443 al 1453, diffondendosi poi anche in pittura tramite Squarcione e i suoi allievi. Poco tempo dopo il nuovo stile si diffuse anche a Venezia (tradizionalmente legata alla cultura tardogotica) successivamente a Giovanni Bellini: dopo di quale l'arte veneziana viene rivoluzionata da Giorgione e - all'inizio del Cinquecento - da Tiziano. Quest'epoca si conclude con Veronese e Tintoretto, l'ultimo morendo nell'anno 1594, che marcarono il passaggio verso manierismo.\nContesto storico.\nDopo la crisi economica del XIV secolo le famiglie veneziane avevano iniziato a cautelarsi cercando forme di entrata pi\u00f9 sicure del commercio, come i terreni edificabili, per questo la Repubblica di Venezia cominci\u00f2 un'espansione verso l'entroterra. Inizialmente vennero prese le terre verso l'arco alpino e le pianure tra Adige e Po, fino a venire a confinare con i Visconti, con i quali ebbero ripetuti scontri. Nei mari invece la nemica principale restava la Repubblica di Genova, contro la quale vennero svolte 4 guerre.\nIl resto della regione era punteggiato da citt\u00e0 con un retaggio di notevole sviluppo culturale, dominate da signorie locali che gradualmente vennero assoggettate dalle potenze principali di Venezia e Milano. Nel 1405 Venezia possedeva gi\u00e0 Verona, Padova e quasi tutto il Veneto.\nAgli esordi del XV secolo il Veneto era una delle regioni italiane dove era pi\u00f9 vitale lo stile gotico internazionale, che a Venezia si innestava anche con la cultura bizantina. I ripetuti soggiorni di artisti come Gentile da Fabriano, Pisanello e Michelino da Besozzo testimoniano la vitalit\u00e0 di questo stile.\nTuttavia gi\u00e0 dagli anni Trenta le citt\u00e0 venete, in particolare Venezia e Padova, inaugurarono una serie di scambi con Firenze e la Toscana, che portarono precocemente alcune novit\u00e0 dell'arte rinascimentale tramite il soggiorno di importanti artisti quali Andrea del Castagno, Paolo Uccello e Filippo Lippi. L'umanesimo padovano dopotutto, fiorito attorno alla sua Universit\u00e0, aveva una lunga tradizione avviata dal soggiorno di Francesco Petrarca, con un ambiente ricco di eruditi e antiquari che cercavano di ricostruire il mondo classico tramite lo studio dei reperti antichi.\nDopo che Donatello soggiorn\u00f2 a Padova tra il 1443 e 1453 , le novit\u00e0 del rinascimento sono trasmesse a tutto il Veneto.\nNel XVI secolo Venezia era al culmine della sua potenza economica: centro dei traffici e dei commerci di tutta Europa, luogo d'incontro tra Cristianit\u00e0, Levante e Oriente. Fino a quando le rotte commerciali atlantiche e la concorrenza degli armatori inglesi e olandesi nel Mediterraneo non la spodestarono, Venezia fu anche il principale punto di collegamento con il nord europeo per i commerci delle preziose merci provenienti dall'Oriente. Con le Fiandre e la Germania meridionale tra il XV ed il XVI secolo fu fitta la rete di rapporti tra i quali particolare rilevanza ebbero quelli artistici. Di rilievo sono i viaggi di Albrecht D\u00fcrer. Il suo ruolo fu duplice: agente del movimento del Rinascimento nella propria terra germanica e influenzatore in particolare dell'arte ritrattistica nel Veneto. A partire dal 1400 tale dialogo si infitt\u00ec e si arricch\u00ec di interventi artistici non solo nordici, ma anche toscani. Un altro fattore che promosse il movimento artistico fu lo sviluppo della editoria a Venezia. Venezia \u00e8 una citt\u00e0 prosperosa e dal governo stabile e diviene presto un importante centro di pubblicazioni.\nPadova.\nIl Rinascimento a Padova ebbe un inizio che viene unanimemente fatto coincidere con l'arrivo dello scultore fiorentino Donatello, dal 1443. Qui, grazie a un ambiente particolarmente predisposto e prolifico, si svilupp\u00f2 una scuola artistica che, per precocit\u00e0 e ricchezza di spunti, fu all'origine della diffusione dell'arte rinascimentale in tutto il nord-Italia.\nSecondo lo storico francese Andr\u00e9 Chastel, il Rinascimento padovano, detto \"epigrafico ed archeologico\", fu una delle tre componenti fondamentali del Rinascimento delle origini, assieme a quello fiorentino, \"filologico e filosofico\", e quello urbinate, detto \"matematico\".\nLa lezione di Donatello, come era avvenuto a Firenze, ebbe in scultura seguaci solo parziali, e fece da modello invece soprattutto per i pittori, specialmente riguardo all'enfasi prospettica e alla linea intesa quale elemento generatore della forma. Ci\u00f2 avvenne sostanzialmente nella bottega di Francesco Squarcione, un artista/impresario che accoglieva artisti della provenienza pi\u00f9 varia, trasmettendo loro i segreti del mestiere e la passione antiquaria.\nDal suo insegnamento ciascun allievo sort\u00ec esiti diversi, talvolta opposti, dal severo classicismo di Mantegna, alle esasperazioni fantastiche dei cosiddetti \"squarcioneschi\", quali Marco Zoppo, Carlo Crivelli e lo Schiavone (Giorgio \u00c7ulinovi\u00e7). In seguito, quando in citt\u00e0 e nel Veneto in generale, si fecero pi\u00f9 forti le influenze della maniera naturalistica veneziana, lo stile esasperato degli squarcioneschi risult\u00f2 superato, ed essi si spostarono in centri pi\u00f9 periferici, lungo le coste del mar Adriatico, dando origine a una peculiare cultura pittorica \"adriatica\", con esponenti dalle Marche alla Dalmazia.\nMoltissimi maestri ebbero un'esperienza giovanile a Padova: tra i pi\u00f9 importanti, oltre a Mantegna, pittore dei Gonzaga a Mantova, ci furono Cosm\u00e8 Tura, padre della scuola ferrarese, Vincenzo Foppa, caposcuola a Milano, Carlo Crivelli, principale esponente della pittura nelle Marche del secondo Quattrocento, Michael Pacher, protagonista della pittura nella regione alpina fino alla val Pusteria.\nVenezia.\nPittura.\nGli inizi.\nLa data di nascita della Pittura Veneta viene considerata nel XIV secolo. Il primo esponente del Trecento veneto \u00e8 Paolo Veneziano (circa 1310-1360). Nella prima met\u00e0 del Quattrocento l'arte veneta ondeggiava tra il Gotico internazionale in Italia e gli ultimi influssi bizantini, mentre le novit\u00e0 rinascimentali che Firenze andava proponendo stentavano a prendere piede. Curiosamente ci furono dei \"profughi\" stilistici proprio da Firenze che non riuscivano ad aggiornare la propria arte al Rinascimento, per cui si rifugiarono a praticare ancora il Gotico Internazionale (l'ultimo in Italia), nelle regioni meno aggiornate, tra cui il Veneto perch\u00e9 i committenti ritenevano fondamentale sottolineare lo sfarzo ed il lusso fissato dai contratti sotto cui dovevano sottostare gli artisti.\nAnche se in ritardo il Rinascimento lentamente arriv\u00f2 anche in Veneto con l'opera di Andrea Mantegna da Padova con la Pala di San Zeno, che gett\u00f2 le fondamenta del Rinascimento veronese, e gli interventi di artisti toscani quali Paolo Uccello (rinascimentale negli spazi ma non nei soggetti ancora gotico-cortesi, accettabili dalla committenza fedele al gotico) e Andrea del Castagno, che crearono i presupposti per la nascita della grande pittura veneta. In questo contesto emersero le figure della famiglia Bellini, soprattutto di Giovanni Bellini, il pi\u00f9 importante pittore veneziano della sua generazione, e di Vittore Carpaccio e il loro apporto unico nello sviluppo della tecnica del colore derivato dal realismo della scuola nord europea (in particolare Bellini) e la lenta affermazione della pittura ad olio in sostituzione della opaca tempera, con un maggior effetto di trasparenza fotografica della superficie decisamente pi\u00f9 resistente all'umidit\u00e0 della Laguna veneta, con i supporti si pass\u00f2 dalla tavola alla tela decisamente pi\u00f9 economica e resistente all'umidit\u00e0 che permise sempre di pi\u00f9 di occupare maggiori spazi piani, dando maggiori possibilit\u00e0 per realizzare la prospettiva, il \"marchio\" inimitabile del pittore rinascimentale italiano.\nMaturit\u00e0.\nCaratteristico \u00e8 il perfezionamento della tecnica della pittura ad olio, sviluppata dai artisti fiamminghi, che permette una gamma di sfumature di colore molto vasta. Altro aspetto importante \u00e8 l'attenzione al paesaggio ed al naturalismo in genere. In Venezia \u00e8 attivo il Giorgione (che Giorgio Vasari colloca come allievo di Giovani Bellini), che affascina con il suo colore e i suoi paesaggi (\"La tempesta\") armoniosi. Tra tutti, l'artista pi\u00f9 noto e richiesto del periodo \u00e8 Tiziano Vecellio, indubbiamente l'artefice del successo internazionale della pittura veneta, per la sua eccellenza artistica, divenendo il ritrattista e pittore prediletto di imperatori e signori vari, importante il tema del paesaggio che gradatamente prender\u00e0 nei secoli seguenti il sopravvento.\nPassaggio verso il Manierismo.\nIl XVI secolo vide aprirsi il palcoscenico internazionale per la scuola veneta. Sar\u00e0 ora essa ad influenzare i movimenti dei paesi del nord, che inizialmente ne avevano determinato la nascita. Artisti come\ndivennero un modello di ispirazione nella scuola pittorica europea di allora.\nArchitettura e scultura.\nFu Mauro Codussi (o Coducci) (Val Brembana 1440-Venezia 1504) architetto e lapicida italiano attivo a Venezia, tra i primi ad affermare nell'ambiente tardogotico i valori della nuova visione plastico-spaziale dell'architettura toscana. Tale operazione, gi\u00e0 evidente in S. Michele in Isola (ca. 1468-79), \u00e8 completamente sviluppata nell'interno di S. Maria Formosa (iniziata nel 1492), tutta scandita su un giuoco di semplici volumi geometrici. Le ultime opere sono caratterizzate da una maggiore integrazione di valori spaziali e disegnativi (facciata e completamento dell'interno della chiesa di S. Zaccaria, dal 1483 al 1500 ca., chiesa di S. Giovanni Crisostomo, 1497-1504; Torre dell'Orologio in piazza San Marco, 1496; scalone della Scuola grande di S. Giovanni Evangelista, 1498). Molto importanti anche i palazzi (Corner-Spinelli, Loredan, Vendramin-Calergi, ecc.), in cui cre\u00f2 i prototipi delle facciate veneziane rinascimentali. Per quasi 400 anni il nome di Codussi rimase sconosciuto e fu riscoperto solo a fine '8oo. La sua architettura viene recentemente definita come rinascimentale adriatica veneziana. I riferimenti con Sebenico e all'architetto Orsini della chiesa di San Giacomo sono evidenti. Successivamente si verific\u00f2 una tendenza simile grazie ad Andrea Palladio, che sar\u00e0 modello di ispirazione per molto tempo nella costruzione di edifici in tutto il nord.\nGli influssi dell'architettura del Palladio, grazie anche alla diffusione del suoi \"Quattro Libri dell'Architettura\", furono fondamentali nel XIX secolo per lo sviluppo dell'architettura neoclassica in Inghilterra e dell'American Renaissance nel Nord America.\nMusica.\nLe composizioni policorali veneziane del XVI secolo furono il pi\u00f9 importante fenomeno musicale in Europa. Lo stile policorale si svilupp\u00f2 nello stile antifonale in cui gruppi di cantori, accompagnati da strumenti musicali, cantavano in alcuni momenti in opposizione ed in altri all'unisono. Il primo compositore a rendere famoso questo effetto fu Adrian Willaert. Negli anni dal 1560 al 1570 vi si svilupparono due correnti musicali: una progressista capeggiata da Baldassare Donato ed una conservatrice con a capo Gioseffo Zarlino. Il massimo dello sviluppo venne raggiunto nel decennio 1580-1590 con Andrea e Giovanni Gabrieli. Anche gli organisti partecipano a questa musica con Claudio Merulo e Girolamo Diruta.\nEsponenti della Scuola veneziana di musica:\nNote.\n "}
{"id": "1035554", "revid": "77358", "url": "https://it.wikipedia.org/wiki?curid=1035554", "title": "Renascentismo veneziano", "text": ""}
{"id": "1035565", "revid": "253269", "url": "https://it.wikipedia.org/wiki?curid=1035565", "title": "Giuseppe Cederna", "text": "Biografia.\nFiglio dello scrittore e politico Antonio Cederna e nipote della scrittrice e giornalista Camilla Cederna, ha per nonno paterno il socio fondatore del Milan Giulio Cederna. Esordisce come attore cinematografico nel 1982 con \"Cercasi Ges\u00f9\", di Luigi Comencini. Dopo molto cinema d'autore, si fa notare in \"Fracchia contro Dracula\" (1985) di Neri Parenti, nel ruolo comico dell'orrido servitore gobbo Boris.\nTra le sue interpretazioni pi\u00f9 note, quella del soldato Antonio Farina, follemente innamorato di una prostituta, nel film \"Mediterraneo\". Sempre diretto da Gabriele Salvatores, aveva precedentemente interpretato il ruolo di uno degli amici trentenni in \"Marrakech Express\". Nel 2003 interpreta Luigi Greco, uno dei responsabili della morte del padre del commissario Corsi, nella fiction \"Distretto di polizia 4\"\nAll'attivit\u00e0 cinematografica e letteraria affianca quella teatrale con spettacoli di lettura pubblica, come \"In cammino. Storie per sentirsi vivi e camminare a testa alta\", nel 2004, tratto dal suo libro \"Il grande viaggio\". Nel 2009 appare nella terza stagione della serie televisiva de \"L'ispettore Coliandro\", (\"Sempre avanti\"), nella quale interpreta la parte di uno spacciatore di droga.\nNel 2010 partecipa al film \"Maschi contro femmine\" e nel 2011 al seguito \"Femmine contro maschi\". Nel 2014 partecipa alla fiction di Rai 1 \"Non avere paura - Un'amicizia con Papa Wojtyla\". \u00c8 autore del radio-documentario \"Un viaggio tra le pietre vive della Palestina\", che Radio 3 trasmette per il ciclo \"Passioni\" nel 2014. Il 7 gennaio 2015 debutta al Teatro Stabile di Torino lo spettacolo \"L'ultima estate dell'Europa\", il racconto di un sopravvissuto alla Prima guerra mondiale attraverso le voci di soldati, scrittori e letterati del tempo. Sul palco, oltre a Cederna, i musicisti ed autori delle musiche Alberto Capelli e Mauro Manzoni.\nInterpreta Francesco Saverio Borrelli tra il 2015 e il 2019 nella serie TV \"1992\", \"1993\" e \"1994\". Nel 2016 debutta con il monologo brillante \"Mozart - Ritratto di un clown\", per la regia Ruggero Cara ed Elisabeth Boeke, in scena con il pianista Sandro D'Onofrio. Nel 2017 debutta con lo spettacolo \"Da questa parte del mare\" di Gianmaria Testa, per la regia di Giorgio Gallione. \nPer la sua interpretazione in \"Hammamet\", riceve una candidatura come \"miglior attore non protagonista\" al David di Donatello 2021.\nAppassionato di alpinismo, per mezzo di televisori collocati nelle diverse sale espositive assolve al ruolo di guida virtuale del Museo nazionale della montagna di Torino."}
{"id": "1035566", "revid": "6923", "url": "https://it.wikipedia.org/wiki?curid=1035566", "title": "Futbol'nyj Klub Mariupol'", "text": "Il Futbol'nyj Klub Mariupol (, traslitt. anglosassone \"FC Mariupol\"), \u00e8 la societ\u00e0 di calcio di Mariupol', in Ucraina.\nStoria.\nIl club venne fondato nel 1960 come \"Metalurh Mariupol e durante l'era sovietica non riusc\u00ec a raggiungere alcun risultato sportivo degno di nota. Dopo la dissoluzione dell'Unione Sovietica, il \"Metalurh\" assunse la denominazione di Illi\u010divec\"' nel 2003. Nel 1997 \u00e8 stato promosso nel massimo campionato ucraino, e da allora ha collezionato tre quarti posti. Nella stagione 2006-2007 \u00e8 stata retrocessa in \"Per\u0161a Liga\".\nLo Stadio Volodymyr Bojko, che ospita le partite interne, ha una capacit\u00e0 di 12.680 spettatori.\nOrganico.\nRosa 2021-2022.\n\"Aggiornata al 22 settembre 2021.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1035567", "revid": "729019", "url": "https://it.wikipedia.org/wiki?curid=1035567", "title": "Xiphos", "text": "Lo xiphos () era la spada utilizzata dalle forze di fanteria della Grecia antica. Forma originaria della spada micenea nell'Et\u00e0 del Bronzo, nell'Et\u00e0 del Ferro divenne parte della panoplia dell'oplita greco, che la utilizzava come arma di seconda scelta, quando la \"dory\" (lancia) non era pi\u00f9 utilizzabile. Aveva impugnatura ad una mano e lama a doppio taglio lunga anche 60 centimetri.\nGli opliti spartani svilupparono una variante dello \"xiphos\" corta (30\u00a0cm), atta a colpire solo di punta nelle serrate mischie della fanteria pesante ellenica.\nStoria.\nOrigini.\nMenzione dello \"xiphos\" si trova gi\u00e0 nell\"'Iliade\" di Omero, ove il vocabolo compare con il significato di \"spada\" e trova riscontro nel vocabolo di lingua micenea qsiphos, ove indica appunto genericamente la spada. Lo \"xiphos\" sarebbe dunque stato il nome dato nell'Antica Grecia e nell'arcipelago Egeo alla prima tipologia di arma bianca manesca apparsa durante l'Et\u00e0 del Bronzo, mantenuto in uso con il medesimo significato nella successiva Et\u00e0 del Ferro.\nNello specifico, il \"qsiphos\" miceneo doveva essere arma atta a colpire prevalentemente di punta, una sorta di antenato dello stocco. La spada a lama diritta, affilata su ambo i lati, da utilizzarsi per colpire di punta e di taglio era invece il phasgana (\"phasganon\") con lama a foglia. Nei secoli tardi dell'Et\u00e0 del Bronzo questa distinzione venne meno e la parola greca \"xiphos\", derivata da \"qsiphos\", pass\u00f2 ad indicare sia le spade a lama sottile sia quelle a lama pi\u00f9 larga, atte ad una scherma pi\u00f9 variegata.\nLa spada degli opliti.\nTra VIII e VII secolo a.C., quando in Grecia si origin\u00f2 e diffuse lo schieramento a falange, lo \"xiphos\", fosse esso con lama in bronzo o in ferro, venne inquadrato nella panoplia dell'oplita greco come arma di seconda scelta, da utilizzarsi nella mischia a distanza ravvicinata quando la pesante lancia da combattimento, la \"dory\", era ormai troppo ingombrante.\nTra i ranghi degli \"hippikon\" (cavalleria), allo \"xiphos\" venne preferita un'altra tipologia di spada monofilare pi\u00f9 adatta per i colpi di taglio, il \"makhaira\".\nGli Spartani svilupparono uno \"xiphos\" pi\u00f9 corto, lungo circa 30\u00a0cm, utile nel combattimento ravvicinato tra le prime file dei due schieramenti di opliti. L'arma ebbe larga diffusione tra gli eserciti greci a partire dalla Guerra del Peloponneso (431 a.C.-404 a.C.), come ben dimostrato dai disegni artistici di quel periodo. La variante lunga dell'arma rest\u00f2 comunque in uso, diffondendosi, unitamente al modello bellico greco, sulle coste del Mediterraneo e raggiungendo, tramite la Magna Grecia, gli Etruschi e gli Italici.\nNel corso del IV secolo a.C., il generale ateniese Ificrate, grande riformatore della falange oplitica, arm\u00f2 i suoi soldati nella Guerra di Corinto contro gli spartani con una variante pi\u00f9 lunga dello \"xiphos\".\nCostruzione.\nIl testo omerico, narrante fatti ipoteticamente databili al 1250 a.C. ma redatto in et\u00e0 pi\u00f9 recente, fornisce ampia descrizione dello \"xiphos\", o meglio, delle tipologie di \"xiphos\" contemporanee all'autore (IX-VIII secolo a.C.) ma da lui inscritte nelle panoplie degli eroi achei e troiani:\nIn epoca storica, lo \"xiphos\" veniva portato dagli opliti sul fianco sinistro, il fodero assicurato ad un balteo che correva sul petto del guerriero."}
{"id": "1035568", "revid": "92723", "url": "https://it.wikipedia.org/wiki?curid=1035568", "title": "FC Illychivets Mariupol", "text": ""}
{"id": "1035574", "revid": "339392", "url": "https://it.wikipedia.org/wiki?curid=1035574", "title": "FC Illychivets Mariupil", "text": ""}
{"id": "1035578", "revid": "466539", "url": "https://it.wikipedia.org/wiki?curid=1035578", "title": "Lea De Mae", "text": "Biografia.\nCarriera agonistica.\nInizi\u00f2 la carriera sportiva da tuffatrice per la Cecoslovacchia, poi fece parte della nazionale ceca di tuffi e durante un allenamento si danneggi\u00f2 la spina dorsale in un incidente in vista delle Olimpiadi di Atlanta del 1996, tuffandosi dalla piattaforma dei 10 metri. Qualche tempo dopo l'incidente, Lea fece il possibile per riprendersi e si qualific\u00f2 ancora per le olimpiadi di Sydney nel 2000. In ogni caso i problemi continuarono, cos\u00ec decise di ritirarsi.\nCarriera artistica.\nTempo dopo si fece convincere da un fotografo a posare nuda, cosa che la port\u00f2 poi all'industria del porno. Lea de Mae \u00e8 apparsa in oltre 220 film per adulti. Interpret\u00f2 inizialmente una serie di lungometraggi per la casa di produzione Private sul mercato americano, dove la sua sensazionale bellezza fu molto ben accolta dal pubblico.\nFin\u00ec poi per tornare in Europa, dopo aver passato vario tempo in America. Cominci\u00f2 a girare altri film nella sua terra natale, ma dopo qualche tempo decise di ritornare negli Stati Uniti. Lea De Mae, insieme con le colleghe Silvia Saint, Daniella Rush e Monica Sweetheart (conosciute come \"Dream Team Porno\"), guid\u00f2 i primi passi del mondo della pornografia ceca.\nMalattia e morte.\nLe fu diagnosticato un glioblastoma, una forma aggressiva di tumore al cervello, nel luglio 2004. Durante la sua battaglia per la vita, fan da tutto il mondo, amici e colleghi sovvenzionarono un fondo che venne aperto per lei a Praga, ma nonostante gli sforzi mor\u00ec il 9 dicembre 2004 a 27 anni, a 17 giorni dal suo 28\u00ba compleanno. Centinaia di tributi a Lea sono comparsi nei forum sul web, toccando le 60.000 entrate."}
{"id": "1035582", "revid": "809148", "url": "https://it.wikipedia.org/wiki?curid=1035582", "title": "Federazione Italiana Canoa Kayak", "text": "La Federazione Italiana Canoa e Kayak (\"FICK\"), facente parte del Comitato olimpico nazionale italiano, raggruppa le varie discipline della canoa e del kayak. Riconosciuta ufficialmente dal CONI il 30 aprile 1987.\nIl centro tecnico federale si trova a Castel Gandolfo (RM).\nDiscipline.\nNon ufficialmente regolate, e quindi non agonistiche, esistono anche altre discipline quali: canoa a vela, dragonboat, rafting, rodeo, outrigger."}
{"id": "1035583", "revid": "365417", "url": "https://it.wikipedia.org/wiki?curid=1035583", "title": "I cervelloni", "text": "I cervelloni \u00e8 un programma televisivo di Ugo Porcelli, Federico Moccia e Marco Luci andato in onda dal 1994 al 1998 per 5 edizioni su Raiuno, nel quale venivano poste in gara delle invenzioni.\nCondotto dal 1994 al 1996 da Paolo Bonolis e Wendy Windham (anche se nel '96 per le prime puntate era presente una giovane Michelle Hunziker al suo debutto in televisione), nel 1997 e nel 1998 da Giancarlo Magalli, ha riscosso un ottimo successo in termini di ascolti televisivi, registrando anche punte del 35% di share.\nNel 2007 \u00e8 stata tentata una riedizione dal titolo \"Colpo di genio\", rielaborata da Endemol e condotta da Simona Ventura e Teo Teocoli, che non ha ottenuto per\u00f2 il successo sperato e a causa dei bassi ascolti (17,64% di share all'esordio e il 14,90% la settimana successiva) ha chiuso dopo solo due puntate.\nNel cast era presente nell'edizione del 1996 il futuro ministro per le pari opportunit\u00e0 del governo Berlusconi IV Mara Carfagna."}
{"id": "1035588", "revid": "455046", "url": "https://it.wikipedia.org/wiki?curid=1035588", "title": "Bandung", "text": "Bandung \u00e8 una citt\u00e0 dell'Indonesia, capoluogo della provincia di Giava Occidentale. Ha un'area metropolitana in costante crescita, stimata attorno agli 8.360.000 abitanti. Negli anni ottanta la citt\u00e0 ha conosciuto un rapido sviluppo industriale diventando il centro dell'industria tessile del paese. Oggi \u00e8 nota per il grande numero di caff\u00e8, centri commerciali, bar e locali alla moda . Bandung \u00e8 anche sede di numerose tra le migliori universit\u00e0 indonesiane.\nGeografia.\nCircondata da montagne di origine vulcanica, nell'interno dell'isola di Giava, a circa 800\u00a0m di altitudine, si trova a 180\u00a0km a sud-est di Giacarta. \u00c8 stata sede della Compagnia olandese delle Indie orientali, scelta proprio per la sua posizione naturale molto riparata e perch\u00e9 \u00e8 al centro di un'area molto fertile che ancora oggi produce soprattutto t\u00e8, tabacco e caff\u00e8. \nStoria.\nNel 1955 la citt\u00e0 fu sede di un importante incontro internazionale, la \"conferenza afroasiatica di Bandung\", diretto ai Paesi non allineati del cosiddetto \"Terzo mondo\".\nOltre a numerose universit\u00e0, Bandung ospita il pi\u00f9 importante istituto vulcanologico del Paese.\nAmministrazione.\nGemellaggi.\nBandung \u00e8 gemellata con:"}
{"id": "1035592", "revid": "1652134", "url": "https://it.wikipedia.org/wiki?curid=1035592", "title": "Adriano Adami", "text": "Militare nel Regio Esercito e nella Repubblica sociale italiana.\nNato a Perugia da una famiglia con trascorsi garibaldini, frequent\u00f2 l'universit\u00e0 sino a quando, nel corso della seconda guerra mondiale, si arruol\u00f2 volontario nel Regio Esercito. Nel 1941 fu destinato al fronte jugoslavo, precisamente in Croazia, con il grado di sottotenente presso la 537\u00aa Compagnia Mitraglieri, venendo decorato con una croce di guerra e un encomio solenne. Tornato a casa in licenza, era ricoverato all'ospedale militare di Perugia per malaria quando il 9 luglio 1943 inizi\u00f2 l'invasione della Sicilia. L'11 luglio, avendo saputo che il proprio reparto era al fronte, pur ancora ammalato ottenne di essere dimesso per poter raggiungere il proprio reparto.\nDopo l'8 settembre 1943 rientr\u00f2 a Perugia e decise di aderire alla Repubblica sociale italiana. Segu\u00ec quindi l'addestramento a M\u00fcnsingen della 4\u00aa Divisione alpina \"Monterosa\", la divisione inviata in Germania per sei mesi per essere addestrata da istruttori tedeschi ed essere armata con materiale della Wehrmacht. Rientr\u00f2 in Italia inquadrato nel Battaglione Vestone di questa divisione. Fu assegnato al fronte della Garfagnana, ottenendo una medaglia d'argento al valor militare, decorazione non riconosciuta dalla Repubblica italiana, e una Croce di Ferro tedesca di II classe. In seguito fu trasferito in Liguria a Torriglia a presidio delle colline genovesi, dove oper\u00f2 in azioni di controbanda, come nello scontro del 23 ottobre sulle rive del Trebbia. In questa circostanza il tenente Adami viet\u00f2 al parroco di Loco di comporre le salme di quattro partigiani caduti in combattimento.\nA Torriglia, in seguito alla defezione di due compagnie passate con i partigiani del cattolico Aldo Gastaldi detto \"Bisagno\", il battaglione Vestone del maggiore Paroldo, gi\u00e0 sotto organico, si sciolse. Adami si rifiut\u00f2 di cambiare schieramento e il 4 novembre 1944, insieme con altri ufficiali e a circa 120 alpini, raggiunse Genova per dare l'allarme.\nL'attivit\u00e0 di controbanda in Val Varaita.\nAdami arriv\u00f2 in Piemonte in seguito al trasferimento della 4\u00aa Divisione alpina \"Monterosa\" per assicurare le retrovie; il 16 novembre 1944 fu assegnato a questo compito di presidio in Val Varaita, alle dipendenze dirette del maggiore Mario Molinari, comandante del battaglione Bassano. Alla testa di un'unit\u00e0 esigua e ben equipaggiata, si occupava di un ampio territorio del cuneese comprendente i comuni di Sampeyre, Pontechianale, Costigliole Saluzzo, Brossasco, Venasca e Casteldelfino, dove ebbe anche la sua sede. Il suo compito era perlustrare ed assicurare le retrovie, sbarrando le azioni dei partigiani locali che si spingevano fin nei centri abitati. La sua attivit\u00e0 consisteva nel cercare principalmente di catturare i capi partigiani attraverso azioni di controbanda: in pratica, soprattutto all'inizio quando ancora non era un viso noto a partigiani e civili, Adami smetteva la divisa ed indossava panni borghesi per cogliere impreparati i partigiani medesimi. La tecnica risultava remunerativa, in quanto non procurava quasi vittime agli attaccanti ma, in compenso, teneva costantemente i partigiani sotto tensione, costretti com'erano a moltiplicare i servizi di guardia e a cambiare spesso le loro posizioni, tanto che furono anche obbligati ad abbandonare temporaneamente la Val Varaita.\nLe operazioni che coinvolsero Adami iniziarono tra il 18 e il 20 novembre 1944 e si caratterizzarono per un tasso di violenza molto alto sia nei confronti dei partigiani presi prigionieri sia dei civili considerati complici della Resistenza e dei renitenti alla leva. Le azioni di Adami consistettero in numerosi assalti ad automezzi e cariaggi, attivit\u00e0 di sminamento dei ponti, rastrellamenti nei territori delle valli Maira e Varaita.\nA fine febbraio 1945, durante un rastrellamento nella media Val Varaita, Adami cattur\u00f2 il partigiano Enrico Rovera (Monfrin), che fu ferito gravemente. Portato all'ospedale di Saluzzo e gi\u00e0 condannato alla fucilazione, Rovera il giorno seguente fu liberato da altri partigiani che nell'azione presero prigioniero l'alpino di guardia Mario Zaborra che fu successivamente fucilato.\nL'eccidio di Valmala.\nTra le azioni condotte dalla \"banda\" Adami, la pi\u00f9 grave fu quella nota come \"eccidio di Valmala\", in bassa Val Varaita. Il 5 marzo 1945, 44 uomini tra truppe ed ufficiali, comandati dal tenente Cavalli (poich\u00e9 l'Adami, malato, era in attesa a Venasca), si diressero nella zona di Melle-Venasca per svolgere un rastrellamento lungo lo spartiacque tra Val Varaita e Val Maira. La notte fra il 5 e il 6 marzo la \"banda Pavan\", dopo avere preso degli ostaggi civili e depredato le case nella borgata Chiot, punt\u00f2, dietro suggerimento di un informatore, sul vicino Santuario di Valmala, dove si trovava la sede del distaccamento partigiano \u201cBottazzi\u201d (181\u00aa Brigata Garibaldi) composto da 17 uomini, molti dei quali ancora giovanissimi. I partigiani del Bottazzi sapevano del rastrellamento in corso ma, pensando erroneamente che gli alpini fossero diretti verso l'area di Lemma, furono colti di sorpresa. Nel breve scontro a fuoco che ne deriv\u00f2 caddero sei uomini, di cui uno freddato dopo essersi arreso, mentre due riuscirono a fuggire. Gli altri furono presi prigionieri e picchiati con estrema violenza.Tra questi c\u2019erano tre feriti, che vennero uccisi poco dopo con un colpo alla testa sul piazzale della chiesa. Gli altri superstiti stavano per essere fucilati, quando il sorvolo di aerei alleati consigli\u00f2 agli alpini della Monterosa di sospendere l'esecuzione. I partigiani caduti furono in tutto nove; con la loro morte venne azzerato l\u2019intero comando della brigata garibaldina. Per garantirsi la ritirata ed evitare imboscate, la \"banda\" di Adami, che era rimasto a Venasca a causa di un'indisposizione, ritorn\u00f2 a Casteldelfino con il loro comandante, legando sul tetto del camion uno dei partigiani.\nLa vicenda di Valmala ebbe altri strascichi in cui, direttamente o indirettamente, fu coinvolto Adami. Il 7 marzo Pavan raggiunse con alcuni uomini l'eremo di Busca: il guardiano del fabbricato, Lorenzo Giraudo, fu interrogato circa la presenza dei partigiani; picchiato e minacciato di morte, fu obbligato a scavarsi la fossa, ma riusc\u00ec a fuggire e a salvarsi. Il 9 marzo, le brigate nere, assieme ad alcuni tedeschi, minacciarono e maltrattarono il parroco di Lemma, don Francesco Demarchi, colpevole di avere celebrato il funerale dei partigiani caduti; i figli del mezzadro del parroco vennero condotti a forza in cimitero per dissotterrare i caduti al fine di accertarsi dell'avvenuta inumazione. Pochi giorni dopo, Adami e la sua squadra rastrellarono la zona intorno a Rossana e Brossasco, interrompendo le funzioni religiose e accanendosi contro il parroco.\nIn risposta alle azioni di Adami, il nuovo comando della 181\u00aa Brigata Garibaldi organizz\u00f2, il 28 marzo, un attacco al presidio fascista di Sampeyre, causando la morte di tre militari e il ferimento di altri quattro. Adami, per rappresaglia, minacci\u00f2 di fucilare prima dodici, poi quattro ostaggi presi a caso tra la popolazione civile. Il parroco di Sampeyre, don Antonio Salomone, e don Michele Lerda di Revello riuscirono ad impedire l\u2019eccidio, intercedendo il primo presso il comandante del presidio colonnello Armando Farinacci, il secondo presso il comando tedesco che aveva sede a Saluzzo.\nLa cattura e il processo.\nDopo la met\u00e0 dell'aprile 1945, di fronte all'imminente crisi generale dell'impianto nazifascista, il battaglione Bassano era in attesa di rendere esecutivo l'ordine di ripiegamento ma, agendo d'iniziativa personale, il 26, il comandante maggiore Molinari si accord\u00f2 e si arrese ai partigiani a Casteldelfino. Il tenente Adami, avvertito preventivamente delle intenzioni del maggiore Molinari, rifiut\u00f2 la resa e decise di fuggire verso la Valle Po con alcuni compagni: un altro ufficiale, Osvaldo Grechi, un sottufficiale, Mario Frison, l'ausiliaria Marcella Catrani (compagna di Adami), i sergenti Giuseppe Zecca, Guglielmo Lanza e Giorgio Geminiani. Rifugiatosi in una baita a Crissolo, da dove intendeva dirigersi verso Montoso per scendere in Val Pellice e arrendersi agli americani, Adami e i suoi vennero presi la mattina del 29 aprile, dopo una breve sparatoria, da una squadra di partigiani della 15\u00aa Brigata Saluzzo (11\u00aa Divisione Garibaldi). La squadra partigiana era composta da Antonio Biglia (\"Remo\"), vice comandante della 15\u00aa Saluzzo, Giacomo Rey (\"Diavolo Rosso\"), comandante di distaccamento, Rolf Ortuer (\"Tigre\"), tedesco passato nelle fila dei partigiani.\nTrasportati a Paesana, Adami e i suoi furono rinchiusi nell'edificio scolastico. Alla notizia dell\u2019arrivo dei prigionieri, una folla enorme di uomini, donne, ragazzi si accalc\u00f2 minacciosa ai cancelli, pronta al linciaggio. I prigionieri, ricevuti i conforti religiosi da don Ghio, parroco di Paesana, furono interrogati da Andrea Bruno, (\"Santabarbara\")\",\" comandante della 15\u00aa Brigata Saluzzo. Raccont\u00f2 don Ghio di avere visto, dopo l\u2019interrogatorio, \u201c[...] \"aggrappato ai cancelli del giardino, un formicolio di uomini, donne, ragazzi, e oltre la cancellata, altre centinaia di visi stravolti dall\u2019odio, dalla vendetta [...]. Poco dopo Pavan, legato ai polsi, con una corda al collo viene portato in giro, dentro lo steccato, per soddisfare la richiesta della folla che vuole vederlo da vicino e gettargli in faccia tutto il suo disprezzo\"\u201d. \nIl mattino seguente Adami e i suoi furono condotti a Saluzzo, prima alla Castiglia e poi alla caserma Musso. Adami e gli altri prigionieri restarono in carcere cinque giorni prima di essere processati. Il 2 maggio furono sottoposti, nella caserma Musso, al giudizio di un tribunale popolare composto da appartenenti al Comando della 11\u00aa Divisione Garibaldi e della 2\u00aa Divisione Alpina Giustizia e Libert\u00e0. L\u2019accusa rivolta ad Adami era: \"\"aver condotto con particolare accanimento e crudelt\u00e0 la lotta partigiana incendiando case, procedendo al denudamento di donne, maltrattando prigionieri e civili e commettendo crudelt\u00e0 varie sia nei confronti di partigiani che di borghesi\"\u201d. Adami fu condannato alla \u201c\"pena di morte mediante fucilazione nella schiena\"\u201d insieme al maresciallo Frison, al sergente Lanza, al sergente Alongi e al sergente Geminiani. Il maggiore Molinari, l\u2019alpino Venini e l\u2019ausiliaria Catrani furono deferiti al Tribunale del popolo; il sottotenente Grechi, il sergente maggiore Calabrese, il sergente Faneda e il sergente Dalla Palma furono assolti.\nLa fucilazione di Adami e degli altri quattro condannati a morte avvenne all\u2019interno della caserma, la sera del 2 maggio 1945.\nNei giorni successivi, precisamente il 5 maggio, dodici alpini, che si erano arresi a Casteldelfino, furono prelevati dalla prigione con la scusa di dover eseguire dei lavori e portati in localit\u00e0 Ponte di Valcurta in Val Varaita, dove furono fucilati. Il 7 maggio gli americani, grazie all'intermediazone del sottotenente Capece Galeota Benedetto del Battaglione Bassano - che parlando inglese riusc\u00ec ad avvisare gli americani delle intenzioni violente dei partigiani (lui stesso era stato condannato a morte) - presero in consegna tutti i prigionieri, che furono trasferiti al campo di concentramento di Coltano\nSviluppi successivi.\nL'11 gennaio 1949 Andrea Mitolo di Bolzano, ex comandante della 7\u00aa Compagnia del battaglione Bassano, avvocato ed esponente del Movimento Sociale Italiano in Alto Adige, present\u00f2 una denuncia collettiva contro numerosi comandanti partigiani, garibaldini e giellini del territorio saluzzese, ipotizzando i reati di omicidio e strage per le esecuzioni (come quella di Adami e dei suoi compagni), avvenute in Valle Varaita dopo la fine del conflitto.\nIl Tribunale di Saluzzo, per\u00f2, il 29 settembre 1950 dichiar\u00f2 il non luogo a procedere con la motivazione che \"Dalle indagini esperite era emerso inequivocabile che si trattava di un'azione di guerra per necessit\u00e0 di lotta contro il tedesco invasore\"\".\""}
{"id": "1035594", "revid": "339392", "url": "https://it.wikipedia.org/wiki?curid=1035594", "title": "Governance", "text": ""}
{"id": "1035598", "revid": "709565", "url": "https://it.wikipedia.org/wiki?curid=1035598", "title": "Associazione italiana pedologi", "text": "LAssociazione italiana pedologi (AIP) \u00e8 stata fondata nel 1992, su iniziativa di un gruppo di professionisti, ricercatori e tecnici pedologi.\nDescrizione.\nIl principale scopo dell'Associazione \u00e8 la formazione, la valorizzazione e la promozione della figura professionale del pedologo.\nL'Associazione intende:\nL'AIP intende cooperare con altre associazioni scientifiche italiane ed estere con gli ordini professionali che operano nel campo della scienza del suolo e della protezione dell'ambiente.\nIl pedologo.\nIl pedologo \u00e8 un esperto in rilevamento, classificazione, cartografia, interpretazione e conservazione del suolo.\nIl suolo.\nIl suolo \u00e8:\nCollegamenti esterni.\n "}
{"id": "1035601", "revid": "105312", "url": "https://it.wikipedia.org/wiki?curid=1035601", "title": "Hamline University School of Law", "text": ""}
{"id": "1035602", "revid": "110157", "url": "https://it.wikipedia.org/wiki?curid=1035602", "title": "Feature Driven Development", "text": "Il feature driven development \u00e8 una metodologia agile, ideata da Jeff De Luca e Peter Coad, che propone una robusta fase di analisi e progettazione integrata con un modello di sviluppo agile.\nCome s'intuisce dal nome \u00e8 una forma di sviluppo \"guidata dalle funzionalit\u00e0\" richieste e necessarie del programma. Sono disponibili diversi strumenti di supporto free, alcuni anche open source, essendo strettamente basata sull'utilizzo del UML e naturalmente sulla versione \"colorata\" del UML ideata dagli autori. Inoltre esiste una community molto attiva che si occupa di questa metodologia e degli strumenti utili per automatizzarne l'utilizzo, sviluppandoli e confrontandosi.\n\u00c8 forse il miglior compromesso e la miglior soluzione agile possibile, ma \u00e8 molto meno conosciuta di Extreme Programming, pur essendo indicata nell'Agile Manifesto. Serguei Khramtchenko fa un confronto diretto (vedi Bibliografia) dal quale emerge sorprendentemente che Feature Driven Development \u00e8 addirittura pi\u00f9 flessibile di Extreme Programming anche se la prima ha una fase di progettazione \"classica\" che la seconda elimina proprio per guadagnarne in flessibilit\u00e0.\nStoria.\nFDD \u00e8 stato inventato da Jeff De Luca nel 1997, che propose un insieme di cinque processi che riguardavano lo sviluppo completo basato sulle features. Tale modello era fortemente basato sulle idee di Peter Coad e integrato dall'esperienza personale. La prima forma strutturata di FDD fu presentata nel libro \"Java Modeling in Color with UML\" dello stesso Coad, Eric Lefebvre and Jeff De Luca nel 1999; in seguito una versione pi\u00f9 generale fu pubblicata nel libro di Stephen Palmer e Mac Felsing \"A Practical Guide to Feature-Driven Development\" . Ulteriori informazioni storiche si possono trovare nel sito personale di Jeff De Luca.\nLe fasi di sviluppo.\nIl progetto viene diviso in cinque fasi, dette processi:\nIn pratica si pu\u00f2 ridurre l'iterazione al semplice ciclo composto dai soli ultimi due passi: \"definire una lista di funzionalit\u00e0\" / \"sviluppare per funzionalit\u00e0\". Il processo critico \u00e8 il primo, ossia \"sviluppare un modello generale\", ed \u00e8 questo deve dare in uscita la documentazione UML. Questi diagrammi devono essere impostati in maniera tale da ottenere una frammentazione (una granularit\u00e0) dall'alto verso il basso, in modo da avere funzionalit\u00e0 da sviluppare che possano essere prodotte in brevi iterazioni. Queste funzionalit\u00e0 devono poi essere riunite in un singolo package alla fine di ogni iterazione.\nOgni iterazione \u00e8 composta da sei fasi:\nIl processo di sviluppo.\nLa collezione dei requisiti dell'utente e delle specifiche, avviene coinvolgendo il cliente anche durante lo sviluppo del progetto e non solo in una fase iniziale. Inizialmente si ottengono una lista di funzionalit\u00e0 richieste, che diventer\u00e0 la base della timeline del progetto, ed uno o pi\u00f9 diagrammi UML che definiscano il dominio del problema. Partendo da questa base, cliente e sviluppatori lavoreranno insieme ai requisiti in brevi iterazioni che coprano frammenti di business.\nC'\u00e8 da aspettarsi che siano necessari 6 mesi di sviluppo per completare i processi modellati in 2 settimane di riunioni preliminari con il cliente.\nFeature Driven Development non richiede esplicitamente la stesura di documentazione, ma obbliga all'utilizzo dei diagrammi UML. Questo per avere una base decisionale che sia stabile durante tutto il processo di sviluppo, solo in seconda battuta sar\u00e0 utile per scrivere una documentazione formale, se richiesta.\nNel corso del progetto ci sono molti documenti che devono essere disponibili per i diversi attori, quindi la miglior soluzione \u00e8 organizzare un sito web interno che contenga tutte le informazioni sul progetto: la lista di sviluppatori ed esperti del problema, il modello UML con i commenti, i forum di discussione, le convenzioni di scrittura del codice, la lista degli strumenti e delle librerie usate, i report dei test unitari, lo status del progetto, la timeline comprensiva della pianificazione futura, ecc...\nDurante lo sviluppo, organizzato in iterazioni brevi, si forma una struttura gerarchica con figure a met\u00e0 strada fra il project manager e gli sviluppatori: i capi-programmatori. Questi sono a capo di ogni singola iterazione, che quindi possono essere numerose e procedere parallelamente, scegliendo anche il team (composto da 3-5 persone) che se ne occuper\u00e0.\nL'esperienza dei capi-programmatori e la frammentazione del lavoro in iterazioni, sono i meccanismi di controllo e regolazione di Feature Driven Development. All'inizio di ogni iterazione si organizzano delle riunioni di progettazione che servono a far confrontare i membri del team e ad ottenere la documentazione del codice.\nLa stesura del codice prevede l'utilizzo rigoroso di uno standard comune di scrittura e il ricorso ad i test unitari, che possono essere organizzati a discrezione dei capi-programmatori.\nDate le numerose riunioni effettuate prima di cominciare a scrivere il codice, questa attivit\u00e0 diventa qualcosa di meccanico, infatti Feature Driven Development scoraggia l'uso di pratiche tipo il Refactoring mentre incoraggia la condivisione del codice prodotto (in maniera particolare della documentazione relativa) fra i diversi programmatori.\nPer la revisione del codice si va oltre il Pair programming visto che la condivisione all'interno del team dell'iterazione permette una verifica molto pi\u00f9 ampia. In ogni caso \u00e8 proprio per permettere la miglior revisione possibile del codice che i team di sviluppo devono essere poco numerosi e che le iterazioni devono essere brevi, fra 1 e 3 settimane.\nIl rilascio delle versioni \u00e8 previsto per la fine di ogni iterazione, raramente di pi\u00f9 iterazioni, ma ci\u00f2 permette di coinvolgere molto di meno il cliente rispetto a quanto facciano le altre metodologie leggere. E permette anche di non consegnare alcune versioni intermedie quando le condizioni al contorno non lo rendano possibile, ad esempio in caso di software medici embedded.\nTenere una traccia dello status del progetto \u00e8 un compito reso semplice da Feature Driven Development in quanto si ha a disposizione sin dall'inizio la lista delle funzionalit\u00e0 da implementare ed ogni iterazione ha dei pesi ben definiti per ogni passo:\nPartendo da questi dati, Jeff De Luca afferma che cambiamenti fino al 10% dei requisiti durante il corso del progetto non incidono in maniera tale da inficiare la deadline prevista.\nStrumenti a supporto.\nBench\u00e9 tutta la struttura organizzativa ed ogni processo di Feature Driven Development possano essere eseguiti manualmente, esistono diversi strumenti a supporto di questa metodologia. In particolare si possono trovare strumenti free, ed anche open source, tramite la community FDD. Riteniamo per\u00f2 pi\u00f9 utile soffermarsi sugli oggetti e le attivit\u00e0, rispetto ai singoli, differenti, strumenti che le supportano.\nUML colors.\nPer UML colorato si intende un UML standard con le classi divise in quattro categorie individuate da quattro colori diversi:\nLe classi ausiliari e le interfacce restano standard e non sono colorate.\nProgress Report.\nUn Progress Report \u00e8 definito e rappresentato con un modello esclusivo di Feature Driven Development, i diagrammi \"a parcheggio\". Ogni \"posto auto\" rappresenta un set di funzionalit\u00e0 e la sua lettura \u00e8 piuttosto semplice ed immediata.\nLo stesso Progress Report ha un livello di dettaglio maggiore in una tabella con la timeline per singola funzionalit\u00e0. Sono previste le milestone di ogni passo dell'iterazione mentre i colori indicano semplicemente: verde (tutto secondo i piani), rosso (lo sviluppo della funzionalit\u00e0 \u00e8 in ritardo rispetto allo scheduling previsto)."}
{"id": "1035605", "revid": "1318658", "url": "https://it.wikipedia.org/wiki?curid=1035605", "title": "LGV Est europ\u00e9enne", "text": "La LGV linea grande velocit\u00e0 Est europ\u00e9enne, o \"ligne nouvelle 6 (LN6)\", \u00e8 una linea ferroviaria francese ad alta velocit\u00e0 che collega Vaires-sur-Marne nella Seine-et-Marne e Vendenheim nel Bas-Rhin.\nSono notevolmente accelerate le relazioni e i collegamenti fra Parigi e le regioni del nord-est della Francia, la Germania, la Svizzera e il Lussemburgo con l'entrata in funzione, il 10 giugno 2007, di un primo tratto di questa nuova linea ad alta velocit\u00e0 (circa 300\u00a0km), fra Vaires-sur-Marne e Baudrecourt (Mosella).\nLa LGV Est \u00e8 parte integrante del colossale progetto di alta velocit\u00e0 ferroviaria che punta a collegare con l'alta velocit\u00e0 Parigi e Budapest entro il 2015..\nPercorsa in servizio commerciale a pi\u00f9 di 320\u00a0km/h, \u00e8 ad oggi la linea ferroviaria con la velocit\u00e0 pi\u00f9 elevata del mondo..\nStoria.\nLa LGV Est \u00e8 il frutto di un lungo progetto iniziato nel 1985 con la creazione di un tavolo di lavoro presieduto da Claude Rattier, ingegnere generale dei \"ponts et chauss\u00e9es\", poi da Philippe Essig, ingegnere generale. Il rapporto di questo tavolo di lavoro \u00e8 stato fondamentale per dare il via agli studi preliminari e alle perizie necessarie (1992 e 1993) prima di intraprendere la costruzione della linea..\nLa costruzione della linea.\nUna costruzione divisa in due fasi.\nLa costruzione della linea \u00e8 stata suddivisa in due tratte, per facilitare il finanziamento dell'opera:\nI costruttori.\nRFF (R\u00e9seau ferr\u00e9 de France) \u00e8 il proprietario della rete ferroviaria francese e dirige il progetto LGV Est. I lavori di genio civile se li sono divisi 5 societ\u00e0: SNCF, ISL, Tractebel, Sc\u00e9tauroute et Setec. La SNCF si \u00e8 aggiudicata circa il 50 % degli appalti di genio civile, assieme alla societ\u00e0 EEG Simecsol. La SNCF dirige inoltre tutti i lavori \"straordinari\" di superstruttura (ad es.: binari, elettrificazione, segnaletica) sotto l'egida di RFF.\nIl finanziamento del progetto TGV Est.\nQuello del TGV Est \u00e8 il primo progetto TGV che ha necessitato il contributo delle collettivit\u00e0 locali per essere finanziato, assieme allo Stato e all'Unione europea. La contribuzione di ciascuno \u00e8 stata decisa nel corso di varie riunioni, a seconda del guadagno di tempo sulla relazione ferroviaria verso Parigi. Infatti, la regione Alsazia ha dovuto pagare quasi 300 milioni di euro. \u00c8 molto probabile che questo modo di finanziamento sia ricondotto per la seconda parte del progetto LGV Est.\nIl finanziamento del progetto, il cui costo era inizialmente stimato a 3,125 miliardi d'euro (l'equivalente di circa 20,5 miliardi di franchi francesi o di oltre 6000 miliardi di lire italiane) \u00e8 ripartito come segue:\nQuesta partecipazione delle collettivit\u00e0 locali, regionali e degli Stati confinanti \u00e8 la conseguenza dell'applicazione di un decreto del marzo 1997 (articolo 4) che impedisce a RFF di finanziare un progetto richiesto dalle collettivit\u00e0 se il rendimento economico del progetto non \u00e8 sicuro, tranne se le collettivit\u00e0 stesse si rendono partecipi del finanziamento.\nIl progetto LGV Est ha necessitato un rifinanziamento dell'ordine di 290 milioni d'euro supplementari di cui si sono fatti carico lo Stato francese e RFF.\nIn occasione della visita del Primo ministro Dominique de Villepin per la posa dell'ultimo binario, \u00e8 stato divulgato il costo reale dell'investimento per il progetto TGV Est: 5 miliardi di euro (2006), l'equivalente di oltre 9500 miliardi di lire.\nInoltre, i locomotori e le carrozze sono a carico della SNCF. Da notare \u00e8 il fatto che su questa linea ad alta velocit\u00e0 circoleranno anche dei treni ICE della Deutsche Bahn sulla linea Parigi-Francoforte. A differenza della linea Bruxelles-Liegi-frontiera tedesca, le cadenze dei treni sulla \"LGV Est europ\u00e9enne\" sono il frutto di un accordo commerciale fra la Deutsche Bahn e la SNCF, in modo che le destinazioni servite delle due societ\u00e0 non lo siano in modo concorrenziale, bens\u00ec complementare.\nI test effettuati prima dell'apertura della linea.\nAlla fine dei lavori di costruzione, sono stati effettuati dei test per verificare i limiti delle infrastrutture e dei treni. Il progetto \u00ab V 150 \u00bb (che sta per 150 metri/secondo, cio\u00e8 540\u00a0km/h) nacque nello stesso periodo. Questi test (a proposito dei binari, delle condizioni climatiche e delle temperature, delle accelerazioni e del sistema elettrico) hanno contribuito ad innalzare il livello di affidabilit\u00e0 di tutta la struttura e, allo stesso tempo, di incrementare il comfort (rumori, vibrazioni) elaborando i dati ricavati da oltre 800 punti di controllo.\nIl 3 aprile 2007, alle 13h15, un prototipo del TGV Est, studiato apposta per l'occasione e profondamente modificato rispetto ai convogli tradizionali, ha battuto il record mondiale di velocit\u00e0 su rotaia raggiungendo l'incredibile velocit\u00e0 di 574,8\u00a0km/h, circa 160\u00a0m/s. Si ricordi che il precedente record mondiale di velocit\u00e0 su rotaia era detenuto sempre dal TGV che nel maggio 1990 sfrecci\u00f2 a 515,3\u00a0km/h. Per dare la potenza necessaria di 19,5 MW al treno, la tensione \u00e8 stata portata a 31 kV (invece di 25 kV), limitando cos\u00ec l'intensit\u00e0 della corrente a 630 A.\nMessa in funzione.\nLa messa in funzione della prima tratta del progetto, inizialmente prevista nel 2006, ha avuto luogo nel giugno 2007. Per quanto concerne la seconda fase del progetto LGV Est, sebbene le operazioni preliminari (studi dettagliati, analisi approfondite, espropriazione dei terreni necessari) siano a buon punto, \u00e8 ancora troppo presto per prevedere con esattezza la messa in servizio della seconda tratta.\nI TGV hanno cominciato a circolare da giugno 2006 fra Parigi e l'est della Francia, conservando gli orari dei treni Corail che oramai sostituiscono, nel doppio scopo di formare i macchinisti e il personale di bordo e abituare la clientela alle caratteristiche del TGV fra cui, soprattutto, la prenotazione obbligatoria del posto.\nLa velocit\u00e0 commerciale di questa LGV \u00e8 di 320\u00a0km/h rispetto ai 300\u00a0km/h delle altre linee ad alta velocit\u00e0. La velocit\u00e0 di crociera pi\u00f9 elevata \u00e8 dovuta al tracciato della linea pi\u00f9 rettilineo e a delle pendenze pi\u00f9 dolci rispetto a quelle delle altre LGV (salite e discese al massimo del 25/1000 invece del 35/1000).\nIl progetto LGV Est.\nComunemente denominata \"LGV Est\" o \u00ab linea del TGV Est \u00bb, questa linea ad alta velocit\u00e0 \u00e8 un'estensione della rete TGV in Francia che permette di collegare Parigi a Strasburgo (adesso in 2h20; successivamente in 1h50), ma anche a Reims, Metz, Nancy, Colmar, Mulhouse, \u00c9pinal, Saint-Di\u00e9, Thionville, Lussemburgo e alcune citt\u00e0 della Germania e della Svizzera.\nPermette, inoltre, dei collegamenti molto pi\u00f9 rapidi fra l'est della Francia e le altre regioni dotate di LGV (LGV Sud-Est, LGV Ouest et LGV Sud-Ouest, LGV Nord, ...). Cos\u00ec facendo, si evita la capitale e, conseguentemente, si evita di doversi spostare da una ad un'altra stazione ferroviaria di Parigi.\nLa LGV Est s'inserisce in un colossale progetto a lungo termine che punta a collegare con l'alta velocit\u00e0 ferroviaria Parigi e Budapest, attraversando il nord-est della Francia, il sud della Germania, l'Austria e, infine, l'Ungheria.\nTracciato della linea.\nNel suo complesso, la linea si estender\u00e0 per 406\u00a0km da Vaires-sur-Marne, nell'est della periferia parigina, a Vendenheim a nord di Strasburgo. Le regioni francesi attraversate sono l'\u00cele-de-France, la Picardie, la Champagne-Ardenne, la Lorena e l'Alsazia.\nIl ponte pi\u00f9 lungo, il ponte \"Viaduc de la Moselle\" (1500 m) \u00e8 situato a Champey-sur-Moselle.\nCome per le altre LGV finora in servizio, alcune citt\u00e0 sono state tralasciate dalla LGV Est. In Lorena sono principalmente le citt\u00e0 servite dall'attuale linea classica Parigi-Nancy-Strasburgo (a titolo di esempi, Commercy e Toul, ma anche Longwy e Pont-\u00e0-Mousson); sono state tralasciate anche alcune citt\u00e0 del sud della Champagne (Langres, Chaumont e Troyes).\nOpere ingegneristiche.\nLungo i 300\u00a0km della LGV Est, sono disseminate 338 opere d'arte: i viadotti, i ponti e i sottopassi. Fra i 14 viadotti della linea, 3 sono di particolare bellezza: il viaduc de la Meuse (602,50 m), il viaduc de Jaulny (480 m) e il viaduc de la Moselle (1510 m)..\nVelocit\u00e0 di crociera, elettrificazione e segnaletica.\nQuesta nuova linea di 300\u00a0km \u00e8 stata progettata per permettere ai TGV di circolare ad una velocit\u00e0 \"potenziale\" di 350\u00a0km/h. La velocit\u00e0 di crociera in servizio commerciale \u00e8 attualmente di 320\u00a0km/h (20\u00a0km/h di pi\u00f9 delle altre linee ad alta velocit\u00e0).\nLa linea \u00e8 stata elettrificata, come le altre LGV, con corrente alternata 2 x 25 kV e con una frequenza di 50\u00a0Hz.\nLa linea \u00e8 anche equipaggiata di circuiti a alta frequenza per la trasmissione di informazioni fra il treno e i binari, come le altre LGV francesi. \u00c8 inoltre la prima linea francese a essere dotata di ETCS e di GSM-R, componenti del \"Sistema europeo di sorveglianza del traffico ferroviario (ERTMS)\". La LGV Est \u00e8 cos\u00ec la prima linea ferroviaria francese ad alta velocit\u00e0 \u00ab interoperabile \u00bb, cio\u00e8 che permette la circolazione dei treni ad alta velocit\u00e0 non solo francesi, ma anche europei. La prima linea al mondo con tale sistema \u00e8 stata la Ferrovia Roma-Napoli (alta velocit\u00e0).\nLe 3 nuove stazioni TGV.\nStazione di Champagne-Ardenne TGV.\nLa stazione \u00e8 situata a Bezannes, comune 5\u00a0km a sud di Reims, nella regione Champagne-Ardenne. Questa stazione ha come caratteristica l'essere interconnessa con la rete ferroviaria regionale TER. Sar\u00e0 inoltre collegata col futuro tram di Reims, attualmente in costruzione.\nStazione di Meuse TGV.\nLa stazione \u00e8 situata a Trois-Domaines, a met\u00e0 strada tra Bar-le-Duc e Verdun. La sua frequentazione dovrebbe essere assai modesta, data la scarsa densit\u00e0 di popolazione della regione circostante.\nLa creazione di questa stazione suscita tuttavia le speranze degli eletti locali a proposito dello sviluppo economico del d\u00e9partement.\nStazione di Lorraine TGV.\nLa stazione \u00e8 situata a Louvigny, a 27\u00a0km da Metz e 37\u00a0km da Nancy, nel dipartimento della Mosella. Entro il 2012, \u00e8 previsto il \"trasloco\" da questa stazione verso una nuova poco distante che offrir\u00e0, una volta ultimata, delle migliori possibilit\u00e0 di interconnessioni con la rete ferroviaria regionale e con l'aeroporto regionale..\nLavori complementari.\nOltre alla costruzione della nuova linea, il progetto comprende:\nArcheologia.\nTutta la realizzazione grande dell'infrastruttura ha permesso di mettere alla luce di molte ricchezze archeologiche. Una legge del luglio 1980 obbliga a dedicare una parte del budget dell'opera alla salvaguardia di questi beni. Una prima diagnosi effettuata su 240\u00a0km del tracciato \u00e8 stata effettuata a partire dall'autunno 2000 da quasi 150 archeologi dell'istituto nazionale di ricerca archeologica preventiva (INRAP). Per i 60\u00a0km restanti si \u00e8 reso necessario attendere il disboscamento delle molte foreste. La ricerca archeologica effettuata sui 300\u00a0km del tracciato, ma anche nei siti di discarica dei materiali, ha reso possibile mettere alla luce quattrocento siti circa 30 di questi hanno richiesto degli scavi pi\u00f9 approfonditi. L'operazione di ricerca conclusa nel luglio 2003 \u00e8 costo complessivamente 20 milioni di \u20ac finanziati dalla RFF.\nLe destinazioni del TGV Est.\nIl 2 febbraio 2005 si \u00e8 riunito a Metz il comitato decisionale del progetto per presentare i futuri collegamenti del TGV Est.\nPer andare da Parigi a Strasburgo non sono pi\u00f9 necessarie 4h ma, da giugno 2007, solamente 2h17. Quando la seconda tratta sar\u00e0 costruita, il tempo di percorrenza scender\u00e0 ulteriormente a 1h50.\nMiglioramenti importanti sono stati realizzati per altri numerosi percorsi: Reims \u00e8 a 45 minuti da Parigi invece di 1h35, Nancy e Metz a 1h30 e 1h23 invece di 2h55, Mulhouse a 3h10 invece di 4h25, Lussemburgo a 2h06 invece di 3h55, Basilea a 3h20 invece di 5h e Zurigo a 4h26 invece delle precedenti 6h.\nLa SNCF pubblic\u00f2 nell'agosto 2006 gli orari dei TGV che percorrono la nuova linea LGV Est. Per quanto riguarda le cadenze, esse sono conforme a quelle annunciate all'inizio del progetto, tranne piccole eccezioni: Parigi dispone di un solo collegamento diretto quotidiano con Francoforte sul Meno e di 3 collegamenti quotidiani con Saarbr\u00fccken; i collegamenti diretti con Monaco di Baviera sono stati rimandati a dicembre 2007. Inoltre, vi \u00e8 un solo collegamento diretto giornaliero fra Strasburgo e, rispettivamente, Rennes, Nantes e Bordeaux.\nI viaggi in treno dalla Germania verso Parigi e viceversa, si fanno via Baudrecourt e Mannheim in direzione e in provenienza da Francoforte sul Meno; da e verso il sud della Germania e, quindi, Karlsruhe, Stoccarda e Monaco di Baviera, i nuovi TGV circolano via Strasburgo. Il tragitto verso Monaco da Parigi dura 5h30 rispetto alle precedenti 8h20 (la durata pu\u00f2 variare a seconda degli ammodernamenti realizzati sulla rete tedesca).\nLa linea \u00e8 percorsa da tre tipi di treni: dei treni TGV R\u00e9seau rinnovati dallo stilista Christian Lacroix per i collegamenti nazionali e quelli verso Lussemburgo; sono invece dei TGV POS (Paris-Ostfrankreich-S\u00fcddeutschland) e degli ICE 3 che viaggiano verso le altre destinazioni internazionali.\nLe tariffe dei biglietti.\nLa nuova griglia tariffaria ha rapidamente provocato un'ondata di malcontento constatando il forte aumento dei prezzi dei biglietti e degli abbonamenti, soprattutto quello del \"Conseil \u00e9conomique et social\" della Lorena.\nSecondo uno studio del Consiglio regionale della Mosella (2 marzo 2007), l'aumento dei prezzi dei biglietti TGV rispetto a quelli dei treni classici attualmente in servizio \"varia fra il 20% e il 60% secondo la stazione di partenza, quella di destinazione e l'ora\". Questi aumenti, ingiustificati secondo le collettivit\u00e0 locali, sono argomento di aspri dibattiti fra i dipartimenti e regioni, e la SNCF. Altrimenti, le collettivit\u00e0 locali minacciano di non contribuire al finanziamento della seconda tratta del progetto..\nLa seconda fase.\nIl cantiere della seconda fase del progetto LGV Est tra Baudrecourt e Vendenheim durer\u00e0 circa 5 anni, dal 2009 al 2014, dato che la creazione di un tunnel nei Vosgi lungo 4\u00a0km richieder\u00e0 3 anni di lavori.\nIl costo complessivo di questa seconda fase, che ridurr\u00e0 ulteriormente il tempo di percorrenza fra Parigi e Strasburgo da 2h20 a 1h50, sar\u00e0 di circa 1,7 miliardi di euro. Ma il finanziamento non \u00e8 ancora certo, per le ragioni elencate nel paragrafo precedente.\nImpatto socio-economico della linea.\nL'entrata in servizio della LGV Est ha permesso di dividere mediamente per due i tempi di percorrenza ferroviari tra Parigi e l'est della Francia, il che fa ben sperare le regioni dell'est del paese, Infatti queste, con la disindustrializzazione, hanno vissuto e vivono delle situazioni economiche spesso precarie e cercano di rilanciare la loro economia.\nPrimo bilancio.\nIl bilancio delle prime settimane di attivit\u00e0 del TGV Est \u00e8 globalmente pi\u00f9 che positivo con delle percentuali di occupazione dei posti molto elevate per essere una nuova linea e nessun incidente rilevante \u00e8 per ora avvenuto."}
{"id": "1035606", "revid": "125650211", "url": "https://it.wikipedia.org/wiki?curid=1035606", "title": "Mascotte ufficiali del campionato mondiale di calcio", "text": "Ogni edizione del Campionato mondiale di calcio a partire da quella del 1966 ha avuto la propria mascotte ufficiale. \"World Cup Willie\", la mascotte di quel torneo, fu la prima mascotte di una coppa del mondo e una delle prime in assoluto ad essere abbinata ad un qualsiasi evento sportivo. I disegnatori di questi pupazzetti cercano di rappresentare un argomento tipico della nazione ospitante (cultura, tradizione, flora, fauna, ecc).\nLe mascotte dei mondiali hanno come target i bambini e spesso vengono creati cartoni animati oppure vari gadget da abbinare a questa figura ed alla manifestazione in generale."}
{"id": "1035607", "revid": "1566286", "url": "https://it.wikipedia.org/wiki?curid=1035607", "title": "Misti Traya", "text": "Biografia.\nIl suo vero nome \u00e8 Misty Dawn Warren ed \u00e8 figlia dello scrittore Jonathan Lemkin e dell'attrice Kiersten Warren. Nel 1999 si \u00e8 diplomata in una scuola femminile di Los Angeles chiamata Marlborough. Successivamente, presso il Sarah Lawrence College di New York, ha studiato scrittura creativa e ha ottenuto la laurea nel 2003. \u00c8 una brava skater, parla il francese ed \u00e8 pronipote di un missionario battista."}
{"id": "1035609", "revid": "1272592", "url": "https://it.wikipedia.org/wiki?curid=1035609", "title": "Diritto fallimentare italiano", "text": "Il diritto fallimentare italiano \u00e8 quella branca del diritto commerciale italiano che disciplina il fallimento e gli aspetti connessi.\nLa procedura fallimentare \u00e8 una procedura giuridica attraverso cui viene sottoposto ad esecuzione l'intero patrimonio di un imprenditore commerciale quando questi si trova nell'impossibilit\u00e0 obiettiva di far fronte regolarmente agli impegni assunti nei confronti dei creditori stessi.\nPresupposti.\nI presupposti sono:\nI caratteri comuni sono quello di \"generalit\u00e0\" in quanto coinvolge tutto il patrimonio del fallito (imprenditore), e quello di \"collettivit\u00e0\" che mira ad assicurare la parit\u00e0 di trattamento dei creditori (par condicio creditorum).\nLe procedure concorsuali.\nLe forme in cui pu\u00f2 essere sviluppata la procedura concorsuale sono:\nCollegamenti esterni.\nDiritto Fallimentare (vLex Italia)"}
{"id": "1035610", "revid": "147771", "url": "https://it.wikipedia.org/wiki?curid=1035610", "title": "Interaction Design", "text": ""}
{"id": "1035611", "revid": "2066886", "url": "https://it.wikipedia.org/wiki?curid=1035611", "title": "Lingua slovena in Italia", "text": " \nLa lingua slovena in Italia viene principalmente parlata da una comunit\u00e0 autoctona residente lungo il confine orientale, la minoranza slovena in Italia.\nNon ci sono dati recenti e certi sul numero dei parlanti in sloveno o dialetti sloveni in Italia; statistiche del 1974 attestavano gli utilizzatori dello sloveno a 61.000 persone nel territorio del Friuli-Venezia Giulia, raccolti nella provincia di Trieste e nelle zone orientali delle province di Gorizia e Udine. La qualifica di \"dialetto sloveno\" qui considerata \u00e8 quella derivante dalla legislazione italiana.\nSloveno standard e dialetti sloveni in Italia.\nIl frazionamento della minoranza in Italia, come anche la diversa appartenenza statale, rendono problematica (nonch\u00e9 in pi\u00f9 di qualche caso dichiaratamente avversata) l'adozione dello standard letterario sloveno come lingua comune per l'insieme delle comunit\u00e0: mentre infatti gli slovenofoni di Trieste e di Gorizia si riconoscono pienamente nella lingua e nelle tradizioni culturali della vicina Slovenia - alle quali hanno dato anzi un contributo storicamente significativo -, i gruppi della provincia di Udine (Slavia friulana) tendono in genere a porre l'accento sulla differenza dei loro dialetti dallo standard sloveno, per sottolineare la loro peculiarit\u00e0 storica e culturale. Ci\u00f2 deriva anche dal fatto che, a differenza degli sloveni della provincia di Trieste e Gorizia che hanno avuto, tranne - ovviamente - durante il ventennio fascista, scuole pubbliche con lo sloveno standard come lingua d'insegnamento dai tempi dell'Impero asburgico, gli sloveni della provincia di Udine non hanno mai avuto la possibilit\u00e0 di un contatto costante con la lingua letteraria slovena nonostante le promesse del Regno d'Italia. La loro variante dello sloveno \u00e8 quindi rimasta sul livello di lingua orale, creando un diffuso fenomeno di diglossia, che aveva caratterizzato a lungo anche gli sloveni dell'Oltremura.\nLa peculiarit\u00e0 del resiano ha inoltre indotto alla creazione di una propria standardizzazione ortografica che si \u00e8 andata diffondendo negli ultimi due decenni. All'inizio del 2007, per\u00f2, il consiglio comunale di Resia approv\u00f2 una risoluzione che afferma la volont\u00e0 del comune di essere inserito nel territorio dove sar\u00e0 vigente la legge di tutela della minoranza slovena, bench\u00e9 resti aperta la polemica soprattutto interna sulla questione dell'uso del resiano scritto nel sistema educativo e amministrativo in luogo dello Sloveno, e sull'opportunit\u00e0 di sostenere la richiesta di un diverso riconoscimento per questo idioma da parte dello stato italiano.\n\u00c8 difficile fare chiarezza sulle posizioni contrastanti che vengono prese nel dibattito anche perch\u00e9 sul territorio della tutela culturale le polemiche vengono alimentate anche da posizioni politiche e ideologiche in buona parte provenienti dall'esterno: in particolare se da un lato gran parte dell'associazionismo sloveno e tutte le correnti filo-slovene spingono per una comune identificazione slovena di tutti i cittadini italiani di lingua slovena del Friuli-Venezia Giulia e per l'adozione dello sloveno standard da parte di tutte le comunit\u00e0, d'altro canto gran parte della politica italiana e anche friulana, e tutto il nazionalismo italiano, ivi comprese le associazioni segrete che svolsero un rilevante ruolo nella storia locale del XX secolo, sono contrari all'identificazione slovena e spingono invece per un'esaltazione delle differenze locali, culturali e storiche, e pertanto per un maggiore riconoscimento delle differenze in particolare dei resiani e degli abitanti della Benecia. Il dibattito attuale \u00e8 in tutti i casi piuttosto acceso e vario, tanto da essere difficile riportare completamente tutte le posizioni presenti.\nDialetti sloveni in Italia.\nLo sloveno in Italia \u00e8 rappresentato da vari dialetti; tutti questi, tranne il resiano, si estendono anche dall'altra parte del confine con la Slovenia (o, nel caso del dialetto del Gailtal, anche in Austria):\nTranne il penultimo, che fa parte del gruppo dei dialetti carinziani, tutti gli altri fanno parte del gruppo dei dialetti del Litorale (\"primorska nare\u010dna skupina\").\nQuanto al resiano tanto i linguisti che i poteri politici e l'opinione pubblica non sono concordi riguardo al suo status: alcuni lo considerano parte integrante del gruppo dialettale litoraneo, altri parlano di un dialetto di transizione tra i gruppi litoraneo e carinziano, altri ancora sostengono la sua peculiarit\u00e0 nell'ambito della famiglia linguistica slovena; taluni, infine, sostengono invece si tratti di un idioma a s\u00e9 stante, sebbene simile allo sloveno.\nIl Resiano ha mantenuto infatti degli arcaismi non pi\u00f9 esistenti negli altri dialetti sloveni, quale ad esempio il tempo verbale aoristo, e presenta un sistema fonetico del tutto peculiare, con ben quattro varianti locali della dizione. La popolazione parlante, inoltre, , sembra propendere ampiamente per un'identificazione indipendente dallo sloveno.\nUso della lingua slovena nella liturgia cattolica.\nLa Chiesa cattolica usa la lingua slovena nella liturgia ovunque vi sia un numero sufficiente di fedeli sloveni. Nelle diocesi di Trieste e di Gorizia vi sono due vicari episcopali per gli sloveni ed i fedeli sloveni sono organizzati in modo autonomo. Il clero \u00e8 attivamente impegnato nell'affermazione della convivenza tra la popolazione italiana e quella slovena.\nScolarizzazione in lingua slovena.\nSotto la monarchia austro-ungarica, grazie al regime federale dello Stato l'idioma sloveno ha trovato una sua collocazione scolastica, mentre le terre che scelsero tramite il referendum del 1866 di passare sotto il regno d'Italia non fruirono di questa opportunit\u00e0.\nGi\u00e0 nella seconda met\u00e0 del Settecento, Maria Teresa d'Austria e successivamente Giuseppe II e Leopoldo II furono tre imperatori illuminati che promossero la scolarizzazione di massa in tutto il loro impero. In seguito alle riforme costituzionali degli anni sessanta dell'Ottocento, la scolarizzazione elementare nella parte austriaca della duplice monarchia venne a dipendere dalle amministrazioni comunali. Per gli sloveni del Goriziano e del Carso ci\u00f2 signific\u00f2 una scolarizzazione nella lingua slovena standard, mentre a Trieste (in quanto prevalentemente italiana) ed anche in parte dell'Istria, dove sia le amministrazioni comunali sia l'istruzione erano italiane, vennero fondate, gi\u00e0 dalla seconda met\u00e0 dell'Ottocento, varie scuole private slovene, dirette dalla \"Societ\u00e0 SS. Cirilio e Metodio\" (\"Cirilmetodova dru\u017eba\"). Questo, insieme alla diffusione delle attivit\u00e0 culturali di stampo popolare, ha permesso agli sloveni austroungarici di imparare a leggere e scrivere nello sloveno standard. Dopo l'assegnazione al Regno d'Italia del Litorale austriaco avvenuta in base al trattato di Rapallo (1920), gli sloveni ivi residenti persero la possibilit\u00e0 di studiare la propria madrelingua dai banchi di scuola. In seguito all'applicazione della Legge n. 2185 del 1/10/1923 (Riforma scolastica Gentile), nell'area comprendente le attuali provincie di Gorizia e Trieste furono abolite tutte le scuole con lingua di insegnamento slovena (oltre 60). Fu solo dopo la seconda guerra mondiale che gli sloveni riottennero il diritto di frequentare la scuola dell'obbligo nella propria lingua madre, in base alla Legge n. 1012 del 19/07/1961. In territorio italiano va ricordato monsignor Ivan Trinko, appassionato diffusore della cultura slovena, che si oppose alla proibizione del regime fascista all'uso dello sloveno locale nelle chiese.\nIn Friuli-Venezia Giulia sono presenti dodici scuole di ogni ordine e grado con la lingua d'insegnamento slovena.\nNell'UTI Collio - Alto Isonzo sono presenti quattro scuole: \nNell'UTI Giuliana sono presenti otto scuole: \nDa oltre 20 anni esiste a San Pietro al Natisone, nella Slavia friulana l'Istituto comprensivo statale Paolo Petricig, una scuola pubblica bilingue molto frequentata dai ragazzi della vallata e finanziata dallo Stato italiano. La scuola media di primo grado, richiesta da diversi anni, \u00e8 stata inaugurata il 12 settembre 2007.\nLo status dello sloveno in Italia.\nNella provincia di Trieste e in quella di Gorizia funzionano, dal primo dopoguerra, scuole statali con lo sloveno come lingua d'insegnamento.\nCon la legge n. 38 del 23 febbraio 2001 \u00e8 stato costituito il \"Comitato istituzionale paritetico per i problemi della minoranza slovena\" con sede a Trieste; si \u00e8 provveduto a tracciare un elenco dei comuni abitati dalla minoranza, estendendo alle Valli del Natisone le norme di tutela, riconoscendo come scuole statali gli istituti bilingui privati. Nel 2007 \u00e8 stato aperto nel centro di Trieste lo \"Sportello unico statale per gli Sloveni\", al fine di consentire alla comunit\u00e0 di utilizzare la propria lingua materna nei rapporti con le istituzioni pubbliche.\nLe associazioni di lingua slovena sono quasi tutte inquadrate nell'Unione Culturale Economica Slovena (SKGZ - \"Slovenska kulturno gospodarska zveza\") e nella Confederazione delle Organizzazioni Slovene (SSO - \"Svet slovenskih organizacij\"), che a loro volta hanno dato vita al Coordinamento delle minoranze slovene in Italia, Austria, Ungheria e Croazia (SLOMAK - \"Slovenska manj\u0161inska koordinacija\"). A Trieste esiste anche l'Istituto Sloveno delle Ricerche (SLORI - \"Slovenski raziskovalni in\u0161titut\"). Nella stessa citt\u00e0 viene stampato, dal 1945, il quotidiano Primorski dnevnik, redatto completamente in lingua slovena. Dalla sede regionale RAI vanno inoltre in onda numerose trasmissioni radiofoniche e televisive in lingua slovena. Le comunit\u00e0 slovene di Gorizia e Trieste hanno inoltre la possibilit\u00e0 di ascoltare i canali radiofonici e televisivi della vicina Slovenia, con la quale hanno mantenuto intensi e stretti contatti culturali che si sono rafforzati dopo la proclamazione dell'indipendenza del paese nel 1991.\nDa decenni lo sloveno \u00e8 utilizzato come lingua coufficiale in diversi comuni della provincia di Trieste e del Goriziano, con tutti i documenti redatti in forma bilingue. Lo sloveno standard viene utilizzato anche in alcuni comuni delle Valli del Natisone (provincia di Udine), pur se sporadicamente, per via delle gi\u00e0 citate resistenze di parte della popolazione locale ad identificare il proprio dialetto con la lingua slovena ufficiale.\nComuni in cui vige la tutela della comunit\u00e0 slovena.\nNei comuni in cui vige la tutela della comunit\u00e0 slovena \u00e8 consentita l'esposizione della bandiera slovena accanto a quella italiana, europea e regionale.\nElenco dei comuni in cui vige la tutela della comunit\u00e0 slovena (legge n. 38 del 2001, approvato da decreto del presidente della Repubblica il 12 settembre 2007)"}
{"id": "1035614", "revid": "160832", "url": "https://it.wikipedia.org/wiki?curid=1035614", "title": "Porto Conte", "text": "La baia di Porto Conte (Portu Conte in lingua sarda, Port del Comte in lingua catalana) \u00e8 un'insenatura naturale della Riviera del Corallo, localit\u00e0 della costa nord-occidentale della Sardegna, nell'omonimo mare, protetta in seguito all'istituzione del parco naturale regionale di Porto Conte. \u00c8 racchiusa tra i promontori carsici di capo Caccia e punta Giglio e si affaccia sulla rada di Alghero; proprio da Alghero dista circa 20\u00a0km. Misura dall'imboccatura al fondo 6\u00a0km, con una larghezza di circa 2,5\u00a0km. La parte costiera \u00e8 formata da piccole insenature, da dirupi e dal lungo arenile della spiaggia di pineta Mugoni.\nStoria.\nConosciuto al tempo dei romani come \"Nimpharum Portus\", ovvero porto delle ninfe, \u00e8 uno dei pi\u00f9 grandi porti naturali del Mediterraneo, riparato dai venti di nord ovest. Per questo motivo ha sempre rivestito una grande importanza strategica nei secoli passati.\nLe prime testimonianze della presenza umana nell'area risalgono al Neolitico, con ritrovamenti datati al VI millennio a.C. presso la grotta Verde. Esistono inoltre numerose testimonianze di epoca nuragica presso le localit\u00e0 di Palmavera e Sant'Imbenia. In quest'ultima localit\u00e0 sono stati ritrovati i resti di una villa romana.\nIl 27 agosto 1353, Pietro IV d'Aragona e il veneziano Niccol\u00f2 Pisani sbaragliarono le armate genovesi nella battaglia di Porto Conte; morirono un migliaio di Genovesi, mentre i prigionieri furono 3.500 ed i feriti pi\u00f9 di 2.000. La citt\u00e0 fu poi ripopolata dai catalani.\nDal 1999 il luogo \u00e8 sottoposto a protezione naturalistica nella zona terrestre con il parco regionale di Porto Conte e dal 1983 nella parte marina con l'area naturale marina protetta Capo Caccia - Isola Piana. Riveste una rilevante importanza a livello naturalistico e turistico, tanto che vi sono praticate molte attivit\u00e0 turistiche, sportive e di interesse scientifico come: immersioni subacquee, speleologia, trekking, arrampicata, botanica, bird watching, archeologia, ricerca, enologia, fotografia naturalistica. Vi sono anche alcuni esemplari di asinello bianco importati dall'Asinara ospitati nel parco regionale per preservarne la specie.\nAntoine de Saint-Exup\u00e9ry, autore de Il piccolo principe, trascorse a Porto Conte gli ultimi due mesi della sua vita in una villa posta a monte della Torre Nuova , da maggio a luglio 1944, prima del tragico epilogo con la caduta del suo aereo.\nTerritorio.\nLa morfologia del territorio si presenta piuttosto variegata. La zona di costa compresa tra capo Caccia e punta Giglio \u00e8 caratterizzata da ampi tratti a falesie alle quali si alternano porzioni meno scoscese. L'immediato entroterra \u00e8 invece caratterizzato da basse colline alternate a pianure. Per motivi naturalistici \u00e8 stato incluso, nonostante la notevole distanza dalla zona di Porto Conte lo stagno del Calich, collegato con il mare da un canale artificiale realizzato alla fine degli anni trenta durante i lavori di bonifica operati nella regione. Rappresenta un importante ecosistema per la variet\u00e0 di vita animale e vegetale che ospita.\nDal punto di vista geologico l'area \u00e8 caratterizzata da rocce calcaree dalle quali, per effetto dell'acqua, si sono originate numerose grotte carsiche. Tra i rilievi pi\u00f9 elevato del parco vi sono la punta Cristallo, con i suoi 326 m s.l.m. ed il monte Doglia, che raggiunge i 442 metri.\nClima.\nNell'area di Porto Conte, cos\u00ec come in quasi tutto il territorio della Sardegna, il clima, secondo la classificazione climatica di K\u00f6ppen, \u00e8 quello mediterraneo. \u00c8 caratterizzato da inverni miti ed umidi ed estati calde e secche. La temperatura media annua \u00e8 compresa tra i 16 ed i 17 \u00b0C mentre le precipitazioni si attestano sui 600 millimetri all'anno. I venti dominanti sono il maestrale ed il libeccio.\nFlora.\nLe formazioni vegetali presenti nell'area protetta sono costituite dalla lecceta, dalla macchia mediterranea, dalla gariga e dai rimboschimenti di conifere. Questi ultimi devono la loro esistenza al cantiere forestale di Porto Conte - Prigionette, gestito dall'agenzia Forestas, racchiuso tra la costa nord del golfo e le pareti a picco di torre Pegna, punta Cristallo e punta Gessiere. Le aree a lecceta pi\u00f9 consistenti si trovano presso punta Giglio.\nLe specie presenti nella gariga sono il cisto marino (\"Cistus monspeliensis\"), il rosmarino (\"Rosmarinus officinalis\"), la betonica fetida (\"Stachys glutinosa\"), la ginestra di Corsica (\"Genista corsica\"), il timo (\"Thymus\"), la timelea (\"Thymelaea tartonraira\") e l'elicriso (\"Helicrisum microphyllum\") ma vi si trovano anche il fiordaliso spinoso (\"Centaurea horrida\"), l'astragalo dragante (\"Astragalus tragacantha\"), l'euforbia delle Baleari (\"Euphorbia pithyusa\") e lo statice delle ninfe (\"Limonium nymphaeus\"). Lungo la costa vegetano i piccoli arbusti dell'astragalo di Terracciano (\"Astragalus terraccianoi\"), della ginestra sarda (\"Genista sardoa\") e della stregona spinosa (\"Stachys glutinosa\"), associati alle specie erbacee come il giglio marino (\"Pancratium illyricum\"), la silene nodulosa (\"Silene nodulosa\"), il geranio corso (\"Erodium corsicum\"), la finocchiella di Bocconi (\"Seseli bocconi\"), il caglio di Schmid (\"Valium schmidii\"), la pratolina spatolata (\"Bellium bellidioides\"), l'aglio paucifloro (\"Allium parciflorum\"), lo zafferanetto di Requien (\"Romulea requienii\"), lo zafferano minore (\"Crocus minimus\"), il gigaro (\"Arum pictum\"), l'asfodelo (\"Asphodelus microcarpus\") e l'ortica verdescura (\"Urtica atrovirens\").\nI boschi sono invece formati principalmente dal leccio (\"Quercus ilex\"), al quale si alterna anche il corbezzolo (\"Arbutus unedo\") che, nelle formazioni a macchia lo si ritrova spesso associato all'erica arborea (\"Erica arborea\"). Il sottobosco \u00e8 caratterizzato da specie come il pungitopo (\"Ruscus aculeatus\"), l'asparago pungente (\"Asparagus acutifolius\"), il ciclamino primaverile (\"Cyclamen repandum\") e l'asparago bianco (\"Asparagus albus\"). La macchia \u00e8 inoltre popolata da specie caratteristiche come il ginepro fenicio (\"Juniperus phoenicea\"), il lentisco (\"Pistacia lentiscus\"), la fillirea (\"Phillyrea angustifolia\"), l'olivastro (\"Olea europea sylvestris\"), l'euforbia arborescente (\"Euphorbia dendroides\"), l'euforbia cespugliosa (\"Euphorbia characias\"), la palma nana (\"Chamaerops humilis\"), il trifoglino legnoso (\"Dorycnium pentaphyllum\"), il cisto rosso (\"Cistus incanus\") ed il cisto femmina (\"Cistus salvifolius\").\nTra le rocce delle falesie di capo Caccia e punta Giglio crescono il finocchio marino (\"Crithmum maritimum\"), la camforosma (\"Camphorosma monspeliaca\"), il senecio (\"Senecio leucanthemifolius\") il mesembriantemo (\"Mesembriantemum nodiflorum\"), il cavolo marino (\"Brassica insularis\"), il malvone delle rupi (\"Lavatera marittima\"), la ruta d'Aleppo (\"Ruta chalepensis\"), il porraccio (\"Allium ampeloprasum\") e la violacciocca selvatica (\"Matthiola tricuspidata\") mentre nelle zone ombreggiate vegetano il polipodio meridionale (\"Polypodium australe\"), la cedracca (\"Ceterach officinarum\") ed il narciso giallo (\"Narcissus bertolonii\").\nFauna.\nI mammiferi che popolano le aree di macchia mediterranea e gariga sono il coniglio selvatico (\"Oryctolagus cuniculus\") e la lepre sarda (\"Lepus capensis mediterraneus\"). Negli anni settanta furono reintrodotti, nell'area del cantiere forestale gestito dall'Ente Foreste, i daini (\"Dama dama\"), i cavallini della Giara (\"Equus caballus giarae\") e gli asinelli bianchi (\"Equus asinus var. albina\") provenienti dall'Asinara. Altri mammiferi comuni sono il cinghiale sardo (\"Sus scrofa meridionalis\"), la donnola (\"Mustela nivalis\") e la volpe (\"Vulpes vulpes\").\nTra gli uccelli le specie pi\u00f9 comuni sono la pernice sarda (\"Alectoris barbara\"), l'occhiocotto (\"Sylvia melanocephala\"), la magnanina (\"Sylvia undata\"), lo zigolo nero (\"Emberiza cirlus\") e lo scricciolo (\"Troglodytes troglodytes\"). Le zone boscose sono popolate dal fringuello (\"Fringilla coelebs\"), dalla cinciarella (\"Parus caeruleus\"), dalla cinciallegra (\"Parus major\") e dal picchio rosso maggiore (\"Dendrocopos major\"). Nel periodo delle migrazioni si possono avvistare la tortora (\"Streptopelia turtur\"), il colombaccio (\"Columba palumbus\"), il balia selvatico (\"Columba livia\") e la beccaccia (\"Scolopax rusticola\"). Gli uccelli acquatici pi\u00f9 comuni, sono il cavaliere d'Italia (\"Himantopus himantopus\"), la garzetta (\"Egretta garzetta\"), l'airone cenerino (\"Ardea cinerea\"), il fenicottero rosa (\"Phoenicopterus roseus\"), il germano reale (\"Anas platyrhynchos\"), il tuffetto (\"Tachybaptus ruficollis\"), lo svasso maggiore (\"Podiceps cristatus\") il cormorano (\"Phalacrocorax carbo\"), la folaga (\"Fulica atra\") ed il fraticello (\"Sterna albifrons\").\nI rapaci sono rappresentati dal falco pellegrino (\"Falco peregrinus\"), dallo sparviere (\"Accipiter nisus\"), dalla poiana (\"Buteo buteo\"), dal gheppio (\"Falco tinnunculus\") e dal barbagianni (\"Tyto alba ernesti\"). \u00c8 inoltre presente il raro grifone (\"Gyps fulvus\"), che nidifica tra le scogliere e la cui presenza \u00e8 segnalata anche pi\u00f9 a sud, presso Capo Marrargiu. Le scogliere sono anche l'ambiente di nidificazione del corvo imperiale (\"Corvus corax\"). Gli uccelli marini pi\u00f9 comuni sono la berta maggiore (\"Calonectris diomedea\"), la berta minore (\"Puffinus puffinus\") e l'uccello delle tempeste (\"Hydrobates pelagicus\"), oltre al gabbiano corso (\"Ichthyaetus audouinii\") ed al marangone dal ciuffo (\"Phalacrocorax aristotelis\") che nidificano presso \"Cala della Barca\".\nI rettili presenti sono testuggine comune (\"Testudo hermanni\") e la testuggine marginata (\"Testudo marginata\"), anche se quest'ultima con un numero minore di esemplari."}
{"id": "1035637", "revid": "1652635", "url": "https://it.wikipedia.org/wiki?curid=1035637", "title": "Anthony Yeboah", "text": "Tra gli attaccanti ghanesi e africani pi\u00f9 prolifici di tutti i tempi, a livello di club ha vestito le maglie di Saarbr\u00fccken, Eintracht Francoforte, Leeds United, e Al-Ittihad Doha. Fece parte della nazionale ghanese per pi\u00f9 un decennio, rappresentando il proprio paese in tre edizioni della Coppa d'Africa negli anni novanta.\nBiografia.\nInsieme al cugino Michael Osei, anch'egli ex calciatore, gestisce un'agenzia sportiva di nome Anthony Yeboah Sportpromotion e possiede una catena di alberghi di nome Yegoala ad Accra e Kumasi. Sposato, ha due figli.\nAnche suo nipote Kelvin Yeboah \u00e8 calciatore professionista.\nCaratteristiche tecniche.\nEra un attaccante dotato di velocit\u00e0, potenza e buon fiuto del gol.\nCarriera.\nClub.\nNato a Kumasi, inizi\u00f2 a giocare nell' nel 1982. Dopo aver militato nel Cornerstones Kumasi e nell'Okwawu United mettendosi in luce come abile goleador, si trasfer\u00ec in Germania nel 1988, ingaggiato dal Saarbr\u00fccken, squadra della seconda divisione tedesca. Dopo aver segnato 9 gol nella stagione d'esordio in Europa, nel 1989-1990 realizz\u00f2 17 gol in campionato.\nPassato nel 1990 all', in Bundesliga, divenne il primo calciatore nero della squadra e sub\u00ec inizialmente insulti razzisti da una parte dei sostenitori del club. Nel 1990-1991 segn\u00f2 8 gol in massima serie, 15 gol l'anno successivo e si laure\u00f2 capocannoniere della Bundesliga nel 1992-1993 (ex aequo con Ulf Kirsten) e nel 1993-1994 (a pari merito con Stefan Kuntz), rispettivamente con 20 e 18 gol. A Francoforte divent\u00f2 il primo capitano africano di una compagine di Bundesliga.\nNel gennaio 1995, dopo aver iniziato la nuova stagione con l'Eintracht, Yeboah si trasfer\u00ec al per 3,4 milioni di sterline. Nella sua seconda stagione ad Elland Road fu eletto calciatore dell'anno della squadra. In 66 presenze con il Leeds realizz\u00f2 32 reti, diventando un idolo dei tifosi e segnalandosi per le marcature spesso spettacolari, come quelle realizzate al volo contro il e contro il , votato \"Gol della stagione\" nel 1995-1996. Con il Leeds mise a segno tre triplette, contro (Elland Road, Premier League, 5 aprile 1995), (Stadio Louis II, Coppa UEFA, 12 settembre 1995) e contro il (Selhurst Park, Premier League, 23 settembre 1995). A causa di alcuni infortuni e dei dissapori con il nuovo tecnico George Graham, Yeboah, dopo aver giocato solo sei partite della gestione Graham, lasci\u00f2 la squadra inglese.\nNel settembre del 1997 si accas\u00f2 all', dove rimase fino al 2001 realizzando 28 gol. Chiuse la carriera nell'Al-Ittihad Doha, con cui realizz\u00f2 11 gol nel 2001-2002.\nNazionale.\nEsord\u00ec con la nazionale ghanese nel 1985. Milit\u00f2 in nazionale fino al 1997, rappresentando il proprio paese in tre edizioni della Coppa d'Africa negli anni novanta."}
{"id": "1035662", "revid": "1305772", "url": "https://it.wikipedia.org/wiki?curid=1035662", "title": "Posavina", "text": "Il termine Posavina \u00e8 usato in ambito geografico per individuare:"}
{"id": "1035669", "revid": "74801", "url": "https://it.wikipedia.org/wiki?curid=1035669", "title": "Luigi Foscolo Benedetto", "text": "Biografia.\nSi laure\u00f2 a Torino, con una tesi intitolata \"Il \"Roman de la Rose\" e la letteratura italiana\", pubblicata in Germania due anni pi\u00f9 tardi dall'editore Niemeyer.\nNel 1914 inizi\u00f2 la carriera accademica di francesista, prima a Milano, poi per tre anni a Firenze, dove fu anche presidente dell'Accademia della Crusca.\nPartecip\u00f2 alla grande guerra come ufficiale nei reparti lanciafiamme.\nNel 1928 cur\u00f2 un'edizione critica del Milione di Marco Polo, allestita, insieme a un'eccellente parafrasi in italiano moderno, confrontando i 78 manoscritti allora conosciuti con altri 60, da lui ritrovati in biblioteche e archivi di tutta Europa.\nNel 1950 torn\u00f2 all'universit\u00e0 di Torino e pubblic\u00f2 il monumentale saggio \"La Parma di Stendhal\", in cui egli scopre una doppia vita per tutti i personaggi stendhaliani, divisi tra il ricordo dell'epopea eroica (Napoleone) e l'adeguamento alla Restaurazione.\nSi spense il 17 aprile 1966 a Cumiana, dove nella casa materna (la \"bicocca\" dell'infanzia) tornava ogni estate con la sorella Ottavia.\nOpere.\nPer una visione sinottica delle opere, si elencano qui di seguito quelle principali, presenti in volumi:"}
{"id": "1035686", "revid": "2108263", "url": "https://it.wikipedia.org/wiki?curid=1035686", "title": "Federico I del W\u00fcrttemberg", "text": "Biografia.\nFiglio del duca Federico Eugenio e di Federica Dorotea di Brandeburgo-Schwedt, spos\u00f2 nel 1780 la principessa Augusta Carolina di Braunschweig-Wolfenb\u00fcttel (1764 \u2013 1788) dalla quale ebbe due figli maschi e una femmina. Nel 1783 la zarina Caterina II lo nomin\u00f2 governatore generale della Finlandia russa fino al 1787. Il 27 settembre 1788 nel castello di Lhode, nell'Estonia occidentale, mor\u00ec la moglie Augusta, in circostanze ancor oggi non chiarite, dopo che la coppia si era divisa.\nUndici anni dopo Federico spos\u00f2 in seconde nozze a Londra Carlotta di Hannover, principessa di Gran Bretagna e Irlanda (1766 \u2013 1828), figlia del re Giorgio III e della regina Carlotta di Meclemburgo-Strelitz, dalla quale non ebbe figli.\nIl 23 dicembre 1797, dopo la morte del padre, Eugenio Federico Carlo Guglielmo divenne duca regnante del W\u00fcrttemberg con il nome di Federico II. Egli aveva fama di prepotente e collerico, ma anche di politico risoluto. Regn\u00f2 in modo neo-assolutista e annull\u00f2 i poteri delle rappresentanze dei ceti del paese.\nNel 1800 il W\u00fcrttemberg fu occupato dalle truppe francesi di Napoleone Bonaparte e il duca fu obbligato ad allearsi alla Francia.\nNel corso della secolarizzazione conseguente al trattato di Parigi del 20 maggio 1802, che consolidava definitivamente l'annessione alla Francia dei territori sulla riva sinistra del Reno avvenuta nel 1793, molti piccoli stati tedeschi sulla riva destra furono sciolti e alcuni dei loro territori, fra il 1803 e il 1806, furono assegnati al ducato del W\u00fcrttemberg, cosicch\u00e9 questo divenne nel maggio 1803 sede di principe elettore e si ingrand\u00ec significativamente. I nuovi territori furono subito incorporati nel \"Nuovo W\u00fcrttemberg\".\nNell'ottobre 1805 lo stesso Napoleone si rec\u00f2 a Ludwigsburg per trattare con il duca-principe elettore. Il risultato fu che il 1\u00ba gennaio 1806 il neo-principe elettore ricevette la dignit\u00e0 regale. A quella data il territorio del Nuovo W\u00fcrttemberg si era ampliato quasi del doppio di quanto era nel 1803.\nAccanto all'\"Antico W\u00fcrttemberg\" protestante si affiancarono nel nuovo regno numerosi territori cattolici, cosicch\u00e9 il nuovo re persegu\u00ec una politica di equiparazione dei diritti e la costituzione del vecchio stato fu radicalmente modificata dal re sotto la responsabilit\u00e0 del suo primo ministro, Wintzingerode il Vecchio. Il paese fu uniformemente organizzato e ricevette una rigida e illuminata amministrazione. Il precedente consiglio segreto fu rimpiazzato come autorit\u00e0 governativa da un ministero statale e Federico I divenne il fondatore del moderno stato del W\u00fcrttemberg. Con forte autorit\u00e0 Federico acceler\u00f2 il processo di unificazione, spesso senza alcun rispetto per le tradizioni. Il W\u00fcrttemberg entr\u00f2 nel 1806 nella Confederazione renana, sotto il protettorato di Napoleone, ove Federico si dimostr\u00f2 in seguito membro autonomo.\nLa figlia di Federico, Caterina, spos\u00f2 il fratello minore di Napoleone, Girolamo, che divenne re di Vestfalia, con il che la famiglia Bonaparte si imparent\u00f2 con una delle pi\u00f9 antiche dinastie europee.\nDurante la \"Deutsche Befreiungskrieg\" (guerra di liberazione tedesca), Federico cambi\u00f2 fronte e si aggiunse agli alleati della sesta coalizione e il W\u00fcrttemberg partecip\u00f2 alle battaglie contro Napoleone. Per Federico l'essere il cognato del reggente del trono inglese (pi\u00f9 tardi re Giorgio IV) e lo zio dello zar Alessandro I agevol\u00f2 naturalmente il suo ingresso nell'alleanza.\nDopo la caduta di Napoleone partecip\u00f2 al Congresso di Vienna, dal quale fu confermato re del W\u00fcrttemberg. In quella sede Federico e i suoi ministri furono molto impegnati a far s\u00ec che lo stato mantenesse i territori acquisiti nei precedenti quindici anni. Egli quindi divenne il bersaglio dell'organizzazione dei principi spodestati, che speravano nel sostegno delle grandi potenze per recuperare la loro perduta sovranit\u00e0. Ma la monarchia austriaca, che era vista come la naturale alleata di questi principi, era pi\u00f9 interessata ad essere l'alleata di uno stato tedesco di medie dimensioni come il W\u00fcrttemberg piuttosto che la protettrice di una miriade di piccoli regni come era stato nel vecchio impero e a Federico fu consentito di mantenere i territori acquisiti.\nDopo il crollo del sistema napoleonico Federico spinse la figlia Caterina a separarsi dal marito Girolamo, ma lei decise invece di rimanergli accanto. Cos\u00ec l'ex sovrano della Vestfalia ricevette il titolo w\u00fcrttemburghese di principe di Monfort. Dal figlio di Caterina, soprannominato principe Plon-Plon, discendono i Bonaparte oggi viventi.\nI primi due decenni del XIX secolo furono funestati da cattivi raccolti e culminarono con la crisi del 1816-1817. Federico mor\u00ec nell'autunno del 1816, dopo una breve malattia; la sua salma fu tumulata nella cripta del castello di Ludwigsburg.\nDiscendenza.\nDalla prima moglie Federico ebbe quattro figli:"}
{"id": "1035687", "revid": "287204", "url": "https://it.wikipedia.org/wiki?curid=1035687", "title": "Ludwig Schl\u00e4fli", "text": "Vita ed opere.\nGiovinezza ed educazione.\nLudwig Schl\u00e4fli pass\u00f2 la maggior parte della sua vita in Svizzera. Nacque a Grasswil, citt\u00e0 natale di sua madre. La famiglia si trasfer\u00ec quindi nella vicina Burgdorf, dove suo padre svolgeva la sua attivit\u00e0 di commerciante. Suo padre avrebbe voluto che seguisse le sue orme, ma Ludwig non si dimostr\u00f2 portato per lavori pratici.\nAl contrario, a causa dei suoi talenti matematici, gli fu concesso di frequentare il Ginnasio a Berna nel 1829. A quel tempo stava gi\u00e0 imparando il calcolo differenziale leggendosi il \"Mathematische Anfangsgr\u00fcnde der Analysis des Unendlichen\" scritto nel 1761 da Abraham Gotthelf K\u00e4stner. Nel 1831 si trasfer\u00ec alla Akademie di Berna per proseguire i suoi studi. Nel 1834 la Akademie divenne la nuova Universit\u00e0 di Berna e qui Schl\u00e4fli cominci\u00f2 gli studi di teologia.\nInsegnamento.\nDopo la laurea nel 1836, egli fu assunto come insegnante presso la scuola superiore di Thun; qui rimase fino al 1847, occupandosi nel tempo libero di matematica e botanica, e frequentando l'Universit\u00e0 di Berna una volta alla settimana.\nNel 1843 ci fu una svolta nella sua vita. Schl\u00e4fli aveva programmato una visita a Berlino per entrare in contatto con la comunit\u00e0 di matematici della citt\u00e0, specialmente con Jakob Steiner, il ben noto matematico svizzero. Inaspettatamente, per\u00f2, Steiner arriv\u00f2 a Berna, dove incontr\u00f2 Schl\u0103fli. Steiner non rimase impressionato solamente dalle conoscenze matematiche di Schl\u00e4fli, ma anche dalla sua perfetta conoscenza dell'italiano e del francese. Di conseguenza Steiner propose a Schl\u00e4fli di assistere lui ed i suoi colleghi di Berlino Carl Gustav Jacob Jacobi, Dirichlet e Carl Wilhelm Borchardt come interprete in un imminente viaggio in Italia. Il modo in cui Steiner rifer\u00ec ai suoi amici questa idea, indica chiaramente come Schl\u00e4fli dovesse essere impacciato negli affari di tutti i giorni:\nTraduzione italiana:\nSchl\u00e4fli dunque accompagn\u00f2 in Italia i quattro importanti matematici e benefici\u00f2 molto di questo viaggio. Essi furono in viaggio per oltre sei mesi, durante i quali Schl\u00e4fli, tra l'altro, in italiano alcuni lavori matematici dei suoi compagni.\nMaturit\u00e0.\nSchl\u00e4fli continu\u00f2 a scambiare corrispondenza con Steiner fino al 1856. Gli scenari che gli erano stati aperti lo incoraggiarono a candidarsi nel 1847 per un posto all'Universit\u00e0 di Berna che ottenne nel 1848 (?). Presso questa Universit\u00e0 rimase fino al suo pensionamento nel 1891. Egli passava il tempo che non dedicava alla matematica e all'insegnamento allo studio del sanscrito, traducendo in tedesco il testo sacro Ind\u00f9 \"Rig Veda\", fino alla sua morte, nel 1895.\nSpazi a molte dimensioni.\nSchl\u00e4fli \u00e8 uno dei tre ideatori della geometria multidimensionale, insieme con Arthur Cayley e Bernhard Riemann. Intorno al 1850 il concetto generale di spazio euclideo non era stato ancora sviluppato \u2014 ma le equazioni lineari in formula_1 variabili erano state ben comprese. Nel decennio che inizia nel 1840 William Rowan Hamilton aveva sviluppato i suoi quaternioni, mentre John Thomas Graves e Arthur Cayley gli ottonioni. Questi ultimi due sistemi vengono trattati facendo riferimento a basi rispettivamente di quattro e otto elementi e suggerivano un'interpretazione analoga a quella delle coordinate cartesiane negli spazi tridimensionali. \nDal 1850 al 1852 Schl\u00e4fli lavor\u00f2 alla sua opera principale, \"Theorie der vielfachen Kontinuit\u00e4t\", in cui cominci\u00f2 lo studio della geometria lineare di spazi formula_1-dimensionali. Egli defin\u00ec anche la sfera formula_1-dimensionale e ne calcol\u00f2 il volume. Volendo che il suo lavoro fosse pubblicato, lo mand\u00f2 all'Akademie di Vienna, dove per\u00f2 venne rifiutato a causa della sua mole. Lo mand\u00f2 quindi a Berlino, con gli stessi risultati. Dopo una lunga pausa dovuta a motivi burocratici, nel 1854 a Schl\u00e4fli fu chiesto di scriverne una versione pi\u00f9 breve, cosa che lui, comprensibilmente, si rifiut\u00f2 di fare. Steiner allora tent\u00f2 di aiutarlo facendo pubblicare il lavoro sul Journal f\u00fcr die reine und angewandte Mathematik, la rivista di August Leopold Crelle, ma per qualche motivo neanche questa strada pot\u00e9 essere percorsa: le esatte ragioni rimangono sconosciute. Parti del lavoro furono pubblicate da Cayley in inglese nel 1860. La prima pubblicazione dell'intero manoscritto avvenne solamente nel 1901, dopo la morte dell'autore. La prima recensione del libro apparve nella rivista olandese di matematica \"Nieuw Archief voor de Wiskunde\" nel 1904, ad opera del matematico olandese Pieter Hendrik Schoute. \nDurante questi anni, Riemann espose la sua famosa \"Habilitationsvortrag\" (tesi di abilitazione) dal titolo \"\u00dcber die Hypothesen welche der Geometrie zu Grunde liegen\" (1854), ed introdusse il concetto di variet\u00e0 formula_1-dimensionale. Il concetto di spazi a dimensioni superiori stava cominciando a svilupparsi. Non si sa se Riemann fosse a conoscenza del lavoro di Schl\u00e4fli, ma di certo gli sarebbe stato utile.\nQui di seguito si riporta un estratto dalla prefazione della \"Theorie der vielfachen Kontinuit\u00e4t\", per la sua importanza storica:\nAnzeige einer Abhandlung \u00fcber die Theorie der vielfachen Kontinuit\u00e4t\nformula_16 \nTraduzione italiana:\nformula_16 \nPossiamo vedere come Schl\u00e4efli stia ancora pensando ai punti dello spazio formula_1-dimensionale come a soluzioni di equazioni lineari, e possiamo notare la brillante mossa di considerare un sistema \"senza alcuna equazione\", cos\u00ec da ottenere tutti i possibili punti di formula_30, come diremmo noi oggi. Egli dissemin\u00f2 questo concetto negli articoli che pubblic\u00f2 negli anni 1850 e 1860, ed esso matur\u00f2 rapidamente. Nel 1867 Schl\u00e4efli inizi\u00f2 un articolo scrivendo: \"Consideriamo lo spazio delle formula_1-uple di punti. [...]\". Ci\u00f2 indica non solo che aveva una piena padronanza dell'argomento, ma anche che i suoi lettori non necessitavano di una lunga introduzione.\nPolitopi.\nNella sua \"Theorie der Vielfachen Kontinuit\u00e4t\" Schl\u00e4efli definisce ci\u00f2 che chiama \"polischemi\", oggi detti politopi, l'analogo multidimensionale dei poligoni e dei poliedri. Egli sviluppa le loro teorie e trova, tra le altre cose, la versione multidimensionale della formula di Eulero. Determina i politopi regolari, cio\u00e8 i parenti formula_1-dimensionali dei poligoni regolari e dei solidi platonici. Si scopre che ne esistono sei in quattro dimensioni e tre in tutte le dimensioni superiori. \nSebbene Schl\u00e4fli fosse piuttosto ben noto ai suoi colleghi nella seconda met\u00e0 del secolo, specialmente per i suoi contributi all'analisi complessa, il suo iniziale lavoro di geometria non ottenne la giusta attenzione per lungo tempo. All'inizio del ventesimo secolo Pieter Hendrik Schoute cominci\u00f2 a lavorare sui politopi con Alicia Boole Stott. Ella riottenne gli stessi risultati di Schl\u00e4fli solo per politopi regolari in quattro dimensioni ed in seguito riscopr\u00ec il suo libro. Successivamente Willem Abraham Wijthoff studi\u00f2 i politopi semi-regolari ed il suo lavoro fu continuato da H.S.M. Coxeter, John Horton Conway ed altri. In questa area di studio aperta da Ludwig Schl\u00e4fli rimangono ancora numerosi problemi da risolvere. \u00c8 quindi giusto ricordarlo come uno dei tre studiosi che guid\u00f2 la matematica verso le molte dimensioni."}
{"id": "1035689", "revid": "125614561", "url": "https://it.wikipedia.org/wiki?curid=1035689", "title": "Scrum (informatica)", "text": "Scrum \u00e8 un framework agile per la gestione del ciclo di sviluppo del software, iterativo ed incrementale, concepito per gestire progetti e prodotti software o applicazioni di sviluppo, creato e sviluppato da Ken Schwaber e Jeff Sutherland.\nScrum enfatizza tutti gli aspetti di gestione di progetto legati a contesti in cui \u00e8 difficile pianificare in anticipo. Vengono utilizzati meccanismi propri di un \"processo di controllo empirico\", in cui cicli di feedback che ne costituiscono le tecniche di management fondamentali risultano in opposizione alla gestione basata sul concetto tradizionale di command-and-control. Il suo approccio alla pianificazione e gestione di progetti \u00e8 quello di portare l'autorit\u00e0 decisionale al livello di propriet\u00e0 e certezze operative.\nIl termine Scrum, in quanto applicato allo sviluppo di prodotti, \u00e8 stato per la prima volta utilizzato in \"New New Product Development Game\" (Harvard Business Review 86116:137-146, 1986) e successivamente elaborato in \"The Knowledge Creating Company\" entrambi testi di Ikujiro Nonaka e Hirotaka Takeuchi (Oxford University Press, 1995).\nStoria.\nNel 1986, Hirotaka Takeuchi e Ikujiro Nonaka descrissero un nuovo approccio allo sviluppo di prodotti commerciali che avrebbe aumentato la velocit\u00e0 e la flessibilit\u00e0, basato su casi di studio presi dall'industria automobilistica e quella relativa alla realizzazione di fotocopiatrici e stampanti. Essi lo chiamarono \"approccio olistico o rugby\", in quanto l'intero processo viene eseguito da un team interfunzionale su pi\u00f9 fasi che si sovrappongono, dove la squadra \"cerca di raggiungere l'obiettivo come unit\u00e0, passando la palla avanti e indietro\".\nIl termine \"Scrum\" \u00e8 mutuato dal termine del rugby che indica il pacchetto di mischia ed \u00e8 evidentemente una metafora del team di sviluppo che deve lavorare insieme in modo che tutti gli attori del progetto \"spingano\" nella stessa direzione, agendo come un'unica entit\u00e0 coordinata.\nKen Schwaber e Jeff Sutherland hanno presentato per la prima volta Scrum alla conferenza OOPSLA del 1995. Questa presentazione ha essenzialmente documentato ci\u00f2 che Ken e Jeff avevano appreso negli anni precedenti applicando Scrum. Nel 2001 Schwaber ha collaborato con Mike Beedle per descrivere il metodo in un libro chiamato \"Agile Software Development with Scrum\".. Inoltre, nel 2004, Ken Schwaber ha pubblicato il libro \"Agile Project Management with Scrum\" pubblicato da Microsoft Press.\nLa teoria di Scrum.\nScrum si basa sulla teoria dei controlli empirici di analisi strumentale e funzionale di processo o empirismo. L'empirismo afferma che la conoscenza deriva dall'esperienza e che le decisioni si basano su ci\u00f2 che si conosce. Scrum utilizza un metodo interattivo e un approccio incrementale per ottimizzare la prevedibilit\u00e0 e il controllo del rischio.\nSono tre i pilastri che sostengono ogni implementazione del controllo empirico di processo.\nTrasparenza.\nGli aspetti significativi del processo devono essere visibili ai responsabili del lavoro. La trasparenza richiede che quegli aspetti siano definiti da uno standard comune in modo tale che gli osservatori condividano una comune comprensione di ci\u00f2 che viene visto. Ad esempio:\nIspezione.\nChi utilizza Scrum deve ispezionare frequentemente gli artefatti prodotti e i progressi realizzati verso il conseguimento degli obiettivi prestabiliti, individuando in tal modo precocemente eventuali difformit\u00e0 rispetto a quanto si intende realizzare. La frequenza delle ispezioni non deve essere tale da determinare un'interruzione del lavoro in corso. Le ispezioni devono essere eseguite diligentemente e da ispettori qualificati.\nAdattamento.\nSe chi ispeziona verifica che uno o pi\u00f9 aspetti del processo di produzione sono al di fuori dei limiti accettabili e che il prodotto finale non potr\u00e0 essere accettato, deve intervenire sul processo stesso o sul materiale prodotto dalla lavorazione. L'intervento deve essere portato a termine il pi\u00f9 rapidamente possibile per ridurre al minimo l'ulteriore scarto rispetto agli obiettivi prestabiliti.\nScrum prescrive quattro occasioni formali per l'ispezione e l'adattamento:\nCaratteristiche.\nIn maniera molto sintetica Scrum \u00e8 un framework di processo che prevede di dividere il progetto in blocchi rapidi di lavoro (Sprint) alla fine di ciascuno dei quali creare un incremento del software. Esso indica come definire i dettagli del lavoro da fare nell'immediato futuro e prevede vari meeting con caratteristiche precise per creare occasioni di ispezione e controllo del lavoro svolto.\nIl framework Scrum \u00e8 costituito dai Team Scrum e dai ruoli, eventi, artefatti e regole ad essi associati. Ogni parte del framework serve a uno specifico scopo ed \u00e8 essenziale per il successo e l'utilizzo di Scrum.\nLe regole di Scrum legano insieme gli eventi, i ruoli e gli artefatti governando le relazioni e le interazioni tra essi anche se le strategie specifiche per l'utilizzo del framework Scrum variano e vengono descritte in molti testi specifici.\nRuoli.\nFino a qualche tempo fa le persone all'interno di un'organizzazione dove si fosse utilizzato Scrum venivano divise in due gruppi distinti: i \"maiali\" e i \"polli\" (in base alla storiella The Chicken and the Pig, una metafora che distingue ironicamente fra chi \u00e8 \"strettamente coinvolto\" in un progetto e chi lo \u00e8 invece solo parzialmente). Si \u00e8 scelto nel 2011 di non utilizzare pi\u00f9 questa analogia, perch\u00e9 da molti \u00e8 stata ritenuta inappropriata ed offensiva.\nLe persone che ricoprono i ruoli principali nel processo Scrum costituiscono il Team Scrum e sono quelle impegnate nel progetto e che realizzano il prodotto (obiettivo del progetto).\nIl Team Scrum.\nIl Team Scrum \u00e8 formato dal Product Owner, Il team di sviluppo (Development Team) e da uno Scrum Master. I Team Scrum sono auto-organizzati e cross-funzionali: scelgono come meglio compiere il lavoro organizzandosi e coordinandosi al proprio interno e hanno tutte le competenze necessarie per realizzare il lavoro senza dover dipendere da nessuno al di fuori del team. Il modello di team in Scrum \u00e8 progettato per ottimizzare la flessibilit\u00e0, la creativit\u00e0 e la produttivit\u00e0.\nI Team Scrum rilasciano i prodotti in modo iterativo e incrementale, massimizzando le opportunit\u00e0 di feedback. I rilasci incrementali di prodotto \u201cFatto\u201d garantiscono che una versione potenzialmente utile del prodotto funzionante sia sempre disponibile.\nRuoli ausiliari.\nI ruoli ausiliari nei team Scrum sono quelli che non hanno alcun ruolo formale o coinvolgimento frequente nel processo Scrum \u2014 ma comunque devono essere presi in considerazione.\nSprint.\nLo Sprint \u00e8 un'unit\u00e0 di base dello sviluppo in Scrum ed \u00e8 di durata fissa, generalmente da una a quattro settimane.\nOgni Sprint \u00e8 preceduto da una riunione di pianificazione in cui vengono identificati gli obiettivi e vengono stimati i tempi. Durante uno Sprint non \u00e8 permesso cambiare gli obiettivi, quindi le modifiche sono sospese fino alla successiva riunione di pianificazione, e potranno essere prese in considerazione nel successivo Sprint.\nAl termine di ogni Sprint il team di sviluppo consegna una versione potenzialmente completa e funzionante del prodotto, contenente gli avanzamenti decisi nella riunione di pianificazione dello Sprint.\nNel corso di ogni Sprint, il team crea porzioni complete di un prodotto. L'insieme delle funzionalit\u00e0 che vengono inserite in un determinato Sprint provengono dal Product Backlog, che \u00e8 una lista ordinata di requisiti. La selezione di quali item del backlog verranno effettivamente inseriti nello Sprint (a costituire l'obiettivo dello Sprint o \"Sprint Goal\") viene effettuata durante lo Sprint Planning meeting. Durante questo meeting, il Product Owner comunica al team quali item del product backlog vorrebbe che fossero completati (quelli con pi\u00f9 alta priorit\u00e0). Il team determina quindi quanti di questi pensa di poter completare durante il prossimo Sprint e registra questo dato nello Sprint Backlog.\nLo Sprint Backlog \u00e8 di esclusiva propriet\u00e0 del team di sviluppo, quindi durante uno Sprint la modifica dello Sprint Backlog non \u00e8 consentita a nessun altro ad eccezione del team di sviluppo. Lo Sprint Goal non dovrebbe essere cambiato durante lo Sprint. Lo sviluppo \u00e8 di durata fissa, in modo tale che lo Sprint termini alla data prefissata; se i requisiti non sono stati completati per una qualsiasi ragione vengono esclusi dalla review e reinseriti nel Product Backlog, a discrezione del Product Owner.\nEventi.\nGli eventi previsti sono utilizzati in Scrum per creare regolarit\u00e0 e ridurre al minimo la necessit\u00e0 di riunioni non definite da Scrum stesso. Scrum utilizza eventi time-box, in modo che ogni evento abbia una durata massima. Questo assicura che una quantit\u00e0 appropriata di tempo sia trascorsa pianificando, senza permettere l'introduzione di sprechi nel processo di pianificazione.\nOltre allo stesso Sprint, che \u00e8 un contenitore di tutti gli altri eventi, ogni evento in Scrum \u00e8 un'occasione formale per ispezionare e adattare qualcosa. Questi eventi sono specificamente progettati per consentire trasparenza critica e ispezione. La mancata inclusione di uno qualsiasi dei risultati di questi eventi riduce la trasparenza ed \u00e8 un'occasione persa per ispezionare e adattarsi.\nLo Sprint contiene e consiste dello Sprint Planning meeting, del Daily Scrum, del lavoro di sviluppo, dello Sprint Review e della Sprint Retrospective. Oltre questi eventi principali, possono aggiungersi altri due meeting: il Backlog Grooming e lo Scrum of Scrums.\nSprint Planning meeting.\nAll'inizio di ogni ciclo di Sprint (ogni 7-30 giorni), viene tenuto uno \u201cSprint Planning meeting\u201d.\nIl lavoro da svolgere nello Sprint \u00e8 pianificato durante lo Sprint Planning meeting. Questo piano \u00e8 creato dal lavoro collaborativo dell'intero Team Scrum.\nLo Sprint Planning meeting \u00e8 un incontro della durata di otto ore per uno Sprint di un mese. Per Sprint pi\u00f9 brevi, l'evento \u00e8 proporzionalmente pi\u00f9 rapido. Ad esempio, Sprint di due settimane ha uno Sprint Planning meeting di quattro ore.\nLo Sprint Planning include i seguenti elementi:\nQuesto incontro \u00e8 frequentato dal Product Owner, dallo Scrum Master, e dall'intero team di sviluppo. Possono partecipare anche tutti i manager del caso interessati o i rappresentanti della clientela.\nDaily Scrum.\nOgni giorno durante lo Sprint, viene tenuta una riunione di comunicazione del team di progetto. Questo meeting viene chiamato \"Daily Scrum\", o \"Daily Standup\" ed ha un insieme di regole specifiche:\nDurante l'incontro quotidiano, ogni membro del team risponde a tre domande:\nGli eventuali impedimenti / ostacoli identificati durante questo meeting vengono documentati dallo Scrum Master per essere poi lavorati allo scopo di essere risolti al di fuori di questo incontro. Durante il Daily Scrum non dovranno essere affrontate discussioni approfondite.\nLo Scrum Master impone la regola che soltanto i membri del team di sviluppo possono partecipare al Daily Scrum. Questo incontro non \u00e8 uno status meeting ed \u00e8 rivolto alle persone che trasformano le voci del Product Backlog in un incremento.\nIl Daily Scrum migliora le comunicazioni, elimina altri incontri, identifica e rimuove gli ostacoli allo sviluppo, evidenzia e promuove il rapido processo decisionale e migliora il livello di conoscenza del progetto da parte del team di sviluppo. Rappresenta un incontro chiave di ispezione e adattamento.\nPer attivit\u00e0 di sviluppo maggiori che sono suddivise tra vari team Scrum, durante l'esecuzione dello Sprint vengono generalmente tenuti altri due incontri di coordinamento: il \"Backlog Grooming\" e lo \"Scrum of Scrums\".\nBacklog Refinement: storytime.\nIl team dovrebbe impiegare del tempo durante uno Sprint per effettuare il Product Backlog Refinement. Questo \u00e8 il processo di stima del backlog esistente (pu\u00f2 essere fatto utilizzando story-point, o t-shirt sizing) raffinando i criteri di accettazione per le storie, e dividendo storie pi\u00f9 grandi in storie di minore grandezza e complessit\u00e0.\nIl metodo pi\u00f9 comune di stima utilizzato \u00e8 quello del planning poker un \"gioco di carte\" per discutere, giustificare e valutare diverse stime realizzative effettuate da tutti i membri del team per arrivare ad una stima condivisa, ma questa pratica pu\u00f2 essere sostituita da altre che fossero ritenute pi\u00f9 opportune.\nScrum of Scrums.\nDurante lo Sprint con cadenza quotidiana o leggermente inferiore, viene tenuto normalmente dopo il Daily Scrum un incontro chiamato Scrum of Scrums.\nL'agenda \u00e8 la stessa dei Daily Scrum, pi\u00f9 le seguenti quattro domande:\nAl termine di un ciclo di Sprint, vengono tenute due riunioni: la \u201cSprint Review\u201d e la \u201cSprint Retrospective\u201d.\nSprint Review.\nSi tratta di un incontro della durata di quattro ore per uno Sprint di un mese. La durata \u00e8 proporzionalmente inferiore per Sprint pi\u00f9 brevi. Ad esempio, se una Sprint dura due settimane, l'incontro di Sprint Review dura due ore.\nLa Sprint Review include i seguenti elementi:\nSprint Retrospective.\nLa Sprint Retrospective \u00e8 l'occasione per il Team Scrum per ispezionare se stesso e creare un piano di miglioramento da attuare durante il prossimo Sprint.\nDopo la Sprint Review e prima del prossimo incontro Sprint Planning, il Team Scrum si riunisce per lo Sprint Retrospective. Si tratta di una riunione di tre ore, per Sprint della durata mensile; in modo proporzionale \u00e8 allocato meno tempo per Sprint pi\u00f9 brevi.\nLo scopo della Sprint Retrospective \u00e8 di:\nLo Scrum Master incoraggia il Team Scrum a migliorare, all'interno del framework di processo Scrum, il proprio processo di sviluppo e le pratiche per rendere pi\u00f9 efficace e divertente il prossimo Sprint. Durante ogni Sprint Retrospective, il Team Scrum pianifica i modi per aumentare la qualit\u00e0 del prodotto adattando la definizione di \u201cFatto\u201d secondo i casi.\nEntro la fine della Sprint Retrospective, il Team Scrum dovrebbe aver individuato i miglioramenti che saranno implementati nel prossimo Sprint. Attuare tali miglioramenti durante il prossimo Sprint \u00e8 l'adattamento all'ispezione del Team Scrum stesso. Anche se i miglioramenti possono essere implementati in ogni momento, la Sprint Retrospective fornisce un'opportunit\u00e0 formale per focalizzarsi sull'ispezione e l'adattamento.\nArtefatti.\nGli artefatti di Scrum rappresentano il lavoro o il valore in diversi modi tale da essere utili a fornire trasparenza e opportunit\u00e0 di ispezione e adattamento. Gli artefatti definiti da Scrum sono specificatamente progettati per massimizzare la trasparenza delle informazioni chiavi necessarie ad assicurare ai Team Scrum il successo nella realizzazione di un incremento \u201cFatto\u201d.\nProduct Backlog.\nIl Product Backlog \u00e8 una lista ordinata dei \"requisiti\" relativi ad un prodotto. Contiene i Product Backlog Item (PBI) a cui viene assegnata dal Product Owner una priorit\u00e0 in base a considerazioni quali il rischio, il valore di business, le date in cui devono essere realizzati. Le funzionalit\u00e0 aggiunte al backlog sono comunemente scritte utilizzando il formato delle \"storie\".\nIl Product Backlog rappresenta \u201ccosa\u201d deve essere fatto, organizzato in base all'ordine relativo in cui dovr\u00e0 essere realizzato. \u00c8 aperto e modificabile da tutti, ma il Product Owner \u00e8 il responsabile ultimo della sua gestione e delle priorit\u00e0 da dare alle storie nel backlog per il team di sviluppo.\nIl Product Backlog contiene delle stime approssimative sia del valore di business che dello sforzo necessario a svilupparle; questi ultimi valori sono spesso espressi mediante story point utilizzando una successione Fibonacci arrotondata. Queste stime aiutano il Product Owner a calcolare la timeline e possono influenzare l'ordine dei backlog item. Ad esempio se le funzionalit\u00e0 \"aggiungi il controllo ortografico\" e \"aggiungi un supporto alle tabelle\" avessero lo stesso valore di business, quella che richiede il minore sforzo di sviluppo avr\u00e0 probabilmente una priorit\u00e0 pi\u00f9 alta, in quanto il ROI (Return on Investment) sarebbe maggiore.\nIl Product Backlog e il valore di business associato a ciascun item \u00e8 responsabilit\u00e0 del Product Owner. Invece, lo sforzo stimato per completare ciascun backlog item \u00e8 determinato dal team di sviluppo. Il team contribuisce nello stimare gli item e le User-Story, mediante story-point o mediante diverse misurazioni, quali quelle temporali (per es. ore o giorni).\nSprint Backlog.\nLo Sprint Backlog \u00e8 la lista del lavoro che il team di sviluppo deve effettuare nel corso dello Sprint successivo. Questa lista viene generata selezionando una quantit\u00e0 di storie/funzionalit\u00e0 a partire dalla cima del Product Backlog determinata da quanto il team di sviluppo ritiene possa realizzare durante lo Sprint: ovvero avere una quantit\u00e0 di lavoro tale da riempire lo Sprint.\nQuesto viene fatto dal team di sviluppo chiedendosi \"Possiamo fare anche questa?\" e aggiungendo storie/funzionalit\u00e0 allo Sprint Backlog. Il team di sviluppo dovrebbe tener conto della \"velocit\u00e0\" media ottenuta durante gli Sprint precedenti (il totale degli story point accumulati per ciascuna delle storie completate durante gli Sprint precedenti) nel momento in cui seleziona le storie/funzionalit\u00e0 per il nuovo Sprint, e utilizzare tale numero come guida di quanto lavoro potranno realizzare. Un altro parametro che si pu\u00f2 anche tenere in considerazione \u00e8 la capacit\u00e0, per molti aspetti correlata alla velocit\u00e0.\nLe storie/funzionalit\u00e0 sono suddivise dal team di sviluppo in attivit\u00e0 (task) che taluni considerano buona pratica di durata tra le quattro e le sedici ore di lavoro. Grazie a questo livello di dettaglio il team di sviluppo comprende meglio cosa fare, e potenzialmente, ognuno pu\u00f2 prendere in carico un'attivit\u00e0 dalla lista. I task non vengono mai assegnati, piuttosto, le attivit\u00e0 vengono prese in carico dai membri del team durante il Daily Scrum, in base alle priorit\u00e0 predefinite e alle competenze dei membri del team. Questo promuove l'auto-organizzazione e la responsabilizzazione (buy-in) degli sviluppatori.\nLo Sprint Backlog \u00e8 di propriet\u00e0 del team di sviluppo, e tutte le stime incluse sono effettuate dal team stesso. Spesso viene utilizzata una task board per visualizzare i cambiamenti di stato dei task nello Sprint corrente, come ad esempio \u201cto do\u201d, \u201cin progress\u201d e \u201cdone\u201d.\nIncremento.\nL'incremento \u00e8 la somma di tutti gli elementi del Product Backlog completati durante uno Sprint e tutti gli Sprint precedenti.\nAl termine dello Sprint, l'incremento dovr\u00e0 essere realizzato in base a quanto concordato dal team di sviluppo nella \"definition of done\". L'incremento deve fornire un prodotto utilizzabile indipendentemente dal fatto che il Product Owner decida effettivamente di rilasciarlo.\nBurn down.\nUn burn down chart \u00e8 una rappresentazione grafica del lavoro da fare su un progetto nel tempo. Di solito il lavoro rimanente (o backlog) \u00e8 indicato sull'asse verticale e il tempo sull'asse orizzontale. Il diagramma rappresenta una serie storica del lavoro da fare. Esso \u00e8 utile per prevedere quando avverr\u00e0 il completamento del lavoro."}
{"id": "1035694", "revid": "77358", "url": "https://it.wikipedia.org/wiki?curid=1035694", "title": "Episode de la vie d'un artiste", "text": ""}
{"id": "1035697", "revid": "7944302", "url": "https://it.wikipedia.org/wiki?curid=1035697", "title": "John Le Carr\u00e9", "text": ""}
{"id": "1035701", "revid": "547992", "url": "https://it.wikipedia.org/wiki?curid=1035701", "title": "Margherita Teresa d'Asburgo", "text": "Biografia.\nInfanzia.\nMargherita Maria Teresa nacque il 12 luglio 1651 al Real Alc\u00e1zar di Madrid, figlia primogenita di Filippo IV di Spagna e della sua seconda moglie, nonch\u00e9 nipote e cugina, Marianna d'Austria. Infatti, quest'ultima era figlia dell'imperatore Ferdinando III, primo cugino di Filippo, e di Maria Anna di Spagna, sorella di Filippo.\nDal matrimonio di Filippo IV e di Marianna, vantaggioso da un punto di vista politico ma geneticamente disastroso e saturo di conseguenze negative per la discendenza, erano nati sei figli. Tuttavia, solo due raggiunsero l'et\u00e0 adulta, Margherita, la maggiore, e l'ultimogenito, nonch\u00e9 erede al trono, Carlo.\nA differenza del fratello minore, afflitto da numerose patologie e deformit\u00e0 (in particolare caratterizzato da un grave prognatismo), l'infanta Margherita soffr\u00ec molto meno delle conseguenze derivanti dalla consanguineit\u00e0 dei genitori: per quanto delicata di salute, il suo aspetto era quello di una bambina normale. Vivace e graziosa, descritta dai suoi contemporanei come \u00abun piccolo angelo\u00bb, Margherita fu la figlia prediletta di suo padre, che nelle proprie lettere si riferiva a lei chiamandola \"mia gioia\" (\"mi alegr\u00eda\").\nLa bambina crebbe nell'Alc\u00e1zar, negli appartamenti noti come il \"Cuarto de la Reina\", segregata come un gioiello prezioso e circondata da una corte personale di nobildonne e domestiche. \n&lt;br&gt;Il pi\u00f9 celebre dipinto di Diego Vel\u00e1zquez, \"Las Meninas\", realizzato nel 1656, raffigura l'infanta Margherita all'et\u00e0 di cinque anni, mentre assiste a una seduta di posa dei suoi genitori, circondata dal suo seguito di damigelle e buffoni. Vel\u00e1zquez ebbe modo di dipingere la bambina numerose volte e i suoi ritratti testimoniano la sua crescita: alcuni di questi, oggi conservati nel Kunsthistorisches Museum di Vienna, furono inviati alla corte dell'imperatore Leopoldo I affinch\u00e9 potesse veder crescere la sua presunta futura sposa (ufficialmente non erano fidanzati n\u00e9 erano intercorsi accordi formali).\nNozze.\nMargherita rappresent\u00f2 per gli Asburgo di Spagna un'importante pedina per la sopravvivenza del regno stesso: nell'eventualit\u00e0 della morte del fratello, infatti, secondo il testamento di Filippo IV, il trono avrebbe potuto essere ereditato anche da un'infanta e dalla discendenza asburgica femminile. A differenza di altri regni, in Spagna le infante potevano ereditare il trono in mancanza di una discendenza maschile, ma la norma prevedeva che, in caso di matrimonio con un monarca straniero, rinunciassero ai loro diritti. Poich\u00e9 la figlia di primo letto di Filippo IV, Maria Teresa, al momento delle sue nozze con Luigi XIV nel 1660 aveva dovuto rinunciare ufficialmente ai suoi diritti sul trono spagnolo, Margherita era l'erede designata dopo suo fratello Carlo.\nFin dalla nascita, secondo la consuetudine della Casa d'Asburgo, Margherita sarebbe stata destinata a sposare l'imperatore Leopoldo I, che era allo stesso tempo suo zio materno e cugino. Tuttavia, Filippo IV non volle mai concordare le nozze in termini ufficiali e cerc\u00f2 di rimandare il pi\u00f9 possibile lo sposalizio della figlia, dal momento che le nozze con lo zio e il subentrante status di consorte dell'Imperatore del Sacro Romano Impero avrebbero impedito a Margherita di diventare regina di Spagna nel caso della morte del fratello. Mentre Filippo IV temporeggiava, Leopoldo I desiderava con sempre maggiore urgenza le nozze con l'infanta spagnola, dal momento che desiderava un erede e voleva accedere, per interposta persona della moglie, ai diritti sul trono spagnolo, nel caso della morte di Carlo II, in contrapposizione alle possibili richieste in merito da parte di Luigi XIV (molti anni pi\u00f9 tardi queste contese dinastiche porteranno alla guerra di successione spagnola).\nCon la morte di Filippo IV, avvenuta il 17 settembre del 1665, Leopoldo I pens\u00f2 che l'ascesa alla reggenza di sua sorella Marianna avrebbe affrettato i preparativi di nozze, ma dovette aspettare ancora. La corte di Madrid temporeggiava, aspettando che il nuovo re Carlo II, un bambino estremamente debole e malato, mostrasse maggiori segni di una sua possibile sopravvivenza. Alla fine, dopo diversi mesi, le nozze vennero celebrate per procura il giorno di Pasqua, il 25 aprile del 1666, alla presenza di Carlo II e della reggente Marianna: l'imperatore era rappresentato dal duca di Medinaceli.\nLa nuova imperatrice part\u00ec con il suo seguito da Madrid il 28 aprile. Il 10 agosto, da Barcellona, scortata dalle galere dell'Ordine di Malta e dell'Ordine di Santo Stefano, messe a disposizione dal granduca di Toscana, l'imperatrice si mise in viaggio con destinazione Finale Ligure, dove sbarc\u00f2 dieci giorni pi\u00f9 tardi, accolta da don Luis de Guzm\u00e1n Ponce de Leon, governatore di Milano. Il corteo imperiale ripart\u00ec il 1\u00ba settembre e il 15 l'imperatrice fece il suo ingresso ufficiale a Milano, dove sost\u00f2 alcuni giorni nel palazzo reale. Dopo aver fatto tappa a Roveredo ed essere passata dal Tirolo, dalla Carinzia e dalla Stiria, il 25 novembre Margherita arriv\u00f2 a Schottwien, a dodici leghe da Vienna, dove finalmente incontr\u00f2 per la prima volta l'imperatore Leopoldo I. Il 6 dicembre l'imperatrice Margherita fece il suo ingresso solenne a Vienna e nell'Augustinerkirche l'arcivescovo di Praga, il cardinale Ernst Adalbert von Harrach, celebr\u00f2 il matrimonio ufficiale. Da quel momento iniziarono i lunghissimi e celebri festeggiamenti delle nozze imperiali, da molti ritenuti i pi\u00f9 splendidi e fastosi dell'epoca barocca. Nel complesso, i festeggiamenti di nozze durarono tutto l'inverno fino alla Quaresima.\nIn occasione del matrimonio fu appositamente composta da Antonio Cesti l'opera \"Il pomo d'oro\", per il cui svolgimento Leopoldo fece costruire un teatro nel luogo dove sorge attualmente la Biblioteca Nazionale, accanto alla Hofburg di Vienna. L'allestimento dello spettacolo dur\u00f2 a lungo e fu messo in scena, spezzato in due parti, soltanto il 12 e il 14 luglio del 1668, in occasione del compleanno dell'imperatrice Margherita. L'opera, durata complessivamente nove ore e costata 100.000 fiorini, fu per molti anni oggetto di conversazione in tutta Europa e fu considerata \u00abil pi\u00f9 grande spettacolo del secolo\u00bb, nonch\u00e9 l'apogeo dello spettacolarismo dell'opera barocca. Leopoldo stesso, musicalmente molto dotato, provvide a scrivere parte dell'opera per la sposa.\nDurante il loro matrimonio, Margherita chiam\u00f2 l'Imperatore \"zio\", mentre egli la soprannomin\u00f2 \"Gretl\" e nelle sue lettere personali si rifer\u00ec a lei usando l'espressione \"Meine kleine Frau\" (La mia piccola sposa). Ella condivise l'interesse del marito per la musica. Il matrimonio si rivel\u00f2 particolarmente armonioso e, nei sei anni della sua durata, l'imperatrice rimase incinta sei volte, partor\u00ec quattro volte e due volte abort\u00ec.\nLe gravidanze difficoltose.\nIl primo figlio di Leopoldo I e di Margherita nacque il 28 settembre del 1667: un maschio e quindi erede al trono. La notizia fu subito divulgata in tutte le principali corti europee e due giorni dopo l'arcivescovo di Vienna in una cerimonia solenne battezz\u00f2 il neonato con i nomi di Ferdinando Venceslao Michele Giuseppe Elzeario; il padrino era lo zio Carlo II di Spagna, la madrina l'imperatrice-vedova Eleonora. La nascita dell'arciduca ereditario austriaco e futuro Imperatore del Sacro Romano Impero fu celebrata in tutto l'impero, cos\u00ec come a Roma e Firenze, citt\u00e0 strettamente legata agli Asburgo. Il 13 gennaio del 1668, per\u00f2, Ferdinando mor\u00ec, ancora prima di compiere quattro mesi.\nIl 18 gennaio del 1669 l'imperatrice Margherita partor\u00ec per la seconda volta, dando alla luce una bambina, che fu battezzata Maria Antonia Giuseppa Benedetta Rosalia Petronella. Bench\u00e9 debole e fragile, Maria Antonia sarebbe stata l'unica dei suoi figli a sopravviverle. Tuttavia, la nascita di una femmina non poteva colmare il vuoto lasciato dalla morte di Ferdinando e quindi la coppia imperiale, nell'augurio di avere un erede maschio, comp\u00ec un pellegrinaggio a Marienbad nel maggio dello stesso anno. Ad agosto fu annunciata ufficialmente la nuova gravidanza dell'imperatrice: il 20 febbraio 1670 nacque il sospirato maschio. Debolissimo alla nascita, fu subito battezzato Giovanni dalla levatrice stessa e gi\u00e0 solo dopo un quarto d'ora mor\u00ec.\nL'eccessiva consanguineit\u00e0 tra l'imperatore e l'imperatrice evidentemente non permetteva loro di avere figli sani. Sfidando le leggi della genetica (seppur non conosciute scientificamente, era ormai evidente quale fosse il problema della coppia imperiale), Leopoldo I e la consorte confidarono sempre pi\u00f9 nella loro profonda devozione e nel 1670 fecero un nuovo pellegrinaggio in Stiria per augurarsi la nascita di un altro bambino. Rimasta di nuova incinta, l'imperatrice abort\u00ec per\u00f2 nell'estate dello stesso anno, piombando nello sconforto.\nMargherita era sempre pi\u00f9 debole, la sua salute cagionevole e la sua complessione delicata: le numerose e difficoltose gravidanze ravvicinate non fecero che peggiorare le sue condizioni. Nel 1670 soffr\u00ec per numerosi mesi di una tosse persistente, finch\u00e9 non le apparve una massa tumorale nella gola. Una dama della regina di Francia Maria Teresa, sorellastra dell'imperatrice, in visita a Vienna, descrisse in questi termini l'imperatrice ammalata: \u00abUna persona pallida e bionda, con capelli meravigliosi, occhi dolci e un naso ben fatto, il suo volto \u00e8 un po' allungato, con le guance pendule, come le hanno la maggior parte delle principesse di questa Casa. La sua figura si \u00e8 scarsamente sviluppata, al punto che \u00e8 rimasta davvero minuta, e lo sfortunato risultato di un parto le ha causato un rigonfiamento nella gola, che nessuna abilit\u00e0 dei dottori riesce ancora a far decrescere\u00bb.\nA causa dell'inaccessibilit\u00e0 e dell'arroganza della cerchia spagnola della giovane imperatrice, si form\u00f2 ben presto un partito anti-spagnolo nella corte viennese, ostile a Margherita ed apertamente speranzoso di una sua rapida morte, al fine di spianare la strada ad un secondo matrimonio dell'Imperatore e con l'augurio della nascita di un erede al trono. Quest'intollerabile situazione aggrav\u00f2 le condizioni della giovane, gi\u00e0 indebolita dalle molte gravidanze. Nel clima di generale sconforto che pervadeva la corte, l'imperatrice sprofond\u00f2 sempre pi\u00f9 nella sua decisa e tenace devozione, sconfinando nel bigottismo e nell'intolleranza; si ritiene che anche su suo consiglio Leopoldo I si sia risolto nel 1670 all'espulsione degli ebrei da Vienna, ritenendoli responsabili del suo recente aborto.\nNel febbraio del 1671 Margherita abort\u00ec di nuovo. Durante l'anno rimase nuovamente incinta e da novembre, in vista del futuro parto, furono celebrate messe solenni in tutte le chiese. Il 9 febbraio 1672 l'imperatrice partor\u00ec per la quarta volta: di nuovo una femmina, che fu battezzata Maria Anna Apollonia Giuseppa Antonia Scolastica. La bambina per\u00f2 era, come i suoi fratelli, estremamente delicata e mor\u00ec dopo pochi giorni. Margherita ne soffr\u00ec molto, dal momento che sembrava sempre pi\u00f9 evidente che non riuscisse a partorire bambini sani e capaci di sopravvivere all'infanzia.\nMorte.\nNell'agosto dello stesso anno fu annunciato che l'imperatrice era di nuovo incinta, ma le sue condizioni di salute non erano buone. Nel gennaio del 1673 ebbe alcune perdite di sangue e si temette per un altro aborto. A carnevale sembr\u00f2 che Margherita si fosse ben ripresa e partecip\u00f2 con gioia alle numerose feste del periodo pre-quaresimale, ma poche settimane dopo fu nuovamente ricoverata, afflitta da un catarro persistente: i medici temevano che la sua gola si potesse occludere.\nIl 12 marzo 1673 l'imperatrice Margherita mor\u00ec, a ventuno anni, lasciando l'imperatore Leopoldo nella pi\u00f9 profonda costernazione. Da una lettera di un medico di corte si pu\u00f2 leggere che l'imperatrice mor\u00ec a causa di una congestione polmonare, causata dall'accumulo di catarro emorragico che Margherita non riusciva pi\u00f9 a espettorare a causa della massa tumorale.\nL'imperatore Leopoldo, sinceramente innamorato della moglie, fu costretto dalla ragion di Stato a contrarre subito nuove nozze, dal momento che non aveva ancora un erede: \u00abIn verit\u00e0 avrei preferito aspettare fino alla fine del primo anno di lutto, ma ci\u00f2 non mi \u00e8 permesso, cos\u00ec ho, secondo giustizia, anteposto il bene pubblico al mio dolore personale\u00bb. Durante i preparativi delle nozze con l'arciduchessa Claudia Felicita d'Austria, Leopoldo I si rec\u00f2 a pregare nella Cripta dei Cappuccini e davanti alla tomba di Margherita esclam\u00f2: \u00abAh non tali, qua mea unica Margarita\u00bb (Ah nessuna \u00e8 uguale alla mia unica Margherita/Perla). Ma anche Claudia Felicita, parimenti un Asburgo, riusc\u00ec a dare all'imperatore solo due bambine morte in fasce. Infine, morta anche la seconda moglie, Leopoldo si risolse a sposare una principessa di un'altra dinastia, Eleonora del Palatinato-Neuburg, che gli diede dieci figli, di cui sei raggiunsero l'et\u00e0 adulta (compresi due maschi).\nCon la morte di Margherita, Leopoldo I fece sue le rivendicazioni della defunta moglie sull'eredit\u00e0 spagnola. A differenza della sua sorellastra Maria Teresa, moglie di Luigi XIV, la quale era stata costretta a rinunciare alle proprie pretese sul trono spagnolo, Margherita era stata espressamente mantenuta nei propri diritti, dando cos\u00ec modo agli austriaci di fondare le proprie pretese nella successiva guerra di successione spagnola. Negli anni precedenti alla morte di Carlo II di Spagna, che ormai palesemente non avrebbe avuto figli, si venne a creare la situazione in cui furono tre i pretendenti al suo trono: Filippo di Borbone, nipote del Re Sole e di Maria Teresa di Spagna, Carlo d'Austria, figlio di terzo letto di Leopoldo I e di Eleonora del Palatinato-Neuburg, e Giuseppe Ferdinando Leopoldo di Baviera, figlio dell'elettore Massimiliano II Emanuele di Baviera e di Maria Antonia d'Austria, l'unica figlia sopravvissuta di Margherita. In base al testamento di Filippo IV era quest'ultimo l'erede designato al trono dopo lo zio Carlo II, in quanto discendente diretto dell'infanta Margherita, e pertanto fu ufficialmente nominato Principe delle Asturie. Ma la sua morte prematura precedette quella di Carlo II e non pot\u00e9 impedire lo scoppio delle ostilit\u00e0 tra Francia e Austria alla morte dell'ultimo Asburgo di Spagna.\nDiscendenza.\nMargherita Maria Teresa e Leopoldo I furono genitori di quattro figli, dei quali solo la seconda raggiunse la maggiore et\u00e0:"}
{"id": "1035709", "revid": "1543377", "url": "https://it.wikipedia.org/wiki?curid=1035709", "title": "Agenore Fabbri", "text": "Biografia.\nA 12 anni si iscrive alla Scuola d'Arti e Mestieri di Pistoia e poi viene ammesso all'Accademia di Belle Arti di Firenze, citt\u00e0 in cui si forma frequentando abitualmente l'alveo culturale del Caff\u00e8 Le Giubbe Rosse, punto di ritrovo degli ermetici (Eugenio Montale, Carlo Bo e altri). Qui entra in contatto con il pittore Ottone Rosai e il poeta Mario Luzi. Nel 1930 incomincia a modellare e a cuocere terre e cinque anni dopo si trasferisce ad Albisola dove, assumendo da principio il ruolo di operaio modellista presso la manifattura di ceramiche \"La Fiamma\", prosegue il suo apprendistato e intraprende un lavoro a soggetto della figura umana e animale con una forte carica espressionista che inserisce il colore e nuove soluzioni come la \"riflessatura\" nella terracotta. Sempre ad Albisola, dove in quegli anni lavorano i pi\u00f9 importanti esponenti del secondo futurismo ancora sotto la guida di Filippo Tommaso Marinetti, allestisce in seguito un piccolo atelier ed entra in contatto prima con Arturo Martini e poi con Lucio Fontana, con cui inizia un rapporto di amicizia che durer\u00e0 tutta una vita.\nNel 1938 ottiene un discreto successo alla Nazionale di Napoli e all'inizio degli anni quaranta esordisce con mostre personali a Milano, Bergamo e Savona, ma poi deve interrompere l'attivit\u00e0 per prestare servizio militare in Jugoslavia. Dal 1946 si stabilisce definitivamente a Milano, mentre nei mesi estivi continua a lavorare ad Albisola, che negli anni del dopoguerra diventa una localit\u00e0 di fama internazionale poich\u00e9 vi operano costantemente artisti come Marino Marini, Giacomo Manz\u00f9, Aligi Sassu, alcuni esponenti del gruppo CoBrA tra cui Karel Appel, Guillame Corneille e Asger Jorn, Roberto Matta e Wilfredo Lam e poi Giuseppe Capogrossi, Roberto Crippa, Emilio Scanavino e il giovanissimo \"enfant prodige\" Piero Manzoni. Nel 1947 vedono la luce importanti lavori in ceramica e terracotta come \"Donna del popolo\" (un titolo suggerito spontaneamente da Picasso), \"Uomo colpito\" e \"La madre\", tutti realizzati nella manifattura Mazzotti, di propriet\u00e0 dell'artista e poeta futurista Tullio d'Albisola con cui organizza il suo primo incontro con Picasso a Vallauris.\nNel 1956, con Aligi Sassu, Giulio Turcato, Tettamanti, Zancanaro e Antonietta Rapha\u00ebl Mafai compie un viaggio di oltre tre mesi in Cina, dove ha l'occasione di mostrare alcune sue opere a Pechino e in altre citt\u00e0. Successivamente espone con mostre personali negli USA a New York e Filadelfia e in Europa a Londra, Parigi, Stoccolma, Roma e Milano e partecipa alle pi\u00f9 importanti rassegne nazionali ed internazionali di scultura: le Biennali di Venezia del 1952 e del 1960 (entrambe con una sala personale) e a quelle del 1959 e del 1964, nonch\u00e9 a numerose edizioni della Quadriennale di Roma e poi ad Anversa, Madrid, Parigi, Zurigo, Atene, L'Aia, Monaco di Baviera, Londra, New York, Boston, Tokyo, San Paolo, Citt\u00e0 del Messico, Il Cairo e Alessandria in Egitto.\nDai primi anni '70, inizia la sua frequentazione del \"Centro Cultura Arte Contemporanea - Balestrini\" in Albissola Marina dove intratterr\u00e0 con Franco Balestrini un rapporto di fraterna amicizia.\nFranco Balestrini realizzer\u00e0 innumerevoli mostre personali di Agenore Fabbri, fino a diventare uno dei pi\u00f9 grandi conoscitori dell'intera opera dell'artista, nonch\u00e9 uno dei maggiori collezionisti.\nNegli anni ottanta la sua opera viene consacrata soprattutto in Germania con mostre personali al Wilhelm Lehmbruck-Museum di Duisburg, al Museo Ludwig di Colonia e al Museo Sprengel di Hannover.\nDal 1965 diventa membro dell'Accademia nazionale di San Luca istituzione di cui verr\u00e0 eletto presidente nel 1998, anno della sua morte. Numerosi i premi a partire dal 1939. Fra i tanti riconoscimenti ricordiamo il Premio Internazionale della Scultura di Cannes, nel 1955, un \"premio acquisto\" alla quinta edizione del Premio Spoleto, nel 1957 e quelli della Triennale di Milano nella quale ha vinto: Medaglia d'oro, Gran Premio e Gran Premio per la Ceramica.\nIl 4 agosto 1998 viene ricoverato per un'emorragia cerebrale all'Ospedale di Savona dove muore il 7 novembre.\nAttivit\u00e0.\nIl suo lavoro \u00e8 di genere narrativo con evidenti caratteri espressionisti e con un influsso della plastica popolare che compare in molti lavori della natia Toscana. \u00c8 noto infatti che la terracotta costitu\u00ec per Fabbri ai suoi esordi, una sorta di passaggio obbligato: un materiale estremamente povero che per\u00f2 gli permise di apprendere a modellare e dunque a realizzare opere plastiche senza dover sottomettere l'azione artistica alla tirannia dei costi di gestione dei metalli, oberati dagli oneri delle fusioni e delle saldature.\nSubito dopo la guerra, che ha segnato per sempre la sua sensibilit\u00e0, la sua opera si incanala verso una esasperata drammaticit\u00e0 espressiva che non riguarda soltanto gli esseri umani ma dilaga anche nel mondo animale rappresentato in combattimenti e risse con effetti che vanno al di l\u00e0 della seppur esplicita violenza. Poi, negli anni cinquanta e negli anni sessanta, Fabbri si impadronisce del bronzo e del legno: con il primo si esprime attraverso un modellare convulso segnato da profondi solchi sulla figura, con il secondo invece per mezzo di un lavoro di rottura e di sovrapposizione delle superfici che rappresentano il suo contributo alla stagione dell'Arte informale che infatti, proprio in quegli anni, si sviluppa soprattutto in Europa come risposta artistica, di segno astratto e gestuale, alla profonda crisi morale, politica ed ideologica provocata dagli orrori della seconda guerra mondiale. In questo periodo realizza anche numerose opere utilizzando il ferro, stagnato e zincato e l'acciaio.\nNell'ultima fase del suo lavoro Fabbri ritorna dapprima alla propria matrice espressionista e poi, dal 1981 scopre la pittura realizzando opere, come il ciclo dei \"Giardini Pubblici\", che sono finalmente dedicate ad una visione pi\u00f9 aperta e commossa della realt\u00e0 e dell'umano destino e che diventer\u00e0 preminente nel corso degli anni ottanta, fino a sfociare, nel decennio seguente, in una rievocazione colorata e ludica, caratterizzata anche dall'utilizzo di materiali di \u201crecupero\u201d come sabbia, pietre, stoffe, lattine ecc., della passata esperienza informale.\nAgenore Fabbri \u00e8 inoltre autore di numerose opere monumentali a Milano (\"Caccia al cinghiale\", 1964, giardino della Biblioteca Comunale), Pistoia, Savona (Monumento alla Resistenza in piazza Martiri della Libert\u00e0) e di due imponenti bassorilievi in ceramica: \"Battaglia\" custodito presso il Museo \"Manlio Trucco\" di Albisola Superiore e \"La favola di Orfeo\", presso il Polo Tecnologico Libero Grassi di Quarrata (Pistoia)."}
{"id": "1035713", "revid": "125893112", "url": "https://it.wikipedia.org/wiki?curid=1035713", "title": "Antonella Fattori", "text": "Biografia.\nSi \u00e8 diplomata all'Accademia nazionale d'arte drammatica di Roma. Inizia a lavorare nel mondo del teatro in ruoli da attrice giovane in spettacoli con registi come Luigi Squarzina, Roberto Guicciardini e Luca Ronconi. \nNel 1985 viene scelta da Nanni Moretti per un ruolo ne \"La messa \u00e8 finita\"; nel 1988 incontra il regista Silvio Soldini che nel suo primo lungometraggio \"L'aria serena dell'ovest\" le affida il ruolo da protagonista. Si intensifica cos\u00ec anche la sua attivit\u00e0 nel cinema e in televisione. Tra le produzioni televisive pi\u00f9 importanti nel 1998 \u00e8 protagonista insieme ad Alessandro Gassmann della miniserie di Rai 1 \"Nessuno escluso\" per la regia di Massimo Spano. Grazie a questa interpretazione vince il Premio Flaiano di Televisione e Radio nella categoria Premio per l'interpretazione. Sempre nel 1998 Carlo Lizzani la sceglie come protagonista di un'altra miniserie per la Rai, \"La donna del treno\", insieme ad Alessio Boni. \nNel 2000 lavora con Massimo Dapporto in una serie per Canale 5, \"Ciao professore\", regia di Jos\u00e9 Mar\u00eda S\u00e1nchez. Sempre nel 2000 torna al cinema con un ruolo da protagonista nel film \"Le complici\", regia di Emanuela Piovano dove vince il suo secondo premio il \u2018Ghel d\u2019oro\u2019 come migliore attrice.Nel 2003 recita nel ruolo della contessa Anna Ristori nella serie di Canale 5 \"Elisa di Rivombrosa\", regia di Cinzia TH Torrini; dato il grande successo della serie nel 2004 gira \" Elisa di Rivombrosa - Parte seconda\", sequel della serie. Nel 2007 recita nella miniserie televisiva \"Chiara e Francesco\", regia di Fabrizio Costa. Nel 2008 recita nella fiction di 18 puntate per Rai 2 \"Terapia d'urgenza\" nel ruolo del medico Cristiana Gandini. \nNel 2010 torna a teatro con un testo scritto e interpretato dal titolo \"Giorni S-contati\" che affronta in chiave agrodolce il tema della realt\u00e0 carceraria in Italia. Nel 2011 prende parte a \"Don Matteo 8\", regia di Carmine Elia. Nel 2012 \u00e8 nel cast della serie poliziesca \"R.I.S. Roma - Delitti imperfetti\", regia di Francesco Miccich\u00e8. Nel 2013 interpreta Elisabetta nella seconda stagione della serie in quattordici puntate \"Le tre rose di Eva\". Nel 2014 entra a far parte della seconda stagione de \"Il tredicesimo apostolo\" nel ruolo di Greta Lorenzini. Nel 2016 partecipa alla serie prodotta da Canale 5 \"Fuoco amico TF45 - Eroe per amore\" con Raoul Bova. Nel 2017 inizia la serie TV per Canale 5 \"Sacrificio d'amore\", dove interpreta suor Agnese. Nel 2018 partecipa ad una docufiction \"Il precursore\" di Omar Pesenti.Nel 2020 interpreta Chiara in un pilota tutto al femminile dal titolo \"Rosa schocking\" liberamente tratto da \"Sex and the city\". Nel 2022 recita nella serie \"Fosca Innocenti\". \u00c8 in preparazione del suo primo cortometraggio \"Ar\u00e0 Ma\" dove si cimenter\u00e0 come regista."}
{"id": "1035718", "revid": "11936", "url": "https://it.wikipedia.org/wiki?curid=1035718", "title": "Tablature", "text": ""}
{"id": "1035720", "revid": "339392", "url": "https://it.wikipedia.org/wiki?curid=1035720", "title": "PEPSI", "text": ""}
{"id": "1035726", "revid": "155634", "url": "https://it.wikipedia.org/wiki?curid=1035726", "title": "Umberto Tupini", "text": "Esponente della Democrazia Cristiana, \u00e8 stato membro dell'Assemblea Costituente e senatore della Repubblica per 4 legislature: I, II, III e IV.\nBiografia.\nIncarichi di governo e parlamentari.\nNato a Roma da genitori originari delle Marche, esattamente di Muccia, nei pressi di Camerino, in provincia di Macerata. Tupini fu ministro di grazia e giustizia nel governo Bonomi II nel 1944, e riconfermato nel governo Bonomi III dal 1944 al 1945. Eletto all'Assemblea Costituente del 1946, ne fu vicepresidente, presidente della prima sottocommissione e membro della Giunta delle elezioni e del Comitato di redazione.\nAll'interno della Democrazia Cristiana, ha fatto parte della corrente degasperiana, che prese poi il nome di \"Politica popolare\". Eletto Senatore della Repubblica per la prima volta alle elezioni politiche del 1948, fu rieletto per le successive tre legislature.\nDal 1947 al 1950 \u00e8 stato ministro dei lavori pubblici nei governi De Gasperi IV e V, dove \u00e8 stata realizzata la legge n. 408 del 2 febbraio 1949 che ha promosso il moltiplicarsi delle cooperative edilizie mediante una politica a largo raggio di sovvenzioni e agevolazioni, che porta il nome di \"legge Tupini\".\nDal 1954 al 1955 \u00e8 stato ministro senza portafoglio per la riforma della pubblica amministrazione nei governi Fanfani I e Scelba.\nSindaco di Roma.\nIl 2 luglio 1956 divenne sindaco di Roma, carica che mantenne fino al 10 gennaio 1958, presiedendo una giunta centrista composta da democristiani, liberali e socialdemocratici. Le elezioni comunali erano state condizionate dagli echi dell'inchiesta del settimanale \"L'Espresso\", intitolata: \"Capitale corrotta-Nazione infetta!\", con la quale si denunciavano le speculazioni edilizie nella capitale, attribuendone la responsabilit\u00e0 all'amministrazione uscente e alla Societ\u00e0 Generale Immobiliare, proprietaria di numerosi terreni divenuti edificabili. A tal proposito, Tupini prefer\u00ec non riprendere il progetto ereditato dall'amministrazione precedente per la realizzazione dell'enorme albergo appartenente alla catena degli Hilton, proprio sui terreni dell'Immobiliare sulla collina di Monte Mario. Gli attacchi dell'opposizione alla politica urbanistica comunali, tuttavia, proseguirono, e riguardarono - tra l'altro - alcune varianti al piano regolatore del 1931 allora vigente, fra cui quella che avrebbe dato il via all'edificazione di una vasta porzione di Villa Chigi allora di propriet\u00e0 privata. La delibera con cui si adottava la variante ebbe il via libera della maggioranza capitolina, tuttavia fu successivamente respinta dal Consiglio Superiore dei Lavori Pubblici.. La nomina di Ugo d'Andrea, espressione dell'ala destra del Partito Liberale, ad assessore all'Urbanistica influ\u00ec sulla svolta conservatrice degli uffici urbanistici capitolini. Sotto l'amministrazione Tupini proseguirono i lavori per la stesura nel nuovo piano regolatore di Roma, processo avviato nel 1953 e che trover\u00e0 la sua conclusione nel 1962. Il 27 dicembre 1957, in base alla normativa comunale e provinciale allora vigente, rassegn\u00f2 le dimissioni dalla carica, avendo deciso di candidarsi al Senato alle elezioni del 1958. Rimase in carica sino all'elezione del suo successore Urbano Cioccetti, che era stato fin allora assessore delegato (ossia vicesindaco).\nMinistro del turismo e dello spettacolo.\nDopo l'esperienza di amministratore comunale al Campidoglio, Tupini fu ministro del Turismo e spettacolo nel Governo Segni II (1959-1960) e nel Governo Tambroni (1960). La sua nomina era propedeutica all'organizzazione delle Olimpiadi di Roma, fissate nell'agosto 1960. Il 15 giugno seguente, annunci\u00f2 che sarebbe stata drastica la censura contro tutti i film con \u00absoggetti scandalosi, negativi per la formazione della coscienza civile degli italiani\u00bb, riferendosi a \"La dolce vita\" di Federico Fellini.\nFu presidente onorario dell'ANFIM - Associazione nazionale famiglie italiane martiri caduti per la libert\u00e0 della patria.\nA lui \u00e8 intitolata una via nel quartiere dell'EUR a Roma."}
{"id": "1035727", "revid": "287204", "url": "https://it.wikipedia.org/wiki?curid=1035727", "title": "Socializzazione", "text": ""}
{"id": "1035729", "revid": "298229", "url": "https://it.wikipedia.org/wiki?curid=1035729", "title": "Trasporti in eSwatini", "text": "Questa voce raccoglie le principali tipologie di trasporti in eSwatini.\nTrasporti su rotaia.\nRete ferroviaria.\nIn totale: 301\u00a0km di linee ferroviarie (dati 2002).\nReti metropolitane.\nTale nazione non dispone di sistemi di metropolitana.\nReti tranviarie.\nAnche il servizio tranviario \u00e8 assente.\nTrasporti su strada.\nRete stradale.\nStrade pubbliche: in totale 3.800\u00a0km (dati 2002)\nReti filoviarie.\nAttualmente in eSwatini non esistono filobus. \nAutolinee.\nNella capitale, Mbabane, ed in poche altre zone abitate dell'eSwatini, operano aziende pubbliche e private che gestiscono i trasporti urbani, suburbani ed interurbani esercitati con autobus.\nPorti e scali.\nnessuno.\nTrasporti aerei.\nAeroporti.\nIn totale: 18 (dati 2002)\na) con piste di rullaggio pavimentate: 1\nb) con piste di rullaggio non pavimentate: 17"}
{"id": "1035733", "revid": "339392", "url": "https://it.wikipedia.org/wiki?curid=1035733", "title": "Senato della Repubblica Italiana", "text": ""}
{"id": "1035741", "revid": "599013", "url": "https://it.wikipedia.org/wiki?curid=1035741", "title": "Le miniere di re Salomone", "text": ""}
{"id": "1035742", "revid": "86341", "url": "https://it.wikipedia.org/wiki?curid=1035742", "title": "Tetra Pak", "text": "Tetra Pak \u00e8 un'azienda multinazionale che produce sistemi integrati per il trattamento e il confezionamento di alimenti. Fondata nel 1951 a Lund, in Svezia, da Ruben Rausing e Erik Wallenberg, l\u2019azienda fa parte del gruppo Tetra Laval.\nStoria.\nIl primo prodotto di Tetra Pak \u00e8 stato un contenitore di cartoncino usato per conservare e trasportare il latte. Fu chiamato \"Tetra Classic\". Ruben Rausing aveva lavorato sul progetto fin dal 1943 e nel 1950 aveva perfezionato la tecnica per rendere questo tipo di contenitore assolutamente impenetrabile all\u2019aria, utilizzando un sistema di rivestimento plastico della carta. Questi primi contenitori avevano la forma di tetraedri (solidi a quattro facce) e da essi \u00e8 nato il nome dell\u2019azienda. Nel 1952 fu lanciato il primo contenitore \"Tetra Classic\" e, pi\u00f9 tardi, nel 1963 l\u2019azienda introdusse il \"Tetra Brik\", un contenitore di forma rettangolare.\nIl figlio di Ruben Rausing, Hans, ha condotto l\u2019azienda dal 1954 fino al 1985, portandola da una piccola azienda di sette persone ad una delle maggiori aziende svedesi. Tetra Pak \u00e8 stata fondata sul concetto che un imballaggio deve far risparmiare pi\u00f9 di quanto costi, garantendo, grazie al confezionamento asettico, la possibilit\u00e0 di \"spostare un alimento nello spazio e nel tempo\". Alfa Laval \u00e8 stata parte del gruppo Tetra Pak tra il 1991 e il 2000. Nel 1991 Alfa Laval Agri, azienda produttrice di attrezzature per le centrali del latte e per l\u2019agricoltura, si \u00e8 scissa da Alfa Laval. Quando Alfa Laval fu venduta, Alfa Laval Agri \u00e8 rimasta parte del gruppo Tetra Pak ed \u00e8 stata rinominata \"DeLaval\", dal nome del fondatore, Gustaf De Laval.\nAttivit\u00e0.\nTetra Pak \u00e8 il principale fornitore mondiale di imballaggi per alimenti come latte, zuppe, succhi di frutta ed altri prodotti liquidi, e produce anche macchinari per il trattamento ed il confezionamento degli alimenti. Essa offre un'ampia gamma di sistemi di imballaggio, progetta e produce macchinari come omogeneizzatori, miscelatori e standardizzatori, scambiatori di calore, componenti di sistemi e di impianti. Si focalizza su cinque categorie di alimenti: caseari liquidi, formaggi, bevande, alimenti pronti e gelati. Questi alimenti possono essere confezionati, a seconda delle esigenze, in diversi tipi di confezioni, ciascuna con la sua denominazione, per esempio \"Tetra Classic\", \"Tetra Brik\", \"Tetra Prisma\", \"Tetra Rex\".\nTetra Pak produce materiale da imballaggio in 55 stabilimenti, ha 85 uffici vendite ed impiega quasi dipendenti in tutto il mondo. Ogni anno vengono vendute pi\u00f9 di 180 miliardi di confezioni Tetra Pak.\nIn alcuni casi, la parola Tetra Pak viene associata al contenitore in poliaccoppiato. in quanto ogni suo prodotto ha una specifica denominazione come \"Tetra Classic\", ecc. ma nessuno di questi si chiama semplicemente \"Tetra\", \"Tetra Pak\" o \"Tetrapack\". L'azienda \u00e8 di propriet\u00e0 al 100% di Tetra Laval SA.\nTecnologia.\nDopo che l'azienda fu costituita, Tetra Pak cerc\u00f2 il modo di allargare il proprio mercato superando i limiti del prodotto latte fresco. Nella met\u00e0 degli anni cinquanta, Tetra Pak inizi\u00f2 attivit\u00e0 congiunta di ricerca e sviluppo con Ursina, un\u2019azienda svizzera che aveva sviluppato una nuova tecnica di sterilizzazione del latte: usando un\u2019iniezione di vapore, Ursina era in grado di produrre latte sterilizzato che aveva effettivamente lo stesso sapore e valore nutrizionale del latte fresco.\nLa difficolt\u00e0, per Ursina, era di trovare un sistema economico per confezionare il latte. Nel settembre del 1961, durante una conferenza stampa a Thun, in Svizzera, fu presentata la prima macchina per il confezionamento asettico di latte sterilizzato consentendo lo stoccaggio a temperatura ambiente, proteggendone le propriet\u00e0 nutrizionali ed evitando l\u2019uso di conservanti.\nIl trattamento asettico prevede il riscaldamento del prodotto alimentare ad elevata temperatura (135-150 \u00b0C nel caso del latte) in un comparto sigillato per pochi secondi, poi forzarne il raffreddamento a temperatura ambiente. Il processo di riscaldamento utilizzato viene chiamato \"Sistema a temperatura ultra-elevata\" (Ultra-High Temperature = UHT). Tale elevata temperatura uccide tutti i microorganismi; la sua breve durata provoca un danno minimo alle sostanze nutritive e al sapore rispetto ai tradizionali trattamenti di pastorizzazione e inscatolamento, che utilizzano temperature pi\u00f9 basse, ma per un tempo significativamente pi\u00f9 lungo.\nIl confezionamento asettico prevede il trasferimento del prodotto trattato UHT all\u2019interno di un imballaggio precedentemente sterilizzato in ambiente sterile. Una delle principali differenze tra i prodotti trattati con pastorizzazione e quelli con UHT, \u00e8 che questi ultimi possono essere conservati per mesi senza richiedere refrigerazione.\nNel luglio del 2004 Tetra Pak ha lanciato \"Tetra Recart\" negli USA. Applicando la tecnologia \"retorting\", ovvero la sterilizzazione interna al pacchetto, l\u2019azienda \u00e8 in grado di fornire un contenitore alternativo per una variet\u00e0 di prodotti alimentari che tradizionalmente vengono confezionati in lattine o vasetti di vetro, come frutta, verdura, piatti pronti e cibo per animali.\nTetra Pak e l'ambiente.\nSubito evidenti i vantaggi in termini di sostenibilit\u00e0, portati con la prima versione prodotta: a parit\u00e0 di volume, il cartone di latte \"Tetra Classic\" pesava 10 volte meno dell'equivalente bottiglia di vetro. Forte guadagno anche in termini di spazio nella logistica: per un equivalente carico di bottiglie di vetro, l'utilizzo di automezzi necessario era 25 volte maggiore rispetto a quanto permesso con i nuovi cartoni tetraedrici.\nPartendo dal principio di riduzione dell'uso delle materie prime all'origine, Tetra Pak ha ridotto il peso dei contenitori del 30% , unendo al risparmio di carattere economico i benefici ambientali del risparmio di risorse. Inoltre ha diminuito costantemente la quantit\u00e0 d'energia necessaria per produrre l'imballaggio, migliorandone al tempo stesso la qualit\u00e0. Tetra Pak \u00e8 impegnata su diversi fronti:\nRaccolta differenziata delle confezioni Tetra Pak.\nIn Italia, grazie ad un accordo con Comieco, consorzio nazionale per lo sviluppo della raccolta e riciclo degli imballaggi a base cellulosica, \u00e8 in atto un programma per ampliare anche ai contenitori prodotti da Tetra Pak (imballaggi a base carta per il 74%) la raccolta differenziata di carta e cartoni.\nNel 2008, ed in costante aumento, i cittadini serviti dalla raccolta differenziata dei cartoni per bevande erano oltre 24 milioni pari a circa il 42% della popolazione, comprendendo le maggiori citt\u00e0 italiane (Roma, Milano, Torino, Firenze, Venezia, Taranto, Modena, \u2026).\nIn alcune realt\u00e0 territoriali la raccolta di questi contenitori avviene insieme alla \"multimateriale\" (plastica, alluminio, vetro, \u2026) oppure in modo dedicato. In questi casi i cartoni per bevande vengono selezionati e avviati a riciclo in una cartiera dove, grazie all'uniformit\u00e0 di materiale in ingresso, viene prodotta nuova carta principalmente per uso grafico, riciclata da contenitori per bevande. Pu\u00f2 essere di due tipi: Cartalatte, di colore bianco-crema e Cartafrutta, di colore avana. In questa cartiera, a differenza delle altre cartiere che riciclano i contenitori Tetra Pak provenienti dalla raccolta differenziata, \u00e8 possibile anche il recupero della frazione polietilene e alluminio attraverso la produzione di un nuovo materiale plastico, utilizzabile nel campo dello stampaggio plastico, denominato Ecoallene.\nCause e ricorsi.\nA marzo del 2009 un giudice di pace di Giarre (Catania), ha condannato Tetra Pak International e Nestl\u00e9 Italiana al risarcimento dei danni morali conseguenti alla preoccupazione di una famiglia per aver fatto ingerire alle proprie figlie una possibile sostanza \"inquinante\" dovuta agli inchiostri di stampa della confezione (ITX). In seguito Tetra Pak annunci\u00f2 che non avrebbe pi\u00f9 utilizzato inchiostro con Itx per realizzare le sue confezioni. In sette altri casi in Italia, identici a quello di Giarre, \u00e8 stato deciso di rigettare i reclami sollevati dai consumatori, in quanto privi di fondamento. Questo perch\u00e9 non si rileva alcuna responsabilit\u00e0 per danni alla salute a seguito della migrazione dell'ITX nell'alimento. Tutto ci\u00f2 \u00e8 in linea con la posizione sia dell'Agenzia per la Sicurezza Alimentare Europea (EFSA) sia dell'Istituto Superiore di Sanit\u00e0 che attesta l'inesistenza di rischi per la salute collegati agli eventi del 2005."}
{"id": "1035743", "revid": "1226", "url": "https://it.wikipedia.org/wiki?curid=1035743", "title": "Allan Quatermain e le miniere di Re Salomone", "text": ""}
{"id": "1035744", "revid": "2076670", "url": "https://it.wikipedia.org/wiki?curid=1035744", "title": "FreeNX", "text": "FreeNX \u00e8 un software libero derivato da \"NX\" della NoMachine che consente di implementare terminal server su sistemi GNU/Linux.\nFreeNX pu\u00f2 essere considerato come una evoluzione di XDMCP e apparentato a VNC, ma ha prestazioni elevate e una maggiore sicurezza. Infatti tutte le informazioni vengono scambiate tramite una connessione SSH.\nAl momento sembra un progetto abbandonato. La distribuzione Debian suggerisce il passaggio a X2Go."}
{"id": "1035746", "revid": "1632387", "url": "https://it.wikipedia.org/wiki?curid=1035746", "title": "Subsurface", "text": "Subsurface \u00e8 il settimo album del gruppo progressive metal inglese Threshold, pubblicato il 3 agosto 2004 dalla Inside Out Music."}
{"id": "1035747", "revid": "1226", "url": "https://it.wikipedia.org/wiki?curid=1035747", "title": "Le miniere di Re Salomone", "text": ""}
{"id": "1035748", "revid": "339392", "url": "https://it.wikipedia.org/wiki?curid=1035748", "title": "Amici del Mondo", "text": ""}
{"id": "1035749", "revid": "1226", "url": "https://it.wikipedia.org/wiki?curid=1035749", "title": "King Solomon's Mines", "text": ""}
{"id": "1035753", "revid": "1504506", "url": "https://it.wikipedia.org/wiki?curid=1035753", "title": "Unione evangelica", "text": "L'Unione evangelica (in tedesco \"Protestantische Union\") fu una coalizione di stati tedeschi protestanti fondata nel 1608 per difendere le terre e le genti di quegli Stati.\nStoria.\nFu formata dopo la decisione, nel 1607, dell'imperatore del Sacro Romano Impero Rodolfo II, appoggiato dal Duca di Baviera Massimiliano I, di ristabilire il cattolicesimo a Donauw\u00f6rth e dopo che la maggioranza del Reichstag decise per il rinnovamento della pace di Augusta del 1555. I principi protestanti si incontrarono ad Auhausen, vicino N\u00f6rdlingen, e il 14 maggio 1608 formarono un'alleanza militare sotto la guida di Federico IV del Palatinato.\nDella Lega facevano parte, oltre al Palatinato che la guidava, l'Anhalt, l'Ansbach, l'Assia-Kassel, il Baden-Durlach, il Bayreuth, il Brandeburgo, il Neuburg, l'Oettingen, il W\u00fcrttemberg, lo Zweibr\u00fccken e le citt\u00e0 libere imperiali di Aalen, Giengen, Heilbronn, Kempten, Landau, Memmingen, N\u00f6rdlingen, Norimberga, Rothenburg, Schw\u00e4bisch Hall, Schweinfurt, Spira, Strasburgo, Ulma, Wei\u00dfenburg, Windhseim e Worms.\nIn risposta a questa alleanza venne creata nell'anno successivo la Lega cattolica, sotto la guida di Massimiliano I di Baviera. L'Unione evangelica era inizialmente debole per la mancata partecipazione dell'Elettorato di Sassonia e per i conflitti interni fra i membri luterani e calvinisti.\nQuando Federico V, successore di Federico IV, accett\u00f2 la corona di Boemia nel 1619 in opposizione all'imperatore Ferdinando II, l'Unione firm\u00f2 l'anno seguente il Trattato di Ulma (1620), con cui negava l'appoggio a Federico. Nel gennaio del 1621 Ferdinando II impose il \"Reichsacht\", il bando imperiale, a Federico V e diede il suo elettorato e parte del territorio del Palatinato a Massimiliano. L'Unione evangelica si radun\u00f2 ad Heilbronn nel febbraio dello stesso anno, biasimando aspramente l'azione intrapresa dall'imperatore. Ma questi non solo ignor\u00f2 le proteste della Lega, ma ordin\u00f2 anche di sciogliere l'alleanza evangelica. Nel maggio 1621 i membri dell'Unione acconsentirono alle richieste di Ferdinando con gli Accordi di Mainz; il 24 maggio l'Unione evangelica si sciolse ufficialmente."}
{"id": "1035754", "revid": "228587", "url": "https://it.wikipedia.org/wiki?curid=1035754", "title": "Republic", "text": ""}
{"id": "1035760", "revid": "124446167", "url": "https://it.wikipedia.org/wiki?curid=1035760", "title": "Paolo Signorelli (politico)", "text": "Esponente ideologico della destra radicale e dell'antagonismo nazionale, ha militato prima nel MSI e poi \u00e8 stato uno dei massimi esponenti di Ordine Nuovo e del Fronte Sociale Nazionale, da cui si \u00e8 successivamente allontanato. Nel direttivo del \"Centro studi Ordine Nuovo\", di cui era presidente Pino Rauti, Signorelli rivestiva funzioni di coordinamento sul piano operativo.\nBiografia.\nLaureato in scienze politiche, \u00e8 stato docente al liceo classico Gaetano De Sanctis di Roma.\nRagazzino durante la seconda guerra mondiale, apparteneva a coloro che guardavano con invidia e ammirazione alle \"gesta\" dei fascisti repubblichini di Sal\u00f2. Antistatunitense gi\u00e0 dai tempi del liceo, ma solo perch\u00e9 avverso al capitalismo puro, fu leader del FUAN-Caravella (gli universitari missini) a Roma.\n\u00c8 stato tra i fondatori del Centro Studi Ordine Nuovo, uscendo dal Movimento Sociale Italiano nel 1957. Rientrato con Pino Rauti nel 1969, fu eletto nel comitato centrale del partito. \nNel 1976, espulso dal MSI, fu uno dei dirigenti del \"Movimento politico Lotta Popolare\".\nHa collaborato con i periodici \"Anno Zero\" e \"Costruiamo l'azione\", che nel 1978 divenne un movimento.\n\u00c8 stato colonna portante del Fronte Sociale Nazionale e tra i fondatori del \"Laboratorio politico Forza Uomo\" di cui era presidente. \nHa scritto nel 1996 un libro dal titolo indicativo \"Di professione imputato\", nel quale sottolinea di essere diventato \"disoccupato di Stato\" a seguito delle vicende giudiziarie che lo hanno colpito. Ha diretto per anni la rivista \"Giustizia Giusta\" che ancora oggi d\u00e0 voce alle \"vittime\" degli errori del sistema giudiziario italiano. Su di lui, il giornalista Giuliano Compagno ha pubblicato un libro, dal titolo, appunto, \"Paolo Signorelli\".\n\u00c8 scomparso nel 2010 all'et\u00e0 di 76 anni.\nIl fratello maggiore, Ferdinando Signorelli, fu senatore del MSI e di AN dal 1984 al 1996 .\nProcedimenti giudiziari.\nVenne accusato di essere il mandante di alcuni omicidi, tra cui quelli dei magistrati Vittorio Occorsio e Mario Amato, nonch\u00e9 della strage di Bologna, per cui venne successivamente assolto. Venne invece condannato per associazione sovversiva e banda armata. Amnesty International nel rapporto annuale 1986 denunci\u00f2 le pessime condizioni carcerarie di Signorelli"}
{"id": "1035762", "revid": "932277", "url": "https://it.wikipedia.org/wiki?curid=1035762", "title": "Vend\u00f4me (disambigua)", "text": "Con il nome Vend\u00f4me si trovano:\nSingoli componenti dei periodi comitale e ducale sono individuabili dai rispettivi elenchi."}
{"id": "1035764", "revid": "2232024", "url": "https://it.wikipedia.org/wiki?curid=1035764", "title": "Lophius piscatorius", "text": "Il rospo o rana pescatrice (\"Lophius piscatorius\") (Regolamento (CE) N. 1637/2001 e Regolamento (CE) N. 1638/2001 e Regolamento (CE) N. 1581/2004 e Regolamento (CE) N. 216/2009 e Regolamento (CE) N. 218/2009 e Decisione di Esecuzione (UE) 2016/1251), conosciuto anche come coda di rospo, \u00e8 un pesce appartenente alla famiglia \"Lophiidae\".\nDenominazioni dialettali italiane.\nIl rospo o rana pescatrice \u00e8 conosciuta, in varie aree italiane, con diversi nomi, a seconda dei differenti dialetti e delle lingue minoritarie:\nDescrizione.\nIl rospo o rana pescatrice presenta una testa massiccia ricoperta di creste ossee e spine, appiattita e allargata, di forma ovale, cos\u00ec come la parte anteriore del corpo; il corpo \u00e8 conico e la pelle \u00e8 priva di scaglie. La bocca \u00e8 molto grande e rivolta verso l'alto, con numerosi denti acuti: la mascella inferiore \u00e8 prominente rispetto a quella superiore. Nella mandibola e lungo il corpo sono presenti delle appendici cutanee a forma di frange. La colorazione \u00e8 bruno-olivastra o violacea sul dorso e bianca nel ventre; le pinne sono orlate di scuro. Il primo raggio della pinna dorsale \u00e8 estremamente sviluppato e dotato in punta di una piccola escrescenza carnosa. Quest'appendice, utilizzata per cacciare, \u00e8 chiamata illicio. La livrea \u00e8 tendenzialmente bruna.Pu\u00f2 raggiungere dimensioni ragguardevoli: sono stati pescati esemplari di 200\u00a0cm di lunghezza per 57\u00a0kg di peso. La femmina raggiunge la maturit\u00e0 sessuale attorno ai 14 anni, per dimensioni di circa 90 centimetri, il maschio intorno ai 6, per circa 50 centimetri.\nSpecie affine \u00e8 \"Lophius budegassa\", che presenta frange cutanee meno sviluppate, peritoneo di colore scuro, ciuffo dell'illicio non lobato, colorazione del dorso pi\u00f9 rossiccia e, in genere, dimensioni inferiori (fino a 70\u00a0cm).\nAlimentazione e comportamento.\n\u00c8 una specie dalle abitudini solitarie, che passa la maggior parte del tempo infossata sul fondo, in attesa delle prede. Durante il giorno rimane quasi invisibile: con le pinne pettorali scava un avvallamento per rimanere nascosta nella sabbia, e adagiata sul fondo, pu\u00f2 iniziare la caccia: usa il primo raggio della pinna dorsale (illicio), dotato di un ciuffetto lobato, luminoso grazie alla presenza di batteri bioluminescenti in simbiosi con i suoi tessuti, come se fosse una canna da pesca: quando una preda incuriosita dai movimenti dell'illicio si avvicina per ingoiare la finta esca, la rana pescatrice porta prima l'appendice un po' all'indietro, poi ingoia l'animale che si \u00e8 avvicinato. \u00c8 in grado di ingoiare prede molto grosse ad una velocit\u00e0 sorprendente. Si tratta di un animale estremamente vorace, bench\u00e9 sia un predatore dalla vita prettamente sedentaria, pu\u00f2 spostarsi per cercare qualsiasi cosa possa entrare nella sua bocca; nello stomaco di un esemplare sono stati trovati pesci pi\u00f9 lunghi della rana pescatrice stessa avvolti a spirale e resti di uccelli tuffatori. \nRiproduzione.\n\u00c8 un pesce solitario, si riproduce da gennaio a giugno. Nonostante molte specie dei Lophiiformes siano caratterizzati da parassitismo sessuale, a volte obbligato, questo non \u00e8 il caso del \"L. piscatorius\".\nLe uova vengono rilasciate in aggregati gelatinosi che si schiuderanno in larve, molto diverse dall'individuo adulto, che condurranno vita pelagica.\nDistribuzione e habitat.\nIl rospo o rana pescatrice \u00e8 diffusa dal Mare del Nord (compreso il Mar Baltico) all'Atlantico (fino alle coste nordoccidentali africane) comprese le coste islandesi. \u00c8 inoltre presente nel Mediterraneo (pi\u00f9 diffuso nella parte occidentale) e nel Mar Nero. Abita le acque di fondale sabbiose e sassose comprese tra i 20 e 1000 metri di profondit\u00e0, anche se talvolta in acque ancora pi\u00f9 profonde.\nCucina.\nLa coda di rospo o rana pescatrice \u00e8 un pesce prelibato dalle carni magre. Viene commercializzata fresca, congelata o surgelata. Il suo sapore \u00e8 diverso a seconda della provenienza: quelle pescate in Adriatico hanno carni sode ed un gusto delicato, quelle pescate in Sicilia, per la diversa alimentazione, a volte hanno carni con un sapore pi\u00f9 intenso. \nIl fegato della rana pescatrice \u00e8 inoltre ingrediente principale del Ankimo, un piatto tipico della cucina nipponica."}
{"id": "1035765", "revid": "29244", "url": "https://it.wikipedia.org/wiki?curid=1035765", "title": "Rana pescatrice", "text": ""}
{"id": "1035766", "revid": "29244", "url": "https://it.wikipedia.org/wiki?curid=1035766", "title": "Gorgonia gialla", "text": ""}
{"id": "1035767", "revid": "29244", "url": "https://it.wikipedia.org/wiki?curid=1035767", "title": "Gorgonia bianca", "text": ""}
{"id": "1035768", "revid": "29244", "url": "https://it.wikipedia.org/wiki?curid=1035768", "title": "Gorgonia rossa", "text": ""}
{"id": "1035772", "revid": "1305772", "url": "https://it.wikipedia.org/wiki?curid=1035772", "title": "Nikita (personaggio)", "text": "Nikita \u00e8 un personaggio immaginario, protagonista del film \"Nikita\" del 1990 e interpretato da Anne Parillaud. Dal film sono nati nel 1997 la serie televisiva canadese \"Nikita\" e nel 2010 l'omonimo remake statunitense, in cui il personaggio \u00e8 interpretato rispettivamente da Peta Wilson e da Maggie Q.\n\"Nikita\" (1997).\nNikita \u00e8 un'agente operativo di secondo e poi terzo livello in una organizzazione antiterroristica segreta chiamata \"Sezione Uno\", ed al contempo un agente in incognito di sesto livello per conto del \"Centro\" l'organo superiore a capo della \"Sezione Uno\" diretto da Mr. Jones. Reclutata dall'organizzazione \u00e8 stata addestrata dall'agente Michael Samuelle suo \"trainer\" e mentore. Dopo due anni di addestramento diventa a tutti gli effetti operativa sul campo di secondo livello. Nikita \u00e8 efficiente ed abile e cerca sempre di conservare la sua integrit\u00e0 morale a dispetto degli \"standard\" richiesti dalla \"Sezione\" ma per questo si trova spesso ad essere in conflitto con gli ordini impartiti, e con se stessa.\nNikita \u00e8 la figlia di Roberta Wirth, una giovane donna abbandonata dal compagno e padre di Nikita, che a stenti riusciva a sopravvivere e a provvedere alla figlia. Nikita cresce tra un locale e l'altro a seguito della madre alcolizzata. Quando Roberta trova un nuovo compagno, che non vede di buon occhio Nikita, caccia di casa la figlia, cos\u00ec che Nikita si trova a vivere la sua giovinezza per le strade. Viene reclutata nel 1995 da Sezione Uno, in seguito alla sua condanna all'ergastolo per l'omicidio di un poliziotto, ma solo in apparenza: Nikita si trova per cos\u00ec dire nel posto sbagliato al momento sbagliato. Nikita non ha mai ucciso nessuno prima di entrare in \"Sezione\" infatti lo stesso crimine per cui era stata condannata, risulter\u00e0 poi essere un complotto organizzato dal padre, Mr. Jones per reclutare Nikita nell'organizzazione (rivelazione nella quinta stagione).\nNikita viene addestrata da Michael Samuelle un agente di quinto livello che ne diventa il mentore, l'angelo custode e non solo. Dopo i due anni previsti di addestramento, nel 1997, Nikita diventa a tutti gli effetti un'operativa di secondo livello ed inizia immediatamente il suo servizio per la \"Sezione\". Le viene assegnato un appartamento ed il nome in codice: \"Josephine\". Nikita si trova costretta cos\u00ec a diventare il \"killer\" che tutti si aspettano che lei sia, senza mai veramente accettare la sua condizione ed i metodi usati dall'organizzazione ed amando il suo \"trainer\" senza mai capirne i sentimenti. Il suo punto debole \u00e8 e rimane sempre la sua compassione e la sua umanit\u00e0 che spesso la portano ad allontanarsi dagli obiettivi e a trasgredire le regole imposte dall'organizzazione, seppur continuando ad avere grandi successi e risultati positivi in ogni missione. Proprio per questo suo carattere, Nikita riesce a farsi grandi amici come Walter il capo munizioni che per lei \u00e8 quasi come un padre e Birkoff, il genio del computer, che per lei \u00e8 come un fratello minore e per la sua efficienza e bravura \u00e8 molto rispettata tra gli operativi. Se non fosse per l'aiuto che Michael le offre, Nikita, a seguito del suo carattere e della sua incapacit\u00e0 ad adeguarsi alla \"Sezione\", sarebbe stata annullata. Michael infatti la aiuta a fuggire dalla \"Sezione\" facendo credere a tutti che lei \u00e8 effettivamente morta durante un'esplosione in una missione (fine prima stagione).\nDurante questo periodo all'esterno dell'organizzazione, nel 1998, Nikita viene contattata dal \"Centro\", l'organo superiore a capo della Sezione Uno, e le viene affidata una missione sotto copertura come vigilante dell'operato della \"Sezione\" per conto del \"Centro\", con in cambio la promessa che saranno migliorate le condizioni e gli standard per gli operativi. Nikita dunque fingendo un rapimento ad opera di un gruppo terroristico si rimette in contatto con Michael che la aiuta a rientrare in \"Sezione\". Finalmente, nel loro primo incontro dopo i sei mesi di separazione, Nikita sembra scoprire i sentimenti di Michael che non riuscendo pi\u00f9 a trattenersi, nella notte d'amore e passione, che li riunisce, gli rivela di aver bisogno di lei. Dopo il suo rientro, Nikita, viene sottoposta ad una rigida ed intensiva valutazione a cura dell'agente \"Jurgen\", ex addestratore di Michael, con il quale nasce una relazione, quella che Michael ancora una volta le nega.\nNikita viene nuovamente posta in cancellazione dalla Sezione Uno nel 1998 (fine seconda stagione), a seguito della sua collaborazione con Adriana, la fondatrice dell'organizzazione, che tenta di riprendere il comando grazie proprio a lei. Nikita aiutata ancora da Michael riesce a sfuggire dalla cancellazione e proprio in questa circostanza scopre la seconda vita, la missione sotto copertura, del suo mentore e l'esistenza del figlio dell'uomo, Adam. Collaborando alla fine della missione, Nikita aiuta Michael a superare questo duro momento di separazione dal figlio cos\u00ec che tra i due inizia una vera e propria relazione, la relazione per la quale la \"Sezione\" si oppone fermamente e che comporta a Nikita un vero e proprio lavaggio del cervello ad opera dell'organizzazione: il processo \"Gelmann\". Sempre grazie al suo \"trainer\" Nikita riesce a salvarsi ed il loro legame si rinforza maggiormente.\nNel 2000 Nikita riesce a penetrare il sistema della Sezione Uno e a cancellare tutto il suo database e fuggire via dall'organizzazione convincendo Michael ad andare con lei, ma la fuga non dura molto e ben presto vengono catturati e riportati in \"Sezione\". Al rientro Nikita rivela finalmente la sua missione sotto copertura per il \"Centro\" ed effettuata una valutazione di tutto il personale che costa la vita a Madeline, il pensionamento per Walter e l'annullamento per Michael che rivela d'aver tradito molte volte gli interessi della \"Sezione\" per proteggere Nikita. Nikita per\u00f2 non \u00e8 certo pronta a veder morire il suo uomo e salvandolo gli dona la libert\u00e0, lasciando credere che sia morto. Nikita torna in \"Sezione\" per scoprire le ragioni del suo reclutamento e per scoprire che il capo del \"Centro\": Mr. Jones \u00e8 in realt\u00e0 suo padre e che proprio lui l'aveva voluta dentro l'organizzazione.\nDurante il 2001 Nikita \u00e8 costretta a prendere il posto di comando accanto ad Operation, con il quale si scontra pi\u00f9 volte sino a scoprire che Michael vuole rientrare in \"Sezione\". Nikita riporta dentro il suo mentore che per\u00f2 rivela che il \"Collettivo\", un gruppo terroristico contro il quale la \"Sezione\" sta combattendo, ha preso suo figlio Adam e che per la liberazione chiedono proprio Mr. Jones. Nikita aiuta Michael anche se perde il padre, il quale gli strappa la promessa di prendere il suo posto a capo dell'organizzazione. Nikita, rispettando la promessa fatta, alla fine \u00e8 costretta a rimane in Sezione Uno contro il suo volere consapevole di dover dire addio al suo amato, al quale dona la definitiva libert\u00e0 per crescere fuori da quel mondo il figlio, ma con la promessa di una loro riconciliazione futura.\n\"Nikita\" (2010).\nNel remake statunitense, creato da Craig Silverstein, Nikita \u00e8 un'ex agente operativa di un'organizzazione segreta chiamata Divisione, dalla quale \u00e8 riuscita a fuggire dandosi alla macchia. \u00c8 il miglior agente della Divisione nonch\u00e9 prediletta di Percy, il perfido capo.\nGrazie ai suoi modi di fare alla sua sensualit\u00e0 entrer\u00e0 nelle grazie di Michael, l'addestratore delle reclute dell'organizzazione. Al suo interno, Nikita ha segretamente infiltrato una complice, Alex, una ragazza che come lei prova sentimenti di vendetta ed \u00e8 desiderosa di distruggere la Divisione.\nNikita Mears viene adottata da una famiglia il cui padre \u00e8 un alcolista che la maltratta e la tiene segregata come una schiava. Quando scappa di casa, Nikita inizia a drogarsi pesantemente ma incontra una donna, Carla Bennet ( Si scoprir\u00e0 in seguito che Carla Bennet \u00e8 l'ideatrice della Divisione, ma quando lei la concep\u00ec era un luogo per disintossicare i giovani ragazzi) che la fa disintossicare e l'aiuta a reinserirsi nella societ\u00e0.\nNikita ricade nel vortice della droga e all'et\u00e0 di 18 anni, sotto effetto di droghe, uccide un poliziotto e viene condannata a morte per iniezione letale.\nLa Divisione per\u00f2 inscena la sua morte e l'addestra per trasformarla in una spia professionista. Alla Divisione le viene insegnato il Krav Maga. Grazie al suo uso formidabile riuscir\u00e0 a portare a termine con successo tutte le missioni che le verranno assegnate. Il suo spirito d'iniziativa, spesso, la porta a trovarsi in situazioni sconvenienti, una caratteristica che le altre reclute costrette ad affiancarla in missione, temono.\nNella sua prima missione da agente operativo, a Nikita, viene chiesto di uccidere un uomo, Victor Hann, che viene definito dalla Divisione un pericolo per il paese. A Nikita viene poi affidata una nuova missione in cui come copertura deve frequentare un uomo, Daniel, del quale ben presto si innamora, ma visto che alla Divisione sono proibite le relazioni sentimentali, Percy lo fa uccidere. Dopo la morte di Daniel, Nikita apre gli occhi e si rende conto di dover fuggire dalla Divisione.\nLa Fuga dalla Divisione.\nNon ci sono informazioni precise riguardo al modo in cui Nikita sia fuggita dalla Divisione, ma in alcune puntate possiamo trovare alcune indicazioni utili.\nIn una puntata, ad esempio, capiamo che Nikita \u00e8 fuggita fingendosi morta in una missione.\nDopo La fuga.\nNikita \u00e8 stata la prima recluta a riuscire a fuggire dalla Divisione e quest'ultima per tre anni le d\u00e0 la caccia. Nikita riesce a nascondersi bene fin quando un giorno non esce allo scoperto e decide di combattere la Divisione. Addestra una ragazza, Alex, la quale fu salvata dalla stessa Nikita durante una missione omicida. Alex si fa arruolare alla Divisione in modo da poter comunicare con Nikita tramite una Shell riferendole i movimenti dell'organizzazione.\nGrazie a questo stratagemma Nikita e Alex riescono a sabotarne tutte le missioni. A Nikita e Alex ben presto si uniranno altri membri come Michael (profondamente innamorato di Nikita e con la quale si fidanzer\u00e0) addestratore delle reclute e Birkhoff, l'informatico della Divisione.\nSeconda Stagione.\nNella seconda stagione Percy viene messo da parte e viene sostituito da Amanda, la sua vice. Alex si unisce alla Divisione per cercare di trovare e uccidere l'uomo responsabile dell'omicidio della sua famiglia. A circa inizio stagione, Alex si unisce di nuovo a Nikita e insieme a lei combatteranno contro la Divisione. La serie si conclude con la morte di Percy, ucciso da Nikita.\nTerza Stagione.\nNella terza stagione Nikita prende il comando della Divisione insieme a Ryan e a tutto il resto del team. Il loro scopo \u00e8 quello di prendere tutti gli agenti ribelli che, dopo la morte di Percy, non hanno risposto al messaggio di tornare alla base. Fatto ci\u00f2 chiuderanno la Divisione.\nRapporto con gli altri personaggi.\nRapporto con Michael.\nFin dal primo incontro Nikita e Michael sono stati molto affiatati. Ottimi partner durante i combattimenti e con un feeling speciale anche oltre le missioni. Nikita \u00e8 sempre attratta da lui e lui da lei. Pi\u00f9 volte Nikita ha provato ad avvicinarlo ma lui rifiutava a causa del rispetto che provava per la sua famiglia (figlia e moglie uccise da Percy). Alla fine della prima serie Nikita e Michael si fidanzano e nella terza serie parlano di matrimonio.\nRapporto con Alex.\nAlex \u00e8 la figlia di Nicolai Udinov, un bersaglio della Divisione e a Nikita viene affidata la missione di ucciderlo e di uccidere anche la figlia. Nikita si trova costretta ad uccidere il padre ma salva Alex e l'aiuta a disintossicarsi. Il rapporto di Nikita e Alex \u00e8 caratterizzato da alti e bassi a causa della forte pressione psicologica che Amanda fa su Alex.\nRapporto con Amanda.\nIl rapporto con Amanda \u00e8, anche se non sembra, un rapporto speciale. Amanda, pur non dimostrandolo, vuole bene a Nikita in quanto \u00e8 stata lei a crescerla nella Divisione e a farla diventare una donna a tutti gli effetti. Pi\u00f9 volte ha avuto l'occasione di ucciderla ma non l'ha fatto."}
{"id": "1035774", "revid": "1728", "url": "https://it.wikipedia.org/wiki?curid=1035774", "title": "Schl\u00e4fli", "text": ""}
{"id": "1035775", "revid": "599013", "url": "https://it.wikipedia.org/wiki?curid=1035775", "title": "Piazza Sannazaro", "text": "Piazza Sannazaro \u00e8 una delle pi\u00f9 caratteristiche piazze di Napoli.\n\u00c8 celebre per la Fontana della Sirena, che dona all'intero paesaggio un carattere di maestosit\u00e0 ed eleganza (alla creazione della fontana ha partecipato anche un giovane Francesco Jerace).\nOspita pizzerie, ristoranti, chioschi, bar. Per la sua accessibilit\u00e0, \u00e8 un punto d'incontro, un cosiddetto \"porto di mare\", vicino al centro, al Vomero, Posillipo e Fuorigrotta, popolato dalla gran massa dei napoletani, ma anche da turisti, gruppi e personaggi tipici dell'underground locale.\nStoria.\nIn origine la linea della costa della zona era molto pi\u00f9 arretrata ed il mare occupava quasi l'intera area dell'attuale piazza. Solo nell'ultimo ventennio del XIX secolo fu compiuta la grande colmata a mare che strapp\u00f2 a questo un considerevole spazio, permettendo la realizzazione di via Caracciolo, di viale Gramsci e appunto di piazza Sannazaro. Fino a quel momento esistevano solo pochissimi palazzi, che sorgevano sulla riva del mare, lungo la via per Mergellina. Questi palazzi, tra cui si ricorda il casino della duchessa di Pescolanciano (esistente gi\u00e0 nel XVII secolo e tuttora visibile) sorgono nella parte a nord-est della piazza, vicino alle \"tredici scese di Sant'Antonio\" e alla chiesa di Piedigrotta.\nSuccessivamente, negli anni venti del XX secolo fu aperta la seconda galleria sotto la collina di Posillipo, la \"galleria Laziale\" (detta cos\u00ec perch\u00e9 fatta aprire dalla Societ\u00e0 Edilizia Laziale) che sanciva il definitivo interesse urbanistico verso l'area occidentale, ancora immersa in un'atmosfera totalmente agreste (a Fuorigrotta) oppure incontaminata (come la stessa collina di Posillipo, fatta eccezione per i vari casali). Sulla piazza, che cos\u00ec accolse la fontana della Sirena proveniente dai giardini antistanti la vecchia stazione centrale, si affacci\u00f2 l'ingresso alla galleria affiancato da due palazzi che chiudevano scenograficamente l'opera.\nLa leggenda della sirena.\nSecondo la leggenda, la sirena Partenope innamorata di Ulisse, cerc\u00f2 di ammaliarlo col canto e di attrarlo verso il profondo del mare (acque del Golfo di Napoli). L'eroe come \u00e8 noto resistette facendosi legare all'albero della nave mentre costeggiava la baia. La giovane sirena si uccise e il suo corpo fu raccolto dalle correnti sullo scoglio di San Leonardo a Mergellina. Dal nome della sirena venne fondata Napoli.\nL'incidente tranviario del 1973.\nIl 31 ottobre 1973 un tram guasto trainato da un'altra vettura in direzione del deposito di Fuorigrotta si sganci\u00f2 all'interno della Galleria Laziale. Dal momento che percorreva la galleria in salita, il tram, privo di conducente e senza freni, ripiomb\u00f2 nella piazza a fortissima velocit\u00e0 (circa 70 km/h), fiondandosi su alcune automobili ferme al semaforo e termin\u00f2 la sua folle corsa nell'aiuola della fontana della piazza senza per\u00f2 danneggiarla, abbattendo per\u00f2 una palma che non \u00e8 mai pi\u00f9 stata rimpiazzata.\nL'incidente caus\u00f2 due morti: Luigi Esposito (passeggero del taxi di appena 24 anni) e del tassista Gianni Vozzo (29 anni) che in quel momento si trovavano all'interno del taxi colpito e tranciato in due parti dal tram.\nTrasporti e viabilit\u00e0.\nLa piazza \u00e8 un importante nodo viario in quanto smista la circolazione proveniente da Fuorigrotta dalla \"Galleria Laziale\", una delle due gallerie che rendono possibile l'accesso al quartiere (l'altra \u00e8 la \"Galleria delle Quattro Giornate\"), ma anche il traffico del lungomare, della riviera di Chiaia e di corso Vittorio Emanuele.\nLa piazza \u00e8 raggiungibile dalla Stazione di Napoli Mergellina. Inoltre la zona \u00e8 servita dagli autobus che si dirigono a Mergellina (C16), a Posillipo (140 e C21) nonch\u00e9 quelli che si dirigono verso la zona occidentale Fuorigrotta-Soccavo-Pianura-Bagnoli (151, R7, 612). La piazza non dispone di fermate che tuttavia sono molto vicine ad essa pur essendo collocate nelle strade adiacenti.\nFino al 2000 era raggiungibile anche tramite il tram 1 che si dirigeva a piazzale Tecchio (collegamento attualmente affidato alla linea 151). La piazza \u00e8 per\u00f2 dotata di rotaie per via della decisione di renderla estremo occidentale della rete. Unico ostacolo a ci\u00f2 \u00e8 la presenza di tre cantieri lungo la tratta che impediscono il transito dei tram.\nL'uscita della tangenziale pi\u00f9 vicina \u00e8 quella di Fuorigrotta (2.6\u00a0km).\nA poche decine di metri \u00e8 disponibile il porto turistico di Mergellina."}
{"id": "1035776", "revid": "3115", "url": "https://it.wikipedia.org/wiki?curid=1035776", "title": "Newton (rivista)", "text": "Newton \u00e8 stata una rivista mensile italiana di divulgazione scientifica. Fondata nel 1997 e diretta, negli ultimi anni dell'edizione RCS, da Giorgio Rivieccio. La caratteristica della rivista era una divulgazione scientifica semplice ed efficace, ma priva di sensazionalismo.&lt;br&gt;\nLa rivista ha sospeso le pubblicazioni una prima volta nel 2008. Poi \u00e8 tornata in edicola nel 2010, edita da Ri.Do. Servizi Editoriali s.r.l. e diretta da Cristiano Taglioretti. Nel 2012 \u00e8 stata chiusa definitivamente.\n\"Newton\" partecipava al progetto Impatto zero che si propone di piantare alberi, a seconda delle copie vendute, per la compensazione delle emissioni di biossido di carbonio.\nPrima edizione.\nNel gennaio del 2008 la rivista \u00e8 uscita in edicola con un numero speciale (numerato 13) che raccoglie una selezione dei 10 migliori articoli insieme al racconto (inedito in Italia) di Arthur C. Clarke. Nell'editoriale il direttore annuncia la chiusura della rivista senza fornire spiegazioni, ma limitandosi ai ringraziamenti di circostanza. Non \u00e8 quindi chiaro il motivo di una dismissione cos\u00ec improvvisa, ma si pu\u00f2 ipotizzare che sia legato al calo delle vendite: 66.407 copie (-45%) contro le 120.740 dello stesso periodo dell'anno precedente.\nSeconda edizione.\nNel dicembre 2009 \u00e8 stato annunciato il ritorno della rivista ricomparsa in edicola nel mese di febbraio 2010, contemporaneamente \u00e8 stato reso disponibile sul sito un nuovo numero 0, accessibile inserendo un opportuno codice di invito, inviato in precedenza per posta ordinaria agli ex abbonati. Chi possedeva un account sul sito aveva la possibilit\u00e0 di inviare ulteriori inviti tramite posta elettronica.\nSul sito era possibile abbonarsi per un anno a prezzo scontato. \nNuova struttura della rivista.\nIl magazine scientifico era stato diviso in 4 sezioni, ognuna delle quali dedicata a un tema specifico che riprendeva il nome di un celebre scienziato.\nTra i collaboratori erano annunciati Rita Levi-Montalcini, Carlo Rubbia, Alfonso Fuggetta e Mark Buchanan.\nChiusura definitiva.\nDopo 27 nuovi numeri, nel Luglio del 2012 la rivista \u00e8 fallita per la seconda volta, interrompendo le pubblicazioni senza rilasciare alcuna comunicazione.\nRubriche.\nLe rubriche della rivista erano:"}
{"id": "1035780", "revid": "7336", "url": "https://it.wikipedia.org/wiki?curid=1035780", "title": "Coro stelutis", "text": ""}
{"id": "1035784", "revid": "7336", "url": "https://it.wikipedia.org/wiki?curid=1035784", "title": "Stelutis Alpinis", "text": ""}
{"id": "1035786", "revid": "1318658", "url": "https://it.wikipedia.org/wiki?curid=1035786", "title": "Acido iodidrico", "text": "L'acido iodidrico \u00e8 una soluzione acquosa di ioduro di idrogeno.\nNella nomenclatura tradizionale, il nome \"acido iodidrico\" indica sia la molecola HI che la sua soluzione acquosa; nella nomenclatura IUPAC si usa per entrambe le forme il nome \"ioduro di idrogeno\".\nLo ioduro di idrogeno \u00e8 una molecola biatomica, formata dall'idrogeno e dallo iodio. A temperatura ambiente si presenta come un gas incolore. La sua soluzione in acqua \u00e8 l'acido iodidrico, un acido forte (un superacido, avendo costante di dissociazione acida Ka maggiore dell'acido solforico). \u00c8 necessario distinguere, per\u00f2, che i due composti sono \"differenti\", anche se convertibili fra di loro. Lo ioduro di idrogeno \u00e8 utilizzato nella sintesi organica e nella chimica inorganica come uno fra le principali fonti degli ioduri e come un agente riducente.\nPropriet\u00e0 dello ioduro di idrogeno.\nLo ioduro di idrogeno \u00e8 un gas incolore che pu\u00f2 reagire con l'ossigeno per dare acqua e iodio. Con il vapore acqueo produce una nebbia (o dei fumi) di acido iodidrico. \u00c8 facilmente solubile in acqua, producendo l'acido iodidrico. Un litro di acqua basterebbe a dissolvere 425 litri di acido iodidrico, risultando che in una soluzione finale ci sarebbero quattro molecole di acqua per ogni molecola di acido iodidrico.\nAcido iodidrico.\nL'acido iodidrico esiste in soluzione acquosa dove lo ioduro di idrogeno si dissocia in ioni idronio e ioduro. L'acido iodidrico che si trova in commercio generalmente contiene dal 48% al 57% di acido iodidrico. La soluzione forma un azeotropo che bolle a 127 \u00b0C se c'\u00e8 il 57% di acido iodidrico e il 43% di acqua. L'acido iodidrico \u00e8 uno fra i pi\u00f9 forti fra i comuni acidi formati dagli alogeni, nonostante l'elettronegativit\u00e0 dello iodio sia minore che nella maggior parte degli altri alogeni. L'acidit\u00e0 molto alta \u00e8 causata dal disperdersi della carica ionica sopra l'anione. Lo ione ioduro \u00e8 molto pi\u00f9 grande rispetto agli altri ioni dei suddetti acidi, la qual cosa fa in modo che la carica negativa venga distribuita su di uno spazio maggiore. Di contro, uno ione cloruro \u00e8 molto pi\u00f9 piccolo, risultando in una carica negativa pi\u00f9 concentrata e portando a una pi\u00f9 forte interazione fra il protone e lo ione cloruro. &lt;br&gt;Questa interazione pi\u00f9 debole di quella H+ - - - I\u2212 nell'acido iodidrico facilita la dissociazione del protone dall'anione.\nPreparazione.\nLa preparazione industriale dello ioduro di idrogeno comporta la reazione dello I2 con l'idrazina, che produce come sottoprodotto azoto.\nQuando il processo deve essere svolto in acqua, lo ioduro di idrogeno deve poi essere distillato.\nLo ioduro di idrogeno pu\u00f2 anche essere distillato dallo ioduro di sodio (NaI) o da altri ioduri di metalli alcalini in acido fosforico concentrato (si noti, per\u00f2, che l'acido solforico non pu\u00f2 acidificare gli ioduri perch\u00e9 ossiderebbe lo ioduro fino a farlo divenire iodio elementare).\nUn altro metodo consiste nel preparare l'acido iodidrico semplicemente combinando H2 e I2; tale processo viene utilizzato per generare campioni ad alta purezza:\nPer molti anni si \u00e8 creduto che questo processo avesse a che fare solamente con una reazione bimolecolare tra le molecole di H2 e quelle di I2. Tuttavia, quando la mistura dei due gas viene irradiata con una luce dalla lunghezza d'onda tale da fornire l'energia di dissociazione dello I2, circa 578 nm, il ritmo incrementa significativamente. Ci\u00f2 sviluppa un meccanismo per cui lo I2 prima si dissocia in due atomi di iodio, ciascuno dei quali si aggancia a un lato della molecola H2 e spezza il legame H -- H:\nIn laboratorio un altro metodo consiste nell'idrolisi del triioduro di fosforo (PI3), l'equivalente per lo iodio del tribromuro di fosforo (PBr3). Con questo metodo I2 reagisce col fosforo per creare il triioduro di fosforo che in seguito reagir\u00e0 con l'acqua per creare l'acido iodidrico e l'acido fosforoso:\nAltre reazioni e applicazioni.\nL'acido iodidrico si ossida se esposto all'aria, secondo le seguenti reazioni:\nHI3 \u00e8 di colore marrone scuro, il che fa spesso apparire le soluzioni di acido iodidrico dello stesso colore.\nCome l'acido bromidrico e l'acido cloridrico, l'acido iodidrico si aggiunge agli alcheni:\nL'acido iodidrico \u00e8 soggetto alla stessa regola di Markovnikov come per l'acido cloridrico (HCl) e l'acido bromidrico (HBr); inoltre riduce alcuni chetoni e alcoli \u03b1-sostituiti, rimpiazzando la \u03b1 sostituente con un atomo di idrogeno.\nL'acido iodidrico \u00e8 utilizzato anche in chimica organica per convertire gli alcoli primari in alogenuri alchilici. Questa reazione \u00e8 una sostituzione SN2, in cui lo ione ioduro sostituisce il gruppo ossidrile \"attivato\" (acqua):\nL'acido iodidrico \u00e8 preferito rispetto ad altri alogenuri di idrogeno perch\u00e9 lo ione ioduro \u00e8 un nucleofilo molto migliore del bromuro o del cloruro, quindi la reazione pu\u00f2 avvenire a una velocit\u00e0 ragionevole senza molto riscaldamento. Questa reazione si verifica anche per alcoli secondari e terziari, ma la sostituzione avviene attraverso la via SN1.\nL'acido iodidrico (o l'acido bromidrico) pu\u00f2 anche essere usato per scindere eteri in alchil ioduri e alcoli, in una reazione simile alla sostituzione degli alcoli. Questo tipo di scissione \u00e8 significativo perch\u00e9 pu\u00f2 essere utilizzato per convertire un etere chimicamente stabile e inerte in specie pi\u00f9 reattive. In questo esempio l'etere dietilico \u00e8 suddiviso in etanolo e iodoetano:\nLa reazione \u00e8 regioselettiva, in quanto lo ioduro tende ad attaccare l'etero-carbonio meno impedito stericamente.\nSebbene per gli standard moderni sia difficile da usare, l'acido iodidrico \u00e8 stato comunemente impiegato come agente riducente agli albori della chimica organica. I chimici nel XIX secolo tentarono di preparare il cicloesano mediante riduzione HI del benzene ad alte temperature, ma invece isolarono il prodotto riarrangiato, il metilciclopentano. Come riportato per la prima volta da Kiliani, la riduzione dell'acido iodidrico di zuccheri e altri polioli provoca la scissione riduttiva di molti o addirittura di tutti i gruppi idrossilici, sebbene spesso con scarsa resa e/o riproducibilit\u00e0. Nel caso di alcoli benzilici e alcoli con gruppi \u03b1-carbonilici, la riduzione mediante acido iodidrico pu\u00f2 fornire rese sinteticamente utili del corrispondente prodotto idrocarburico:\nQuesto processo pu\u00f2 essere reso catalitico in acido iodidrico usando fosforo rosso per ridurre lo iodio molecolare (I2) formatosi."}
{"id": "1035794", "revid": "124406767", "url": "https://it.wikipedia.org/wiki?curid=1035794", "title": "La famiglia dell'antiquario", "text": "La famiglia dell'antiquario (o sia La suocera e la nuora) \u00e8 una commedia teatrale di Carlo Goldoni del 1750, la sesta delle sedici promesse al capocomico Girolamo Medebach per quell'anno. \u00c8 ritenuta la prima commedia classica di Goldoni. Per la prima volta i personaggi di Arlecchino e Brighella vengono sottratti all'improvvisazione degli attori e dotati di un testo scritto per intero.\nFondata sul contrasto tra nobilt\u00e0 impoverita e borghesia danarosa, l'opera non ebbe una buona accoglienza, ma fu riscoperta con fortuna nel Novecento.\nTrama.\nPalermo. In casa dell'antiquario conte Anselmo Terrazzani il conflitto tra suocera (contessa Isabella) e nuora (Doralice, figlia del mercante Pantalone) pare essere senza fine per varie cause: la differenza di classe sociale, l'orgoglio, la disonest\u00e0 dei servitori, i cattivi consiglieri. Tutto ci\u00f2 non pare turbare il padrone di casa, che pensa solo al suo museo d\u2019antichit\u00e0 per il quale spreca tutti i soldi e che verr\u00e0 ingannato dal servitore Brighella, con l\u2019aiuto del suo amico Arlecchino. L'unica persona che appare assennata \u00e8 il vecchio ed onorevole Pantalone che pensa che, una volta cacciate le persone che fomentavano il litigio e tenute lontane per un po' le due litiganti, alla fine suocera e nuora riusciranno a convivere.\nPoetica.\nSpiega l'autore nella prefazione per l'edizione a stampa: \"Alcuni giudicano la presente Commedia terminar male, perch\u00e9 non seguendo alcuna pacificazione fra Suocera e Nuora, manca, secondo loro, il fine della morale istruttiva, che dovrebbe essere, nel caso nostro, d'insegnar agli uomini a pacificare queste due persone, per ordinario nemiche. Ma io rispondo, che quanto facile mi sarebbe stato il renderle sulla scena pacificate, altrettanto sarebbe impossibile dar ad intendere agli Uditori che fosse per essere la loro pacificazione durevole; e desiderando io di preferire la verit\u00e0 disaggradevole ad una deliziosa immaginazione, ho voluto dar un esempio della costanza femminile nell'odio. Ci\u00f2 per\u00f2 non sar\u00e0 senza profitto di chi si trovasse nel caso. I Capi di famiglia si specchieranno nell'Antiquario, e trovandosi disattenti alle case loro, se non per ragione della Galleria, per qualche altra, o di conversazione, o di giuoco, potranno rimediare per tempo alle discordie domestiche, alle pretensioni delle donne, e soprattutto ai rapporti maligni della servit\u00f9\"\nSono diversi i temi affrontati nella commedia: il tema della conflittualit\u00e0 tra suocera e nuora, risolto in una \"maschilista\" rappresentazione di un universo femminile sciocco e arrogante; quello della disonest\u00e0 dei servitori; la stigmatizzazione della moda d'avere in casa antichit\u00e0, grazie alla scoperta delle rovine di Pompei, moda che induceva l\u2019aristocrazia a sprecare soldi inutilmente, solo per vanit\u00e0; la critica ai cicisbei (o cavalier serventi), figure caratteristiche del XVIII Secolo; lo scontro tra classi sociali (da un lato un'aristocrazia orgogliosa, dall'altro la voglia di potere dell'emergente classe borghese) ."}
{"id": "1035796", "revid": "65217907", "url": "https://it.wikipedia.org/wiki?curid=1035796", "title": "Tronco di piramide", "text": ""}
{"id": "1035802", "revid": "1058755", "url": "https://it.wikipedia.org/wiki?curid=1035802", "title": "Il feudatario", "text": "Il feudatario un'opera teatrale in tre atti in prosa di Carlo Goldoni: scritta e rappresentata per il Carnevale del 1752, debutt\u00f2 con la Compagnia Medebach al Teatro Sant'Angelo di Venezia. La commedia, in cui l'autore mise in scena per la prima volta della gente di campagna, ebbe molto successo di pubblico, non solo in Italia, ma anche in Austria e in Germania.\nTrama.\nLa protesta dei tre deputati di Montefosco (nella realt\u00e0 Sanguinetto nel veronese) contro le pretese del nuovo marchese Florindo, feudatario del luogo. \nPoetica.\nScrisse l'autore nella prefazione per l'edizione a stampa: \"Sarebbe un far torto agli abitatori della campagna il non crederli degni di comparir sulla scena, come se non avessero anch'essi il loro ridicolo particolare. Formano anch'essi una parte della Societ\u00e0 umana, ed \u00e8 quella tal parte, alla quale abbiamo grandissima obbligazione, e che \u00e8 forse la pi\u00f9 necessaria, e la meno fastidiosa di tante altre. [...] Spero che queste buone genti di villa mi sapran buon grado di averle associate nel mio Teatro, e spero altres\u00ec che il ridicolo de' ranghi superiori soffrir\u00e0 in pace di starsi accanto al ridicolo di questo rango inferiore\"."}
{"id": "1035804", "revid": "61051", "url": "https://it.wikipedia.org/wiki?curid=1035804", "title": "Savalia savaglia", "text": "Il falso corallo nero (Savalia savaglia Bertoloni, 1819) \u00e8 un esacorallo della famiglia Parazoanthidae.\nDescrizione.\n\"Savalia savaglia\" \u00e8 un antozoo coloniale il cui aspetto ricorda da vicino quello delle comuni gorgonie, ma i polipi che lo costituiscono differiscono notevolmente da quelli di queste ultime sia per la struttura che per le dimensioni.\nLo scheletro che sostiene la colonia, una volta privato del cenenchima, si presenta di colore nero ebano ed \u00e8 costituito da una scleroproteina: l'antipatina, distribuita in lamelle concentriche addossate tra loro. L'asse corneo mostra al centro un primo asse appartenente allo scheletro di un'altra gorgonia e fornisce la base di aderenza alle lamelle di antipatina. \nPer la composizione chimica del suo asse, \"Savalia savaglia\" costituisce un termine di passaggio tra gli zoantari e gli antipatari; questi ultimi, sono conosciuti nei mari tropicali, dove anche a batimetrie relativamente modeste si rinvengono una sessantina di specie. In Mediterraneo, sono presenti soltanto poche specie raramente osservabili in natura a causa della elevata profondit\u00e0 alla quale vivono. \nGli antipatari possiedono l'asse corneo molto simile dal punto di vista morfologico, a quello di \"Savalia savaglia\"; da ci\u00f2 deriva, per tale specie, la comune denominazione forse impropria, ma sicuramente affascinante di \u201cfalso corallo nero mediterraneo\u201d.\nDella biologia e dell'ecologia di questo celenterato si conosce comunque attualmente ben poco, soprattutto a causa degli scarsi studi compiuti in proposito. \n\u00c8 interessante tuttavia rilevarne la particolare aggressivit\u00e0: i suoi polipi in prossimit\u00e0 di altre forme di vita arborescenti, provocano nella zona di contatto ed in quella immediatamente adiacente un'area necrotica di 5-6 millimetri; successivamente essi sono in grado di rivestire completamente l'organismo aggredito assumendone la forma. \nNel caso pi\u00f9 volte osservato dell'insediamento su ramificazioni di gorgonacei, \"Savalia savaglia\" mostra una lenta ma progressiva crescita sul celenterato che la accoglie, sia che la colonizzazione avvenga a partire dalla base di questo o dalle estremit\u00e0 dei suoi rami.\nDistribuzione e habitat.\nLa distribuzione geografica di questa specie non \u00e8 limitata al mar Mediterraneo, ma essa \u00e8 stata descritta anche in Atlantico nell'arcipelago di Madera ed alle isole Canarie. Nella nostra penisola la distribuzione e la densit\u00e0 delle colonie non sono completamente conosciute; sono ormai noti comunque alcuni siti in cui \u00e8 indiscutibilmente presente: Arcipelago Toscano, Golfo di Napoli, Isole Egadi, Sestri Levante, Portofino, Stretto di Messina, Ustica, Sardegna. Analizzando i dati bibliografici esistenti, \"Savalia savaglia\" risulta presente al di sotto della batimetria dei 40 m; Brito (1983) segnala la presenza dello zoantario alla profondit\u00e0 di 23 metri, in Atlantico, attorno alle Isole Canarie. Meinesz (1990) nell'isola di Lavezzi, presso la Corsica, osserva un ramo a 25 metri di profondit\u00e0; Cristo (1992) descrive addirittura la presenza alla profondit\u00e0 di soli 20 metri, nei pressi dell'isola di Mortorio in Sardegna.\nConservazione.\nI cormi di \"Savalia savaglia\", che vengono asportati da subacquei privi di ogni conoscenza ed educazione ecologica. La specie \u00e8 rigorosamente protetta (Convenzione di Berna- allegato 2-3; Convenzione di Barcellona Asp 2-3).\nSpecie affini.\nSi confonde, per via dello scheletro interno, con il corallo nero \"Antipathella subpinnata\"."}
{"id": "1035806", "revid": "78273", "url": "https://it.wikipedia.org/wiki?curid=1035806", "title": "Falso corallo nero", "text": ""}
{"id": "1035807", "revid": "92723", "url": "https://it.wikipedia.org/wiki?curid=1035807", "title": "Stefano di Perm'", "text": "Fu il missionario ortodosso ritenuto artefice della conversione dell'etnia Komi al Cristianesimo e della creazione del vescovado di Perm'. Stefano inoltre \u00e8 considerato il padre-fondatore della tradizione letteraria della regione e l'inventore dell'alfabeto Abur. \"L'Illuminatore\" o \"l'Apostolo di Perm\", cos\u00ec come \u00e8 anche conosciuto, \u00e8 venerato dalla Chiesa ortodossa russa, che lo ricorda il 26 aprile. Anche la Chiesa cattolica ne ha accolto il culto.\nGiovinezza e missioni di evangelizzazione.\nProbabilmente originario di Ustjug, Stefano era figlio di Simeon, un cantore del coro della cattedrale, e di Marija, moglie di quest'ultimo e appartenente all'etnia dei komi. Leggende posteriori alla sua prima agiografia, raccontano di come la sua nascita fosse stata profetizzata da San Procopio di Ustjug il quale, incontrando per la strada Marija ancora bambina, avrebbe detto alla genitrice che le stava accanto: \"Questa \u00e8 la madre di un grande santo!\". Dopo aver compiuto gli studi nella propria citt\u00e0 natale, Stefano prese i voti monastici a Rostov, al monastero di San Gregorio, dove impar\u00f2 il greco ed inizi\u00f2 la propria attivit\u00e0 di copista. Tratto caratterizzante del carattere del santo fu la sua propensione allo studio: Epifanio il Saggio, autore della \"Vita\", narra infatti che la scelta del cenobio fu dettata soprattutto dalla grande quantit\u00e0 di libri che lo stesso conteneva. Nel 1376 Stefano intraprese un viaggio a Mosca per ottenere l'autorizzazione e i necessari lasciapassare per intraprendere l'opera di evangelizzazione tra i Comi. Ottenuto il beneplacito del Metropolita e del Gran Principe Dimitri, Stefano si rec\u00f2 nella regione compresa tra i fiumi Vy\u010degda e Vym', dove si stabil\u00ec. Invece di imporre la lingua latina o lo Slavo ecclesiastico alle popolazioni pagane, come invece erano soliti operare gli altri missionari, il santo impar\u00f2 il loro linguaggio e le loro tradizioni, inventando, prendendo spunto da incisioni votive trovate sugli alberi della regione, una nuova scrittura e un nuovo alfabeto (poi chiamato \"Abur\") atto alla trascrizione dei libri sacri in un linguaggio a loro comprensibile. Poich\u00e9 la maggior parte dei pagani inizialmente continuava a venerare i propri idoli, non prestando ascolto alle parole del santo, Stefano, secondo la narrazione che ce ne fa Epifanio il Saggio, decise di porre in essere misure drastiche. Trovandosi la sua cella a poca distanza da una grande betulla, venerata dai locali, Stefano la abbatt\u00e9 nel cuore della notte. Il giorno dopo, ai locali che volevano ucciderlo, Stefano fece notare che il loro Dio non poteva essere cos\u00ec potente se aveva permesso a un uomo di abbatterlo. Colpiti dalle parole e dal gesto del santo, molti Comi iniziarono a convertirsi tanto che Pimen, Metropolita di tutta la Rus', lo design\u00f2 come vescovo di Perm'.\nLa nomina a vescovo.\nL'opera di conversione aveva raggiunto buoni risultati quando a questa si frappose un sacerdote pagano locale, tale Pam, descritto da Epifanio come uomo dotto e istruito nel greco (evento molto raro all'epoca persino tra la popolazione russa) il quale cerc\u00f2 di contrastare l'opera di evangelizzazione di Stefano, ottenendo inizialmente un discreto successo. La sua predicazione, cos\u00ec come ci \u00e8 stata tramandata dalla Vita del santo, \u00e8 forse lacunosa a livello teologico, ma di sicura presa nella popolazione locale. In particolare Pam sosteneva la superiorit\u00e0 del culto pagano su quello cristiano basandosi su tre tesi:\nStefano, secondo la sua agiografia, invece che richiedere l'intervento militare di Mosca per placare il movimento pagano che stava tornando a prendere piede nella regione, convinse i Comi tramite il miracolo del fuoco, sostenendo che Dio era cos\u00ec potente che avrebbe evitato qualsiasi tipo di bruciatura a chiunque avesse posto la propria mano all'interno di un fuoco. Pam, vistosi sconfitto ma ritenendo il precedente una magia pagana, rifiut\u00f2 di sottoporsi alla prova e fugg\u00ec dalla regione.\nLa creazione del nuovo vescovado e la conversione delle popolazioni Comi furono interpretate dalla vicina Novgorod come una minaccia all'egemonia che questa aveva sulla regione della Vy\u010degda, le cui trib\u00f9 erano costrette al versamento di tributi in suo favore. Nel 1385 l'Arcivescovo di Novgorod invi\u00f2 l'esercito della citt\u00e0 a distruggere i nuovi stanziamenti fondati da Stefano e dagli altri missionari, ma il nuovo vescovado, con l'aiuto della citt\u00e0 di Ustjug, da poco caduta sotto il controllo del Granducato di Mosca, riusc\u00ec a resistere e sconfiggerlo. Nel 1386, Stefano visit\u00f2 Novgorod, e la citt\u00e0 riconobbe formalmente il suo titolo. Successivamente a tale avvenimento i tributi della regione furono convogliati verso Mosca, con notevoli ripercussioni sul futuro geo-politico del nord della Russia che, alla fine del XIV secolo, vedr\u00e0 la futura capitale della Russia prevalere su Novgorod. Nel 1390, durante un viaggio a Mosca, conobbe Sergio di Radone\u017e. Mor\u00ec il 26 aprile 1396 a Mosca, dove era tornato un anno prima, e il suo corpo fu conservato nella Chiesa della Trasfigurazione del Cremlino, nonostante fosse sorto un contenzioso con i cittadini di Perm' che volevano indietro le spoglie del loro primo vescovo.\nLo storico Serge Zenkovskij sostenne che Stefano di Perm', insieme ad Epifanio il Saggio, a Sergio di Radone\u017e e al grande pittore Andrej Rubl\u00ebv fu la chiave di volta \"del Rinascimento spirituale e culturale nella Russia di fine XIV e inizio XV secolo\". Infatti la vita di Stefano contiene in s\u00e9 l'espansione politica e religiosa della Russia moscovita avvenuta in quel periodo.\nMiracoli e leggende devozionali.\nOltre al sopracitato miracolo \"del fuoco\" l'agiografia riguardante il santo contiene numerose leggende devozionali:"}
{"id": "1035811", "revid": "125904687", "url": "https://it.wikipedia.org/wiki?curid=1035811", "title": "Calorimetro delle mescolanze", "text": "Il calorimetro delle mescolanze (o calorimetro di Regnault) \u00e8 uno strumento calorimetrico, in grado di misurare scambi di calore tra sostanze e nei vari passaggi di stato.\nEsso \u00e8 costituito da un recipiente a pareti adiabatiche e a bassa conducibilit\u00e0 termica in modo da minimizzare la quantit\u00e0 di calore disperdibile, che si pu\u00f2 chiudere per mezzo di un tappo. In accoppiamento si pone un termometro (spesso a mercurio) per la misura delle differenze di temperatura, in contatto termico con l'interno, e un agitatore. \nPer le misure delle quantit\u00e0 di calore \u00e8 necessario tenere conto della capacit\u00e0 termica del calorimetro, del termometro e dell'agitatore. Esso non pu\u00f2 essere considerato un sistema chiuso: inevitabilmente si hanno perdite di calore con l'esterno, anche sotto forma di vapore. La quantit\u00e0 di calore che scambia segue la legge di conduzione del calore:\ndove \"k\" \u00e8 una costante di conducibilit\u00e0 termica delle pareti del calorimetro che tiene conto di tutti gli effetti di conduzione. Ne segue che la temperatura entro il calorimetro, sapendo che formula_2 \u00e8 la quantit\u00e0 di calore che assorbe l'ambiente uguale a quella dispersa dal calorimetro, si ottiene per integrazione per separazione di variabili:\ndove formula_4 \u00e8 la costante di tempo del calorimetro, ci dice che il calorimetro arriva all'equilibrio termico con legge esponenziale. In base a quanto vale formula_5 si deve tenere conto delle perdite del calorimetro. Per piccoli intervalli di tempo rispetto a formula_5 si pu\u00f2 approssimare la precedente:\nEquivalente in acqua del calorimetro.\nAbbiamo detto che bisogna tenere presente la capacit\u00e0 termica del calorimetro. In generale si fornisce la capacit\u00e0 termica del calorimetro formula_8 come prodotto: formula_9, dove formula_10 \u00e8 il calore specifico dell'acqua e formula_11 si chiama equivalente in acqua del calorimetro, cio\u00e8 la massa d'acqua che assorbe la stessa quantit\u00e0 di calore delle parti del calorimetro durante lo scambio termico. Per la sua misura si introduce dentro il calorimetro una quantit\u00e0 di acqua nota, formula_12 che una volta raggiunto l'equilibrio termico con il calorimetro si trova a temperatura formula_13. Successivamente si aggiunge un'altra quantit\u00e0 di acqua nota, formula_14, a temperatura formula_15, e si aspetta il raggiungimento del nuovo equilibrio termico a temperatura formula_16. Le quantit\u00e0 di calore scambiate devono essere uguali:\nquindi da formula_22:\nsi ricava l'equivalente in acqua del calorimetro:\nPosso ricavare formula_11 anche con formula_26. Il procedimento \u00e8 analogo, ci sono solo da modificare i formula_27.\nMisure di calori specifici di una sostanza.\nCon lo stesso procedimento sperimentale del calcolo dell'equivalente in acqua del calorimetro si possono misurare anche i calori specifici di sostanze non interagenti con l'acqua. Immettiamo nel calorimetro una quantit\u00e0 nota di acqua formula_12 a temperatura formula_13 e immergiamo un solido di massa formula_30 a temperatura formula_31 di calore specifico incognito formula_32 entro il calorimetro. Lo scambio di calore alla temperatura di equilibrio formula_16 del sistema \u00e8:\ndove formula_11 \u00e8 sempre l'equivalente in acqua del calorimetro che deve essere noto. Dunque:\nMisure del calore latente di una transizione di fase.\nConsideriamo il caso di voler misurare il calore latente di fusione del ghiaccio. Immettiamo una quantit\u00e0 nota di acqua formula_12 entro il calorimetro a temperatura formula_13. Ora si introduce una quantit\u00e0 di ghiaccio fondente formula_14 e si aspetta fino a che tutto il ghiaccio non sia passato allo stato liquido raggiungendo una temperatura di equilibrio formula_16. La quantit\u00e0 di calore ceduta dall'acqua formula_41 deve essere uguale alla quantit\u00e0 di calore formula_42 complessivamente necessaria per fondere il ghiaccio e per portare poi alla temperatura di equilibrio l'acqua ottenuta tramite la fusione:\ndeve essere uguale a:\ndove la temperatura del ghiaccio fondente formula_45 \u00e8 0 \u00b0C. In base a queste quantit\u00e0 di calore si trova formula_46 del ghiaccio. La massa del ghiaccio si pu\u00f2 anche misurare per differenza tra la quantit\u00e0 di acqua iniziale e quella a fusione completata.\nOvviamente in questa misurazione il calore disperso nell'unit\u00e0 di tempo potrebbe essere rilevante. Inoltre l'equivalente in acqua del calorimetro dipende molto dalle temperature. \nLa misura del calore latente di evaporazione \u00e8 concettualmente simile, anche se a livello sperimentale pi\u00f9 complessa: bisognerebbe raccogliere il vapore, e la dispersione totale sarebbe ancora pi\u00f9 notevole."}
{"id": "1035813", "revid": "125906750", "url": "https://it.wikipedia.org/wiki?curid=1035813", "title": "Ragioniere commercialista", "text": "La professione di ragioniere e perito commerciale, chiamata anche in alcuni testi normativi \"ragioniere commercialista\" (mentre alcuni collegi territoriali avevano assunto la denominazione ufficiale di \"Collegio dei ragionieri, periti commerciali ed economisti d'impresa\"), \u00e8 stata una professione regolamentata esistita in Italia per oltre un cinquantennio, introdotta con regio decreto 28 marzo 1929, n\u00ba 588, e riformata \"in primis\" con i decreti del Presidente della Repubblica 27 ottobre 1953, nn. 1067 e 1068, e successivamente con legge 12 febbraio 1992, n\u00ba 183.\nAccesso alla professione.\nAlla professione potevano accedere, previa iscrizione all'albo professionale tenuto dall'apposito collegio territoriale, i cittadini italiani o di uno stato membro delle comunit\u00e0 europee (ovvero i cittadini degli stati con i quali esisteva trattamento di reciprocit\u00e0) che avessero superato un apposito esame di Stato abilitativo, all'esito di un praticantato che originariamente aveva durata triennale, cui si poteva accedere con un diploma di ragioniere e perito commerciale. Tale diploma veniva rilasciato al superamento dell'esame di Stato conclusivo (prima della legge 10 dicembre 1997, n\u00ba 425, esame di Stato di maturit\u00e0; il diploma di ragioniere era una maturit\u00e0 tecnica) relativo al corso ordinario dell'istituto tecnico commerciale. Con l'introduzione dei corsi sperimentali, dava accesso al praticantato anche il diploma di \"ragioniere, perito commerciale e programmatore\".\n&lt;br&gt;Altri requisiti soggettivi imprescindibili erano: godimento dei diritti politici, condotta irrrensibile, non avere riportato (anche prima dell'iscrizione) condanne penali che danno luogo a radiazione dall'albo.\n&lt;br&gt;La Corte costituzionale, con sentenza 9 marzo 1972, n\u00ba 43, ha precisato che l'esame di Stato che d\u00e0 diritto a fregiarsi del titolo professionale di ragioniere non \u00e8 quello che si consegue al termine del corso di istruzione secondaria di secondo grado (scuola secondaria superiore), bens\u00ec quello di abilitazione. Ne consegue che i titolari del diploma di ragioniere non si possono far chiamare ragionieri, nel qual caso ricorre la violazione dell'articolo 498 del codice penale. Peraltro, la spendita del titolo, ai sensi della legge professionale, \u00e8 consentita solo in costanza di iscrizione all'albo.\nI collegi erano territorialmente organizzati sulla base dei circondari di tribunale.\nRiforma dell'accesso alla professione.\nCon la riforma di cui alla legge 12 febbraio 1992, n\u00ba 183, il diploma di ragioniere e perito commerciale non bast\u00f2 pi\u00f9 per l'accesso alla professione di ragioniere commercialista: era necessario possedere, oltre ad esso, che rimaneva imprescindibile, un diploma universitario conseguito a s\u00e9guito di un corso di studi specialistici di durata triennale oppure della laurea in Giurisprudenza o in Economia e commercio (quest'ultima dava accesso anche alla professione di dottore commercialista, indipendentemente dal titolo finale di istruzione secondaria posseduto). La legge stabil\u00ec come durata del praticantato 3 anni se in possesso di diploma universitario, 2 se in possesso di laurea (le norme europee che fissano la durata massima dei periodi di addestramento a 18 mesi erano ancora al di l\u00e0 da venire). Il praticantato poteva essere svolto da un ragioniere iscritto all'albo da almeno 5 anni, comunemente detto \"dominus\".\n&lt;br&gt;Era fatto salvo il praticantato di chi aveva cominciato a svolgerlo prima dell'entrata in vigore della nuova legge; successive disposizioni transitorie hanno prorogato la possibilit\u00e0 per costoro di superare l'esame di Stato sino al 1997.\nAbolizione della professione.\nLa professione \u00e8 stata abolita con il decreto legislativo 28 giugno 2005, n\u00ba 139, attuativo della delega contenuta nella legge 24 dicembre 2005, n\u00ba 34. &lt;br&gt;Tale legge ha sancito come disposizione transitoria la fusione dei collegi dei ragionieri e periti commerciali con gli ordini dei dottori commercialisti, disponendo che gli iscritti agli albi dei collegi dei ragionieri confluissero ad esaurimento nella sezione A del nuovo albo unificato. La sezione B dell'albo unico \u00e8 invece riservata agli abilitati nuova professione dell'esperto contabile. Alla professione di dottore commercialista \u00e8 possibile accedere con laurea specialistica o magistrale afferente a una classe tra \"Scienze dell'economia\" e \"Scienze economico-aziendali\", mentre alla professione di esperto contabile \u00e8 possibile accedere con una laurea (cosiddetta, impropriamente, triennale) appartenente a una classe tra \"Scienze economiche\" e \"Scienze dell'economia e della gestione aziendale\", in entrambi i casi indipendentemente dagli studi secondari. Per i laureati del previgente ordinamento dei corsi quadriennali in Economia e commercio ed equipollenti (Economia aziendale, Economia del turismo, Commercio internazionale e mercati valutari etc.), nonch\u00e9 Scienze politiche (qualsiasi indirizzo), rimane possibile accedere all'abilitazione alla professione di dottore commercialista.\nDifferenze con il dottore commercialista.\nNonostante i vecchi ragionieri anche semplicemente diplomati siano finiti nella sezione A dell'albo dei dottori commercialisti ed esperti contabili, la Corte di cassazione, con sentenza 26 febbraio 2013, n\u00ba 4796, della sezione III civile, ha stabilito che ci\u00f2 non supera le differenze tra le due figure, ragion per cui i ragionieri commercialisti, con il trasferimento nell'albo unico, non hanno acquisito il titolo professionale di \"dottore commercialista\" neanche se laureati. Per questo motivo, pur all'interno della sezione A, gli ordini professionali devono aver cura di registrare i dottori commercialisti e i vecchi ragionieri commercialisti ad esaurimento, acquisiti dai soppressi collegi, in elenchi distinti.\n&lt;br&gt;Va detto, comunque, che la legge istitutiva dell'albo unico non delinea alcuna differenza di attribuzioni professionali tra ragionieri commercialisti e dottori commercialisti e dunque l'unica differenza osservabile \u00e8 di natura meramente formale ed \u00e8 il titolo professionale diverso di cui ciascuno dei due pu\u00f2 fregiarsi. La legge invece prevede differenze sostanziali per gli esperti contabili e, bench\u00e9 questi siano dotati di un titolo di studio di livello pi\u00f9 elevato rispetto a quello storicamente richiesto ai ragionieri commercialisti, hanno rispetto a loro attribuzioni minori.\nOggetto della professione.\nFormano oggetto della professione le seguenti attivit\u00e0:\nIl segreto professionale.\nI ragionieri commercialisti hanno l'obbligo del segreto professionale, salvo per quanto concerne le attivit\u00e0 di revisione e certificazione obbligatorie di contabilit\u00e0 e di bilanci, nonch\u00e9 quelle relative alle funzioni di sindaco o revisore di societ\u00e0 od enti, attivit\u00e0 per cui fino al 1995 si assumeva la qualifica di pubblico ufficiale ai sensi dell'art. 13 del regio decreto legge 24 luglio 1936, n. 1548.\nLe tariffe.\nCon decreto ministeriale, 2 settembre 2010 n. 169 \u00e8 stata approvata la tariffa professionale dei dottori commercialisti e dei ragionieri commercialisti (ora appartenenti alla sezione A, dell'Ordine dei dottori commercialisti ed esperti contabili, ai sensi del decreto legislativo, 28 giugno 2005 n. 139). Sono previste parcelle prestabilite nel minimo.\nA seguito dell\u2019entrata in vigore del decreto legge 24 gennaio 2012, n. 1, convertito in legge 24 marzo 2012, n. 27, le tariffe delle professioni regolamentate nel sistema ordinistico sono state abrogate con decorrenza dal 24 gennaio 2012. Il compenso per le prestazioni professionali, pertanto, deve essere pattuito al momento del conferimento dell'incarico professionale secondo le indicazioni contenute nell\u2019articolo 9 del citato decreto.\nDeontologia professionale.\nI ragionieri commercialisti sono tenuti, nell'esercizio dell'attivit\u00e0 professionale, al rispetto delle regole etiche di cui al nuovo codice deontologico del consiglio nazionale dell'ordine (CNDCEC) in data 9 aprile 2008.\nCassa di previdenza.\nMalgrado siano confluiti in un unico albo e nella relativa sezione A, i ragionieri commercialisti sono assistiti ai fini pensionistici da un istituto diverso rispetto ai dottori commercialisti, denominato \"Cassa nazionale di previdenza e assistenza a favore dei ragionieri e periti commerciali\"). Per mantenere in vita questo istituto, \u00e8 stato stabilito che esso raccogliesse anche i contributi degli esperti contabili, mentre i dottori commercialisti sono iscritti alla \"Cassa nazionale di previdenza e assistenza dei dottori commercialisti\"."}
{"id": "1035819", "revid": "12109", "url": "https://it.wikipedia.org/wiki?curid=1035819", "title": "Struttura resistente", "text": "La struttura resistente (o struttura edilizia), in edilizia, indica una struttura edile di una costruzione espressamente destinata ad assorbire il carico strutturale e le azioni esterne cui il manufatto \u00e8 soggetto durante tutta la sua vita di esercizio.\nL\u2019enciclopedia Treccani definisce la struttura edilizia anche come \u201cl\u2019insieme degli elementi costruttivi costituenti l\u2019ossatura di un fabbricato o di un manufatto\u201d.\nDescrizione.\nDefinizione generale.\nCon una definizione pi\u00f9 generale, si pu\u00f2 chiamare \"struttura\" un corpo che, durante tutto il periodo della sua vita utile, per assicurare i livelli prestazionali prefissati, \u00e8 destinato ad essere soggetto ad un sistema di forze, in equilibrio fra loro, ma applicate in punti diversi, mentre si definisce \"elemento strutturale\" una porzione di detto corpo il cui comportamento reale, generalmente assai complesso, sia tuttavia esprimibile mediante formule dirette, caratteristiche di un modello semplice, comunemente denominato elemento finito.\nTipologia delle strutture edili.\n La struttura pu\u00f2 essere costituita da singoli elementi strutturali quali pilastri e travi, o dall'assemblaggio di tali elementi strutturali. \nFanno parte delle strutture complesse le strutture intelaiate (telai) che formano l'ossatura di un edificio, gli impalcati dei ponti, le travature reticolari, ecc. \nI telai costituiscono sicuramente, per ragioni storiche e di importanza pratica, la struttura per eccellenza. \nNegli schemi di telaio pi\u00f9 comuni, dotati di regolarit\u00e0 geometrica, si distinguono vari ordini di pilastri e travi.\nStrutture particolari, i cui elementi costituenti principali sono soggetti prevalentemente a sforzo di trazione, vengono nominate tensostrutture.\nMateriali costituenti.\nIn base ai materiali utilizzati per la realizzazione delle strutture si possono avere:\nCaratteristiche generali.\nLe strutture portanti devono fornire alla costruzione adeguati livelli di:\nUn efficiente comportamento strutturale, con specifico riferimento ai telai, \u00e8 conseguenza di una concezione della costruzione basata su:\nPrincipi della progettazione strutturale.\nI principi basilari per la progettazione di una struttura si possono riassumere nei seguenti 10 punti:\nLe sollecitazioni strutturali sono in gran parte legate al peso dell'edificio.\nSi pensi, ad esempio, che nel caso degli edifici a molti piani i carichi verticali (pesi propri, sovraccarichi permanenti e variabili) costituiscono il complesso delle azioni di solito determinanti ai fini del dimensionamento strutturale.\nPer i fabbricati a struttura portante in calcestruzzo armato, l'incidenza dei pesi propri sul peso totale della struttura (comprensivo quindi dei carichi variabili) \u00e8 elevata \u00e8 pu\u00f2 variare fra il 30% e il 50%.\nAnaloghe considerazioni valgono per le sollecitazioni derivanti dall'azione sismica, direttamente dipendenti dalle masse poste in vibrazione dal moto del terreno.\n\u00c8 comunque da precisare che non sempre il peso proprio fornisce alla struttura sollecitazioni a svantaggio della sua stabilit\u00e0. In alcuni casi, anzi, il peso strutturale viene utilizzato per assicurare l'equilibrio alla costruzione (dighe a gravit\u00e0, muri di sostegno).\nIn tal modo, in occasione di azioni sismiche, si previene l'insorgere di significative forze torsionali, evitando valori del rapporto altezza - larghezza e grandi dimensioni dell'area della pianta dell'edificio.\nUlteriore punto da evidenziare riguarda gli effetti dell'irregolarit\u00e0 della costruzione sugli scarichi in fondazione. Infatti una distribuzione non uniforme di questi ultimi pu\u00f2 contribuire a imporre sulla struttura cedimenti differenziali, spesso causa di fastidiosi malfunzionamenti nella struttura e/o negli elementi di completamento. La soluzione a tutti questi problemi pu\u00f2 essere facilmente ottenuta suddividendo un edificio a pianta irregolare in tanti corpi distinti, ciascuno dei quali caratterizzato da regolarit\u00e0 e simmetria.\nInfatti durante l'evento sismico, nello scuotere l'edificio, il moto del terreno ricerca le parti pi\u00f9 deboli di una struttura per evidenziarle e danneggiarle. Queste situazioni di debolezza sono solitamente create da cambi repentini nella rigidezza, resistenza e duttilit\u00e0 e i loro effetti sono accentuati da una cattiva distribuzione delle masse reattive. Un tipico esempio \u00e8 fornito dal caso di edifici con piano soffice.\nNel secondo caso la struttura deve avere una sufficiente rigidezza laterale e deve inoltre mostrare un comportamento isteretico di tipo stabile (stabile nella resistenza, rigidezza e deformabilit\u00e0), in presenza di deformazioni cicliche ripetute. Pi\u00f9 rigida \u00e8 la struttura meno sensibile essa sar\u00e0 nei confronti dell'iterazione con gli elementi non strutturali e questo eviter\u00e0 la non desiderata rottura degli elementi non strutturali con essa interagenti. Un esempio di questo fenomeno \u00e8 la formazione delle lesioni a \"croce di S. Andrea\" che si formano nei muri di tompagno di un edificio a telaio a seguito di un evento sismico.\nLa struttura deve essere composta da differenti sottosistemi strutturali resistenti che interagiscono tra di loro o che sono interconnessi da elementi strutturali di elevata resistenza ed il cui comportamento inelastico possa permettere all'intera struttura di trovare la via per evitare fasi catastrofiche nella sua risposta (duttilit\u00e0, resistenza, comportamento ciclico stabile, gerarchia delle resistenze, distribuzione delle plasticizzazioni in un numero sufficientemente alto di elementi strutturali.\n\u00c8 inutile prevedere l'adozione di elementi resistenti, rigidi e duttili, se essi non sono propriamente utilizzati e, infine, connessi.\nLe zone pi\u00f9 duttili vengono dimensionate per essere sacrificate (plasticizzandosi) a protezione delle regioni fragili le quali sono vincolate a restare in campo elastico."}
{"id": "1035847", "revid": "30297", "url": "https://it.wikipedia.org/wiki?curid=1035847", "title": "Colorno Rugby", "text": ""}
{"id": "1035857", "revid": "1318658", "url": "https://it.wikipedia.org/wiki?curid=1035857", "title": "Segretario di Stato degli Stati Uniti d'America", "text": "Il segretario di Stato degli Stati Uniti d'America \u00e8 il capo del dipartimento di Stato, membro del gabinetto del presidente degli Stati Uniti d'America. Il suo campo di lavoro non \u00e8 costituito solo dagli affari esteri, ma ha anzi competenze anche in ambito interno: si tratta del segretario pi\u00f9 alto di grado del gabinetto. Tra le altre, svolge anche le funzioni di guardasigilli che in vari stati sono invece attribuite al ministro della Giustizia.\nStoria.\nIl 13 gennaio 1781, il Congresso continentale istitu\u00ec la carica di segretario agli Affari Esteri, a capo dell'omonimo dipartimento. \nIl 27 luglio 1789, il presidente George Washington port\u00f2 a trasformare un documento congressuale in legge, che riautorizza un reparto di Affari Esteri con ruolo esecutivo, diretto da un'omonima segreteria. \nIl segretario di Stato \u00e8 il quinto in linea di successione nel caso in cui contemporaneamente il presidente, il vicepresidente, lo \"speaker\" della Camera dei rappresentanti e il presidente \"pro tempore\" del Senato morissero."}
{"id": "1035865", "revid": "287204", "url": "https://it.wikipedia.org/wiki?curid=1035865", "title": "Rugby Lyons", "text": "LAssociazione Sportiva Dilettantistica Rugby Lyons \u00e8 un club italiano di rugby a 15 di Piacenza.\nFondato nel 1963 per iniziativa di alcuni studenti guidati da Melchiorre Dadati, il club conobbe un primo periodo di rilievo negli anni ottanta del XX secolo quando raggiunse la promozione in massima serie e riusc\u00ec a rimanere nel rugby di vertice per circa un decennio; dopo la retrocessione in serie A2 nel 1993 si disimpegn\u00f2 per un ventennio tra seconda e terza divisione fino alla vittoria del campionato di serie A nel 2015 e conseguente promozione in Eccellenza; dopo un'ennesima retrocessione in serie A, culminata con la vittoria nel secondo campionato di categoria, nella stagione sportiva 2019-20 il Lyons milita di nuovo in TOP12, la categoria di vertice del rugby italiano.\nI colori sociali del club sono il bianco e il nero; la prima squadra disputa i suoi incontri allo stadio Beltrametti e l'allenatore-capo \u00e8 l'italo-argentino Gonzalo Garc\u00eda, in carica da giugno 2019.\nStoria.\nI Lyons vengono fondati il 13 settembre 1963 da alcuni studenti dell'Istituto Tecnico Industriale di Piacenza, riuniti in un bar cittadino e guidati dal loro professore di educazione fisica Melchiorre Dadati. Il nome \"Lyons\" deriva dal nome di un t\u00e8 caldo che uno degli studenti \u00e8 intento a bere durante l'incontro che sancisce la fondazione della societ\u00e0, con la \"y\" al posto della \"i\". Dadati viene, quindi, nominato presidente, allenatore, tesoriere e segretario del neo-costituito club.\nI Lyons partecipano al primo campionato giovanile nella stagione 1963-1964, venendo inseriti nel girone emiliano composto da dieci squadre, tra le quali il Piacenza Rugby. I Lyons proseguono il proprio cammino nel campionato regionale giovanile anche nella stagione 1964-1965 chiudendo il campionato al secondo posto. Nella stagione 1965-1966, per la prima volta, la squadra si iscrive a un campionato senior, quello di serie C. A partire dall'annata successiva, tuttavia si decide di ritornare alla sola attivit\u00e0 giovanile.\nNel 1972-1973 i Lyons si iscrivono al campionato nazionale di serie D, classificandosi al primo posto del proprio girone e ottenendo la promozione in serie C grazie a 8 vittorie, un pareggio e una sconfitta. Dopo 4 stagioni in Serie C, nel 1976-1977, i Lyons ottengono la promozione in Serie B. Dopo alcune stagioni di assestamento nel campionato cadetto, i Lyons crescono gradualmente posizionandosi stabilmente nelle posizioni alte della classifica.\nGli anni '80 rappresentano il momento pi\u00f9 importante del rugby piacentino. Nella stagione 1981-1982, per la prima volta, i Lyons svolgono un ritiro all'estero, a Oviedo in Spagna, per, poi, esordire in Coppa Italia. I Lyons disputano un ottimo campionato, arrivando a ottenere la promozione in Serie A. All'esordio in A, nella stagione 1982-1983, i Lyons chiudono la prima fase al settimo posto per poi terminare in quarta posizione nella fase salvezza, alle spalle di Calvisano, Noceto e Roma. La stagione successiva conquistano il quarto posto nel girone A, approdando cos\u00ec alla poule scudetto, poi vinta dal Petrarca Padova. Nella stagione 1985-1986 i Lyons retrocedono in serie A2, dopo un campionato di alti e bassi. Nella stagione 1986-1987 i Lyons tornano nel massimo campionato, che nel frattempo ha preso il nome di Serie A1, grazie anche all'arrivo in panchina a campionato in corso di Nairn McEwan, ex allenatore della nazionale scozzese. Nella stagione 1988-1989, con 3 vittorie a fronte di 19 sconfitte arriva la retrocessione in Serie A2.\nRetrocessi, i Lyons ripartono dalla serie A2, e dopo aver ottenuto un sesto posto, nella stagione 1990-1991, l'anno successivo viene allestita una squadra ambiziosa per ottenere la promozione con l'ex giocatore degli All Blacks Arthur Stone. A fine stagione i bianconeri si classificano al secondo posto con 14 vittorie, 1 pareggio e 7 sconfitte), dietro alla Roma,venendo promossi in serie A1. I Lyons festeggiano la promozione appena conquistata con la convocazione in nazionale di Carlo Orlandi, all'esordio nella seconda edizione della Coppa del mondo. Nella stagione 1991-1992 la squadra ottiene la salvezza in serie A1. Al contrario, nel campionato 1992/1993 i Lyons retrocedono in Serie A2. Nel 1994-1995 i Lyons, quarti nel loro girone, finiscono in poule salvezza, terminata al quarto posto che sancisce, a distanza di 12 anni, la retrocessione in serie B. Nella stagione 1995-1996 i Lyons tornano immediatamente in serie A2, salvo poi retrocedere nuovamente in Serie B la stagione successiva, dopo aver terminato la poule salvezza con una sola vittoria. Dalla stagione 1997-1998 i Lyons tornano cos\u00ec a disputare il campionato cadetto.\nDopo aver rischiato la retrocessione in Serie C nel campionato 2000-2001, evitandola solo alla classifica avulsa, dal 2001-2002 la squadra viene affidata a Claudio Deltrovi. La stagione 2002-2003 vede il XV bianconero raggiungere la seconda piazza in campionato, ottenendo la promozione in Serie A. Dalla stagione 2003-2004 alla stagione 2006-2007 la squadra milita in Serie A; con la divisione della Serie A in A1 e A2, i Lyons vengono ammessi in A2, dove rimangono fino al termine della stagione 2010-2011, terminata al terzo posto in seguito al quale i Lyons vengono ripescati dalla federazione in Serie A1 al posto del Casin\u00f2 di Venezia, appena retrocesso dall'Eccellenza e non ammesso al campionato per motivi economici. \nDopo tre stagioni in cui i Lyons arrivano a disputare i play-off per la promozione in Eccellenza, venendo, per\u00f2 eliminati, nella stagione di serie A 2014-2015 arriva la promozione in massima serie, conquistata battendo in semifinale il Colorno e in finale la Pro Recco. Nel 2015-2016 i Lyons ottengono la salvezza in Eccellenza, terminando il campionato al nono posto. La stagione successiva i Lyons terminano il campionato all'ultima posto, retrocedendo, cos\u00ec in Serie A. Dopo la retrocessione i Lyons mantengono l'ossatura della squadra dell'anno precedente con l'obiettivo di tornare a disputare la massima serie: dopo aver terminato al primo posto la prima fase e, poi, la pool promozione, i Lyons vincono le semifinali play-off accedendo alla finale, persa, per\u00f2 contro il Verona.\nNella stagione 2018-2019 i Lyons chiudono al primo posto il loro girone di Serie A, vincendo, poi la semifinale play-off conquistando la promozione al TOP12 e l'accesso alla finale scudetto, vinta contro il Colorno. Per la stagione 2019-2020 in TOP12 viene ingaggiato come allenatore Gonzalo Garc\u00eda."}
{"id": "1035883", "revid": "148107", "url": "https://it.wikipedia.org/wiki?curid=1035883", "title": "Episodi di Matlock (prima stagione)", "text": "La prima stagione di \"Matlock\" \u00e8 stata trasmessa originariamente tra il 1986 e il 1987."}
{"id": "1035885", "revid": "2161361", "url": "https://it.wikipedia.org/wiki?curid=1035885", "title": "Mogliano Rugby 1969", "text": "Il Mogliano Rugby 1969 S.S.D. \u00e8 un club italiano di rugby a 15 con sede a Mogliano Veneto, in provincia di Treviso.\nCostituitosi gi\u00e0 nel 1956, \u00e8 nel 1969 che venne ufficialmente fondata l'Associazione Sportiva Rugby Mogliano. Passato nel corso degli anni attraverso diversi assetti societari, tra cui la parentesi San Marco Rugby Club tra il 2004 e il 2009 per fusione col Rugby Silea, e gi\u00e0 disputante la massima serie nazionale nella prima met\u00e0 degli anni ottanta, al termine del campionato di Eccellenza 2012-2013 si aggiudic\u00f2 il suo primo storico scudetto.\nStoria.\nIl rugby a Mogliano Veneto arriv\u00f2 nel 1956 con la nascita dell'Associazione Sportiva Rugby Mogliano; due anni pi\u00f9 tardi l'Associazione si iscrisse al campionato nazionale di rugby a 13, disputandovi due stagioni.\nNel 1960 il club torn\u00f2 a disputare la disciplina del rugby a 15, ma nel 1962 alcune difficolt\u00e0 di natura finanziaria non permisero di svolgere le attivit\u00e0 con continuit\u00e0 per sette anni.\nNell'ottobre 1969 il Mogliano si inscrisse al campionato nazionale in serie C, esordendo contro il ; la stagione termin\u00f2 con la retrocessione in serie D, ma l'anno successivo venne riconquistata la categoria.\nNegli anni settanta arriv\u00f2 il nuovo logo societario, direttamente dal Sudafrica grazie a tale Giuseppe Alessandria: il leone che tutt'oggi il club porta come simbolo. Negli stessi anni, il Comune di Mogliano Veneto concesse i terreni di via Colelli all'Associazione e nel 1976-77 il Mogliano conquist\u00f2 la prima promozione in serie B: davanti al pubblico di casa di pi\u00f9 di , la squadra allenata da Lorenzo Levorato e presieduta da Claudio Isetta, super\u00f2 la squadra torinese del Valledora.\nNegli anni ottanta, con Roberto De Nipoti presidente, al termine della stagione sportiva 1982-83 il Mogliano raggiunse la storica promozione in serie A, la massima serie del campionato nazionale, dove disput\u00f2 due stagioni nel 1983-84 e nel 1984-85. Alla prima stagione la squadra nota come \"Fido Mogliano\" per ragioni di sponsorizzazione mantenne la categoria grazie al 1\u00ba posto nella poule salvezza; nella stagione successive, la formazione nota come \"Lee Jeans Mogliano\" si posizion\u00f2 ultima nel girone, retrocedendo in serie B.\nDi quegli anni anche la formazione del settore giovanile all'interno del club.\nLa Societ\u00e0 cerc\u00f2 una nuova promozione sfiorandola per tre anni di fila, fino alla retrocessione in serie C1 nel maggio 1991. Torn\u00f2 in serie B nel 1994-95, approdando in serie A2 nel 1998-99; successivamente, dal 2001-02 il Mogliano ritorn\u00f2 in serie A, in quegli anni divenuta la seconda divisione nazionale.\nIl San Marco Rugby Club.\nAl termine della stagione di serie A 2003-04, i club di Mogliano Veneto e Silea si fusero per fondare il \"San Marco Rugby Club\".\nMentre il Rugby Silea rinunci\u00f2 al proprio diritto di partecipazione al campionato, il neonato assetto societario acquis\u00ec il titolo sportivo ceduto dal club moglianese; gli sponsor principali del club furono Marchiol e colorifico San Marco, rispettivamente ex \"title sponsor\" di Silea e Mogliano.\nFatta eccezione per la prima squadra e la formazione Under-19, i due club continuarono a gestire separatamente i propri settori giovanili.\nLa squadra azzurro-blu-arancio, che disputava le proprie gare interne allo stadio comunale di Mogliano Veneto, si afferm\u00f2 stabilmente in serie A, raggiungendo i play-off al termine del biennio 2006-07; qui, dovette cedere di misura al nel doppio confronto di semifinale.\nIl primo scudetto.\nNell'estate 2009 termin\u00f2 l'esperienza San Marco Rugby Club e le societ\u00e0 moglianesi si ricostituirono nel Mogliano Rugby Societ\u00e0 Sportiva Dilettantistica, mantenendo il diritto sportivo e recuperando gli storici colori sociali e le divise a strisce orizzontali bianco-blu.\nNella stagione di serie A1 2009-10 la formazione del \"Marchiol Mogliano\" concluse il campionato al 2\u00ba posto dietro a ; durante i play-off la squadra cedette alla nelle semifinali, ma si impose largamente nella finale per il 3\u00ba posto contro , guadagnandosi sul campo una seconda storica promozione in Eccellenza, la massima divisione.\nAlla prima stagione in Eccellenza, il club conquist\u00f2 la salvezza classificandosi in 7\u00aa posizione, mentre l'anno seguente ottenne un sorprendente 3\u00ba posto in stagione regolare qualificandosi per i play-off scudetto e per la partecipazione all'Amlin Challenge Cup 2012-13. In semifinale dovette abdicare a sia nella gara d'andata sia in quella di ritorno.\nNel 2012-13, la formazione moglianese si piazz\u00f2 al quarto posto, accedendo ai play-off. Dopo aver superato nel doppio confronto, incontr\u00f2 nuovamente i Cavalieri in una storica finale scudetto: il 25 maggio 2013, allo stadio Enrico Chersoni di Prato, vinse con il punteggio di 16-11 conquistando il primo storico tricolore. La squadra, presieduta da Roberto Facchini ed allenata da Casellato, si impose grazie anche a due mete di Alessandro Onori ed ai calci piazzati di Troy Nathan e Niccol\u00f2 Fadalti."}
{"id": "1035886", "revid": "4175", "url": "https://it.wikipedia.org/wiki?curid=1035886", "title": "Marchiol San Marco", "text": ""}
{"id": "1035888", "revid": "109857676", "url": "https://it.wikipedia.org/wiki?curid=1035888", "title": "Ma\u00eetre", "text": "Per ma\u00eetre s'intende un semplice maestro o un maestro d'arte, un insegnante o il proprietario di un'attivit\u00e0 predisposta all'ospitalit\u00e0 ed alla ricezione di clienti. Come appellativo \u00e8 molto utilizzato nelle arti, nelle professioni e nell'insegnamento. Nei paesi francofoni esistono dei titoli di studio ed onorifici cui corrisponde l'appellativo di \"ma\u00eetre\". Questo appellativo significa, nella pi\u00f9 semplice traduzione italiana, \"maestro\" con un senso di \"dominio-dominanza\" ma anche con il significato di \"responsabile\" dei servigi offerti dalla \"Casa\" che ospita. Al femminile il nome diviene \"ma\u00eetresse\", di cui si parler\u00e0 nel paragrafo legato all'antropologia sociale.\nNella ristorazione tradizionale.\nNell'ambito della ristorazione il \"ma\u00eetre\" (pi\u00f9 propriamente detto \"ma\u00eetre d'h\u00f4tel\", anche se non necessariamente), opera presso una struttura alberghiera o comunque ricettiva; nel caso di ristoranti o di sala pranzo per alberghi esiste il \"ma\u00eetre di sala\" \u00e8 il responsabile del ricevimento, dell'accoglienza, colui cio\u00e8 che avendo provveduto all'organizzazione e all'aspetto generale, accoglie i clienti e sovrintende al personale di servizio, la cosiddetta \"brigata di sala\", fissando i compiti dei vari addetti. Al \"ma\u00eetre\" ci si rivolge per richieste particolari, per lamentele o complimenti relativi al servizio, mentre la tavola viene approntata e servita dagli altri collaboratori; \u00e8 suo, fra gli altri, il compito di gestire i rapporti tra cucina e sala, ordinazioni di fiori e complementi per gli arredi della/e sala/e, coordinare il personale di sala (camerieri, sommelier, ecc.), istruire la brigata di cucina per eventi o feste particolari, gestire clienti particolari o abituali ed organizzare il restante personale a sua disposizione. \u00c8 infine colui che, finalizzato agli interessi del/i titolare/i o dell'azienda, cura il piacere e la soddisfazione del cliente, dal suo arrivo (guardaroba-auto in garage ecc.) alla sua uscita (conto, soddisfazione, assicurarsi che il cliente si sia trovato ben accolto dal suo staff).\nIn certi esercizi il \"ma\u00eetre\" corrisponde al \"padrone\" titolare dell'esercizio. In genere non interferisce con i compiti di cucina il cui capo indiscusso \u00e8 lo chef. Con quest'ultimo stabilisce il men\u00f9 del giorno o della stagione riferendo necessit\u00e0 eventualmente avvertite dai clienti in sala, comunque \u00e8 anche suo compito la conclusione o il suggerimento di alcune voci nel men\u00f9.\nNei locali pi\u00f9 tradizionali o raffinati veste un abbigliamento che si differenzia dal personale di servizio, in genere una giacca nera tipo smoking comunque mai vistosa, e con i toni dell'ambiente.\nEsistono 3 tipi di ma\u00eetre e il pi\u00f9 alto in grado \u00e8 il ma\u00eetre d'hotel. Non necessariamente per\u00f2, in un esercizio ristorativo e/o alberghiero, si trovano tutte e 3 le figure:\nIn antropologia sociale.\nL'utilizzo al femminile ma\u00eetresse ha vari significati (alcuni dei quali sono la trasposizione dell'appellativo al maschile, come ad esempio nel senso \"proprietaria di\"), tra cui:"}
{"id": "1035890", "revid": "287204", "url": "https://it.wikipedia.org/wiki?curid=1035890", "title": "Milot (Albania)", "text": "Milot (Miloti) \u00e8 una frazione del comune di Kurbin in Albania (prefettura di Alessio), situato sulla riva sinistra del fiume Mat.\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Fush\u00eb-Kuqe, La\u00e7, e Mamurras a costituire la municipalit\u00e0 di Kurbin.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "1035892", "revid": "765341", "url": "https://it.wikipedia.org/wiki?curid=1035892", "title": "Escrezione", "text": "L'escrezione \u00e8 un processo fisiologico di secrezione rivolta verso l'esterno con cui gli organismi viventi, attraverso particolari organi e meccanismi biochimici, eliminano le sostanze del metabolismo inutili o tossiche o date dal metabolismo cellulare che si accumulano in essi e regolano il proprio equilibrio idro-salino; gli organi preposti a tale eliminazione vengono denominati emuntori; tra di essi figurano: pelle, apparato urinario, intestino, apparato respiratorio, pancreas e fegato.\nPrincipali prodotti dell'escrezione sono, nel mondo animale a seconda delle specie considerate, molecole azotate di diversa natura. Nei vertebrati le principali sono costituite da urea, ammoniaca e acido urico, prodotti della demolizione delle sostanze azotate, soprattutto proteine. L'escrezione non va confusa con la defecazione, che \u00e8 l'allontanamento delle sostanze non digerite, transitate nell'intestino (anche se in associazione a fegato e pancreas \u00e8 un organo esocrino) senza mai essere entrate a far parte integrante delle cellule del corpo. Nei cordati provvisti di cloaca, come i sauropsidi, entrambi i prodotti di rifiuto dell'organismo vengono evacuati all'esterno tramite un orifizio comune, mentre \u00e8 condizione comune in altri taxa lo sbocco dei dotti nefridiali all'interno dell'intestino (enteronefria).\nApparati di escrezione.\nOrganismi unicellulari.\nGli organismi unicellulari provvedono all'escrezione tramite esocitosi, ovvero riversando i prodotti all'esterno in vescicole di membrana cellulare.\nOrganismi pluricellulari.\nLe piante utilizzano gli stomi per espellere alcuni prodotti metabolici. Tramite altri processi sono in grado di secernere cere, oli essenziali e altro; tramite l'escissione periodica delle foglie, sono in grado di eliminare senza particolari elaborazioni ulteriori metaboliti di scarto.\nNegli animali svolge funzione escretrice l'apparato escretore, alla cui categoria appartengono, tra gli altri, l'apparato urinario, l'apparato protonefridiale, e il metanefridiale.\nI prodotti di rifiuto dell'apparato escretore, spesso filtrati direttamente dal sangue, sono principalmente composti azotati, modificati ed espulsi a volte sotto forma di urina, e costituiti ad esempio da acido urico, urea o ammoniaca a seconda dei generi tassonomici.\nIn generale, le secrezioni delle ghiandole esocrine e degli emuntori, quali la sudorazione, il sebo o la stessa urina, rientrano nella definizione di escreti.\nL'escrezione nei vertebrati.\nPossiamo distinguere tre categorie principali di escrezione nel subphylum dei vertebrati: gli ammoniotelici, gli ureotelici e gli uricotelici. Questa differenziazione si basa in gran parte sulla disponibilit\u00e0 di acqua che gli animali utilizzano per diluire i loro prodotti azotati. Gli ammoniotelici producono sostanze piuttosto tossiche per l'organismo come l'ammoniaca per cui hanno bisogno di molta acqua per diluire gli scarti senza esserne danneggiati. Tendenzialmente, gran parte degli organismi acquatici sono ammoniotelici, come molti pesci. Gli ureotelici producono sostanze come l'urea che vengono diluite in una scorta d'acqua immagazzinata in una vescica, come i mammiferi e molti anfibi adulti, che nella fase larvale sono ammoniotelici come molti pesci. Gli uricotelici producono sostanze scarsamente acide come l'acido urico e non hanno quasi nessuna perdita di acqua che viene riassorbita poco prima dell'escrezione, esempio sono molti sauropsidi, (uccelli e rettili, principalmente squamati).\nLe varie modalit\u00e0 di escrezione nel regno animale.\nCi possono essere diversi modi per eliminare i prodotti di escrezione dall'organismo. L'escrezione \u00e8 una tecnica che si \u00e8 evoluta per millenni, dal semplice vacuolo contrattile fino al nefrone. Con l'aumentare del livello evolutivo dell'individuo aumenta la complessit\u00e0 dei suoi sistemi e quindi anche del sistema escretorio.\nEscrezione tramite vacuolo contrattile.\nOperata nei protozoi acquatici, i vacuoli contrattili eliminano l'acqua in eccesso che entra continuamente nella cellula per via di processi osmotici. Il vacuolo fatto a forma di sfera raggiata assorbe l'acqua in eccesso nella cellula tramite i raggi, gonfiando progressivamente di liquidi la zona sferica centrale. Quando l'acqua in eccesso \u00e8 stata assorbita dal vacuolo, un poro presente sulla struttura sferica della superficie si apre, rilasciando all'esterno tutto il liquido e completando il processo escretorio.\nEscrezione tramite Protonefridi.\nPresenti soprattutto in organismi di piccole dimensioni, acelomati e pseudocelomati, i protonefridi sono l'arcaico antenato dei nostri nefroni. Sono composti da piccoli tubi che attraversano l'animale da testa a coda. I tubi sono pieni di appendici chiamate \"cellule a fiamma\". Il compito delle cellule a fiamma \u00e8 quello di raccogliere le sostanze di scarto inglobate nei liquidi e, con un movimento ciliare presente nei tubi, trasportare le sostanze di scarto o all'esterno tramite dei micropori o all'interno della cavit\u00e0 gastrovascolare dove verranno eliminate con le feci.\nEscrezione tramite Metanefridi.\nPresenti negli animali con cavit\u00e0 corporee (celoma), i metanefridi consentono la filtrazione di un maggior volume di liquido e il riassorbimento dell'acqua e delle sostanze utili. Tutta la struttura del metanefride \u00e8 ricoperta di vasi sanguigni che, tramite delle strutture sovrastanti chiamate podociti, filtrano acqua e sostanze di scarto dai vasi, riversando tutto nel celoma. Il primo \"step\" di questo assorbimento \u00e8 l'estrazione del liquido celomatico dal celoma, che avviene tramite delle strutture sferiche chiamate \"nefrostoma\". Il nefrostoma \u00e8 direttamente collegato con dei tubuli collettori che portano il liquido estratto in una vescica di accumulazione (vescica del metanefridio). La vescica possiede propriet\u00e0 contrattili e, una volta accumulato il liquido nel suo interno, lo riversa all'esterno tramite dei pori chiamati nefridiopori. Prima di essere riversato all'esterno, acqua e sostanze utili vengono riassorbite dalle pareti della struttura.\nEscrezione tramite Tubuli malpighiani.\nI tubuli malpighiani sono l'apparato escretorio di molti insetti. Sono costituiti da tubi che estraggono il liquido celomatico dal celoma, utilizzando un sistema di trasporto attivo di ioni sodio e ioni potassio, e lo incanalano nell'ultima parte dell'intestino medio dell'insetto. Da qui il liquido viene trasportato nell'intestino posteriore e successivamente nel retto, dove gli ioni sodio (Na+) e gli ioni potassio (K+) vengono riassorbiti attivamente mentre l'acqua viene riassorbita per osmosi.\nEscrezione renale.\nProcesso tramite il quale le sostanze abbandonano l'interno del tubulo contorto distale ed entrano nel tubulo collettore che le convoglia nei dotti papillari.\nEscrezione nell'uomo.\nNella specie umana, gli organi attraverso i quali avviene l'escrezione o diuresi, con cui si intende anche la quantit\u00e0 di urina eliminata nell'unit\u00e0 di tempo, sono i reni, che eliminano l'urea e le altre scorie mediante l'urina. Negli esseri umani l'escrezione non \u00e8 l'unica n\u00e9 la pi\u00f9 importante funzione dei reni, che regolano anche l'equilibrio idroelettrolitico, l'equilibrio acido-base, la pressione arteriosa e altre funzioni. I due reni, alloggiati nella cavit\u00e0 addominale, hanno forma di fagiolo con, in media, una lunghezza di circa 7 cm e un'altezza di circa 12 cm. In corrispondenza della cavit\u00e0, detta ilo renale, in ognuno di essi entra un vaso sanguigno, l'arteria renale, e ne esce un altro, la vena renale. All'interno di ogni rene si distinguono una zona esterna, la corticale, di colore scuro, al di sotto della quale si trova una zona pi\u00f9 chiara, la midollare, costituita da una decina circa di strutture a forma di piramide. \nA livello microscopico, la corticale e parte della midollare contengono tanti microscopici organi escretori ammassati, i nefroni. Nel nefrone la formazione dell'urina avviene in due fasi: la filtrazione e il riassorbimento.\nL'1% dell'acqua, con disciolta l'urea e parte dei sali minerali, va a costituire l'urina definitiva, che esce dai reni imboccando gli ureteri, i canali che dai reni la portano ad una sacca, la vescica, che ha il compito di raccoglierla. Dalla vescica, infine, parte un unico canale, l'uretra, che porta l'urina all'esterno.\nLa composizione dell'urina \u00e8 molto importante perch\u00e9 pu\u00f2 far capire che nell'organismo c'\u00e8 qualcosa che non va; infatti, a volte nell'urina compaiono sostanze che segnalano la presenza di malattie. Per esempio, la presenza di glucosio pu\u00f2 indicare l'alterazione del metabolismo degli zuccheri denominata diabete mellito (dal latino \"mell\u00ectus\" = dolce come il miele). Talvolta, inoltre, alcune sostanze prodotte dal metabolismo o derivate dagli alimenti possono sedimentare in forma cristallina formando piccolissimi sassolini, i calcoli (dal latino \"c\u00e0lculus\" = sassolino usato per contare), che ostruiscono le vie urinarie causando le dolorose coliche renali.\nPatologie.\nAlterazioni quantitative della diuresi sono:"}
{"id": "1035895", "revid": "76963", "url": "https://it.wikipedia.org/wiki?curid=1035895", "title": "Giovanni di Jandun", "text": "Fu uno dei principali studiosi di Aristotele dell'epoca, amico e compagno di esilio di Marsilio da Padova con cui condivise idee e passione politica. Probabilmente collabor\u00f2 con Marsilio nella stesura della prima parte del \"Defensor Pacis\", ma per quanto vi si possa riscontrare analogia di pensiero non vi \u00e8 certezza di una sua collaborazione materiale, da molti negata.\nIl suo pensiero molto vicino a quello di Marsilio da Padova \u00e8 improntato alla esaltazione dell'uomo e alla primazia dell'Impero sulla Chiesa, di cui mise in discussione il potere temporale."}
{"id": "1035896", "revid": "287204", "url": "https://it.wikipedia.org/wiki?curid=1035896", "title": "Marius Tresor", "text": ""}
{"id": "1035899", "revid": "416175", "url": "https://it.wikipedia.org/wiki?curid=1035899", "title": "Modena Rugby 1965", "text": "Il Modena Rugby 1965 Soc. Coop. S.D. \u00e8 un club italiano di rugby a 15 con sede nella citt\u00e0 di Modena.\nNata nel 1965 come Associazione Sportiva Modena Rugby e rifondata nel 2002 sotto il nome di Modena Rugby Club, nel 2014 la Societ\u00e0 ha assunto la denominazione attuale."}
{"id": "1035901", "revid": "38120", "url": "https://it.wikipedia.org/wiki?curid=1035901", "title": "Operation (personaggio)", "text": ""}
{"id": "1035911", "revid": "62748", "url": "https://it.wikipedia.org/wiki?curid=1035911", "title": "Albert Roussel", "text": "Biografia.\nDopo essere stato ufficiale di marina sino all'et\u00e0 di 25 anni si conged\u00f2 per dedicarsi completamente alla musica e ebbe tra i suoi insegnanti Vincent d'Indy. Insegn\u00f2 contrappunto alla Schola cantorum di Parigi tra il 1902 e il 1913 ed ebbe tra i suoi allievi Erik Satie e Bohuslav Martin\u016f. Viaggi\u00f2 in oriente, and\u00f2 volontario in guerra ed infine si stabil\u00ec in Normandia continuando a frequentare gli ambienti musicali parigini.\nNel 1937 avvenne la prima esecuzione assoluta nella Salle Pleyel di Parigi del Concertino per violoncello e orchestra op. 57 di sua composizione con Pierre Fournier.\nStile.\nFu uno dei pi\u00f9 significativi musicisti francesi del primo '900 e, sebbene non abbia mai appartenuto ad alcuna corrente musicale, fu molto pi\u00f9 vicino alla rinascita sinfonica francese per mezzo dell'Impressionismo, del Simbolismo e degli stili nascenti di Gabriel Faur\u00e9 e Claude Debussy che all'accademismo che trovava i migliori esponenti in Jules Massenet e Camille Saint-Sa\u00ebns. Nella sua scrittura molto raffinata utilizz\u00f2 spesso elementi della musica orientale che amalgam\u00f2 con un solido classicismo.\nPrincipali opere.\nIl suo catalogo non molto corposo comprende, 4 opere, 4 balletti, 4 sinfonie, 2 musiche di scena, un concertino e molte liriche da camera di poeti francesi, greci e cinesi nonch\u00e9 di James Joyce.\nFondo Albert Roussel.\nIl fondo \"Amici belgi di Albert Roussel,\" acquisito dalla Sezione Musica della Biblioteca reale del Belgio grazie a un dono dell'omonima associazione, \u00e8 la fonte d'archivio pi\u00f9 importante dedicata al compositore al di fuori della Francia. Conserva numerosi documenti unici, fra i quali una decina di manoscritti musicali autografi, circa 250 lettere (fra cui un centinaio inedite), un carnet di viaggio, dei dischi a 78 giri e a 33 giri, dei nastri magnetici contenenti nella maggior parte dei casi prime registrazioni di sue composizioni, documenti iconografici e un'importante collezione di articoli, programmi di concerti e documenti relativi alla sua vita e alla sua opera."}
{"id": "1035917", "revid": "123921161", "url": "https://it.wikipedia.org/wiki?curid=1035917", "title": "Universit\u00e0 degli Studi di Cassino e del Lazio Meridionale", "text": "L\u2019Universit\u00e0 degli Studi di Cassino e del Lazio Meridionale \u00e8 un'universit\u00e0 statale italiana fondata nel 1979.\nIdentit\u00e0 visiva.\nIl logo dell'Universit\u00e0 ha subito un restyiling nel 2009. Esso raffigura un sole immerso in una notte stellata e, al suo interno, il motto dell'Ateneo \"Sol per noctem\". Il riferimento \u00e8 a una prodigiosa apparizione notturna del sole a Cassino in una notte del 166 a.C. narrata da Giulio Ossequente, Liber prodigiorum, 12. Pi\u00f9 esternamente si pu\u00f2 leggere \u201cUNIVERSIT\u00c0 DI CASSINO\u201d ed in basso il suo anno di fondazione \u201c1979\u201d. La differenza sostanziale con il simbolo precedente \u00e8 la traduzione dal latino all'italiano della scritta \u201cSTUDIORUM UNIVERSITAS CASSINAS\u201d, lo spostamento dell'anno di fondazione dall'interno del simbolo all'esterno, usando la numerazione araba al posto di quella romana, e infine eliminazione della scritta \u201cA. U. C. - DLXXXVIII\u201d (Anno 588 Ab Urbe condita). Sempre a fine anno 2009 i due loghi sono anche divenuti marchi d'impresa dell'Universit\u00e0 di Cassino.\nStoria.\nL'Universit\u00e0 venne istituita con legge 3 aprile 1979 n. 122, sulla scorta di precedenti iniziative concretizzatesi tra il 1964 e il 1968, con la fondazione prima di un Istituto pareggiato di magistero e poi del Consorzio universitario cassinese.\nPer via della sua posizione geografica sull'antica via Casilina che collega Roma a Napoli, essa \u00e8 il punto di incontro tra le citt\u00e0 del Lazio meridionale, della Campania, del Molise e dell'Abruzzo dalle quali canalizza la maggior parte degli studenti, anche grazie alla tradizione umanistica e culturale portata avanti nei secoli dall'abbazia di Montecassino.\nStruttura.\nA seguito della riforma del sistema universitario nazionale, varata nel 2010, sono stati istituiti i seguenti dipartimenti:\nSedi.\nL'universit\u00e0 degli Studi di Cassino ha come nucleo centrale della sua attivit\u00e0 la citt\u00e0 di Cassino, anche se ha diverse sedi distaccate.\nPresso la localit\u00e0 Folcara a Cassino \u00e8 presente il Campus Folcara, in cui sono raggruppate anche alcune facolt\u00e0 ed il rettorato. L'edificio principale ospita il dipartimento di economia e giurisprudenza ed i corsi di laurea in scienze motorie e scienze infermieristiche (Universit\u00e0 \"La Sapienza\" e \"Tor Vergata\"), una mensa universitaria, il bar, la copisteria d'Ateneo e la palestra.\nSono gi\u00e0 state completate la palazzina delle residenze universitarie, un campo da calcetto ed un campo polivalente. Sono in corso di realizzazione le altre palazzine che ospiteranno gli altri dipartimenti e la piazza centrale del campus.\nRicerca.\nL'ateneo cassinate \u00e8 coinvolto in progetti internazionali come ad esempio: la fusione termonucleare controllata condotta da EURATOM, o ad esempio per gli scavi archeologici in Sudan, sulle tombe dei \u2018Faraoni Neri\u2019. Ma la realizzazione forse pi\u00f9 importante per l'Ateneo di Cassino \u00e8 quella della realizzazione della pi\u00f9 grande infrastruttura pubblica di rete a banda ultra larga, UnicasNet, di cui \u00e8 proprietaria, per i servizi connessi ad Internet. Essa \u00e8 stata completata ed \u00e8 entrata in funzione alla fine del 2008, ed \u00e8 stata interamente progettata dai ricercatori dell'ateneo cassinate per le esigenze di studio e di ricerca. Si estende per oltre 80\u00a0km, ed \u00e8 formata da oltre 5.700\u00a0km di cavi in fibra ottica che attraversano zone della provincia di Frosinone spesso neanche raggiunte dai servizi ADSL. L'obiettivo perseguito \u00e8 quello di fornire opportunit\u00e0 di accesso ai servizi Internet di nuova generazione a gran parte degli abitanti della provincia. Grazie a questa infrastruttura presso l'Universit\u00e0 di Cassino \u00e8 stato attivato un sistema per lo streaming audio/video, che permette la trasmissione di una grande quantit\u00e0 di contenuti audiovisivi e che presto verr\u00e0 utilizzato anche per la trasmissione in diretta su web di eventi che interessano l'Ateneo di Cassino."}
{"id": "1035927", "revid": "1924342", "url": "https://it.wikipedia.org/wiki?curid=1035927", "title": "Maroon 5", "text": "I Maroon 5 (IPA: ) sono un gruppo musicale pop rock statunitense, formatosi a Los Angeles nel 1995 e composto da Adam Levine, James Valentine, Matt Flynn e Jesse Carmichael. Riconosciuti con tre Grammy Award, il gruppo ha venduto 135 milioni di copie in tutto il mondo, divenendo uno dei gruppi di maggior successo della storia della musica internazionale.\nLa band \u00e8 stata inserita al nono posto degli artisti di maggior successo degli anni 2010, divenendo il gruppo con pi\u00f9 ingressi nella Top10 della Billboard Hot 100 (15). Nel corso della carriera hanno pubblicato sette album in studio e numerosi singoli di successo, collaborando con artisti di fama internazionale, tra cui Christina Aguilera, Kendrick Lamar, Mary J. Blige, Cardi B, Megan Thee Stallion, Julia Michaels, SZA, Rihanna, Kanye West, Max Martin, Ryan Tedder e Gwen Stefani.\nDopo la pubblicazione dell'album \"The Fourth World,\" sotto il nome di Kara's Flowers nel 1997, il gruppo ha ottenuto un contratto discografico con la Octone Records, pubblicando l'album \"Songs About Jane,\" sotto il nuovo nome Maroon 5\".\" Con oltre 10 milioni di copie vendute, il progetto discografico viene promosso dai singoli \"She Will Be Loved\", \"Sunday Morning\" e \"This Love,\" quest'ultimo riconosciuto con il Grammy Award alla miglior interpretazione vocale di gruppo.\nNel 2007 viene rilasciato il singolo \"Makes Me Wonder\" che anticipa l'album \"It Won't Be Soon Before Long,\" primo della band ad esordire alla prima posizione della classifica di vendite statunitense e britannica. Il singolo fa ottenere al gruppo il terzo Grammy come miglior interpretazione vocale di gruppo. Nel settembre 2010 esce il terzo album, \"Hands All Over\", anticipato dal singolo \"Misery\". Dall'album viene estratto il singolo \"Moves like Jagger\", con Christina Aguilera, che esordisce alla prima posizione dalla Billboard Hot 100, con oltre 14 milioni di copie vendute in tutto il mondo.\nIl quarto album, \"Overexposed,\" viene pubblicato nel 2012, sostenuto dai singoli \"Payphone, One More Night\" e \"Daylight,\" ottenendo ampio successo commerciale, con oltre 20 milioni di singoli venduti complessivamente nel corso dell'anno. Nel corso del 2014 vengono pubblicati i singoli \"Animals\" e \"Maps,\" che precedono l'uscita del quinto album in studio \"V,\" secondo progetto ad esordire alla prima posizione della Billboard 200. Nel 2015 viene pubblicato il terzo estratto \"Sugar\", che ottiene ampio successo con oltre 8 milioni di copie vendute globalmente.\nNel 2017 viene pubblicato il sesto album, \"Red Pill Blues,\" anticipato dalle collaborazioni \"What Lovers Do\" con SZA e \"Girls like You\" con Cardi B. A seguito della morte dal manager Jordan Feldstein, nel 2019 viene pubblicato il singolo \"Memories\", che anticipa l'album \"Jordi\" del 2021.\nStoria del gruppo.\n1997-2001: Inizio carriera e i Kara's Flowers.\nAdam Levine e Ryan Dusick si conoscono al liceo Brentwood di Los Angeles, liceo frequentato anche dagli altri due componenti originari del gruppo Jesse Carmichael e Michael Madden. I quattro ragazzi formano la rock band Kara's Flowers e, sotto la guida dal produttore indipendente Tommy Allen e di John DeNicola, pubblicano l'album \"The Fourth World\" nel 1997. Il progetto discografico non ottenne il successo sperato, vendendo 5.000 copie, portando i produttori ad abbandonare il gruppo. A seguito del fallimento discografico, Dusick e Madden frequentarono il college a livello locale alla Universit\u00e0 della California a Los Angeles, mentre Levine e Carmichael si trasferirono sulla costa orientale per frequentare il Five Towns College, a Dix Hills di New York.\nNel 2001 i membri si riunirono e incontrarono il produttore Tim Sommer, il quale firm\u00f2 per un contratto demo con la MCA Records e produsse tre brani. A seguito del rifiuto della MCA nel pubblicare i brani, la band invia numerose demo alla Octone Records, presideduta da James Diener, Ben Berkman e David Boxenbaum. Berkman rimase piacevolmente colpito dal brano \"Sunday Morning\". La band a questo punto firma un contratto con la Octone Records\",\" la quale decise di assumere James Valentine alla chitarra, in modo da porre Levine come frontman e il gruppo prese il nome di Maroon 5.\n2002-2006: Il debutto internazionale con \"Songs About Jane\".\nNel 2002, il gruppo pubblica il singolo \"Harder to Breathe\", ottenendo un moderato successo negli Stati Uniti. Nel giugno del 2002 pubblicano il primo progetto discografico, \"Songs About Jane\", che inizialmente esordisce nella Top20 della Billboard 200. Il gruppo intraprende una serie di tour insieme ad artisti quali Sheryl Crow, John Mayer, Nikka Costa e Phantom Planet.\nNel 2004 la band lancia il singolo \"This Love\", ottenendo uno straordinario successo internazionale, esordendo nelle Top10 di oltre 30 classifiche, tra cui alla quinta posizione della Billboard Hot 100 e tre della UK Singles Chart, con oltre 2 milioni di copie certificate dalla RIAA. Nel giugno dello stesso anno rilasciano il singolo \"She Will Be Loved\", che prosegue il successo nelle classifiche come il precedente estratto, vendendo oltre 3 milioni di copie negli Stati Uniti. Il terzo estratto, \"Sunday Morning\", riscontra meno successo nella classifiche, vendendo circa un milione di copie.\nIl successo di questi brani incrementa notevolmente il successo dell'album nel 2004, che arriva a vendere 10 milioni di copie globalmente, esordendo nuovamente nelle classifiche internazionali, tra cui alla prima posizione della britannica, francese, australiana, e quinta della Billboard 200, 26 mesi dopo la sua pubblicazione; questo fu il periodo pi\u00f9 lungo tra la pubblicazione di un album e la sua prima apparizione nella Top 10 da quando i risultati del SoundScan furono inclusi nella Billboard 200 nel 1991.\nNel corso degli anni di tour con la band il batterista, percussionista e corista Ryan Dusick aveva sofferto della vita da tour, aggravando un infortunio al braccio subito negli anni precedenti. Dopo diverse assenze dal tour con Ryland Steen e Josh Day a prendere il suo posto, Dusick lasci\u00f2 ufficialmente la band nel settembre 2006. Matt Flynn, l'ex batterista di Gavin DeGraw e The B-52s, entr\u00f2 nella band come ufficiale sostituto di Dusick.\nIn seguito al successo ottenuto con il progetto discografico, i Maroon 5 vincono il Grammy nella categoria miglior artista esordiente nel 2005, e il Grammy Award alla miglior interpretazione vocale di gruppo per la versione dal vivo di \"This Love\" nel 2006. Ottengono inoltre numersone nomine alle principali premiazioni internazionali, venendo riconosciuti con un MTV Video Music Awards, un MTV Europe Music Awards, due Billboard Music Awards e il World Music Award come migliori artisti esordienti.\n2007-2009: \"It Won't Be Soon Before Long\" e il presunto scioglimento del gruppo.\nIl 3 aprile 2007 la band pubblica il singolo \"Makes Me Wonder\", che esordisce alla posizione numero 64 della Billboard Hot 100, per spostarsi alla numero uno nella settimana successiva, rompendo il record del pi\u00f9 alto avanzamento nella classifica precedentemente detenuto da Kelly Clarkson con il brano \"A Moment Like This\". Nel 2009 il record fu ristabilito dalla Clarkson con il brano \"My Life Would Suck Without You\", che fece un salto in classifica di 97 posizioni.\nNel maggio 2007 viene pubblicato il secondo progetto discografico \"It Won't Be Soon Before Long\", definito da Adam Levine come pi\u00f9 forte e sexy del precedente. Il progetto discografico diviene il primo del gruppo ad esordire contemporaneamente alla prima posizione della Billboard 200 e UK Albums Chart. Con oltre 2 milioni di copie vendute negli Stati Uniti, il progetto non prosegue il successo del precedente album, tanto che anche gli altri singoli estratti, \"Wake Up Call\", \"Won't Go Home Without You\" e \"Goodnight Goodnight\" non emergono nelle classifiche di vendita internazionali. Il singolo \"If I Never See Your Face Again\" viene ripubblicato in una nuova versione che vede come ospite la cantante Rihanna.\nNonostante lo scarso successo commerciale, la band riceve quattro nomine ai Grammy Award, tra cui al miglior album pop vocale, ottenendo per la seconda volta il Grammy Award alla miglior interpretazione vocale di gruppo per \"Makes Me Wonder.\" L'album vince inoltre il Billboard Music Awards come miglior album digitale.\nIn un primo momento, il gruppo esegue concerti in piccole venue ed apre un tour dei The Police per promuovere il progetto. Successivamente, il gruppo parte tuttavia per un progetto ben pi\u00f9 ampio: il vero e proprio \"It Won't Be Soon Before Long Tour\" d\u00e0 luogo a ben 112 concerti, con numerose star come Justin Timberlake, OneRepublic, Kanye West e Sara Bareilles in qualit\u00e0 opening acts. Il 9 dicembre 2008 esce una raccolta di remix, \"\". Il tour continua fino al termine del 2008, toccando tutti e 5 i continenti. Nel gennaio 2009, il gruppo si esibisce alla presenza dell'allora presidente degli Stati Uniti Barack Obama. Sempre nel 2009, il gruppo viene coinvolto nell'album \"His Way, Our Way\", un progetto atto ad omaggiare lo storico cantante Frank Sinatra.\nA seguito dei diversi impegni della band, iniziarono a circolare alcune voci che riportavano il possibile scioglimento della band, Lavine in un'intervista per \"Rolling Stone\", dichiar\u00f2: \u00abPrima o poi vorrei concentrarmi sull'essere una persona completamente diversa perch\u00e9 non so se voglio fare questo fino ai miei 40 e 50 anni e oltre, come i The Rolling Stones; [...] Amo quello che faccio e penso che, s\u00ec, potrebbe essere faticoso e complicato a volte proseguire su questa strada, ma non abbiamo alcun piano di scioglimento a breve\u00bb.\n2010-2011: \"Hands All Over\" e il successo con \"Moves like Jagger\".\nIl 22 giugno 2010 la band annuncia il nuovo progetto discografico, anticipato dal singolo \"Misery,\" brano funk rock che riscuote un discreto successo nelle principali classifiche internazionali. Nel mese di agosto viene pubblicato \"Give a Little More\" e successivamente \"Never Gonna Leave This Bed,\" i quali non ottengono il successo sperato dalla casa discografica. Il 21 settembre 2010 esce il terzo album, \"Hands All Over\", che debutta alla seconda posizione della Billboard 200 e nelle Top10 di Italia, Australia e Regno Unito.\nNel corso del 2011 il brano \"Misery\" viene nominato ai Grammy Award alla miglior interpretazione vocale di gruppo, mentre la band viene riconosciuta con un American Music Awards. Nello stesso anno, mentre Adam Levine inizia la sua lunga esperienza di giudice nel programma televisivo \"The Voice USA\", il gruppo inizia a lavorare su una riedizione dell'album.\nIl 22 giugno 2011 viene reso disponibile il singolo \"Moves like Jagger\" con Christina Aguilera, collaborazione nasce proprio a \"The Voice USA\", dove anche la Aguilera lavora come giudice. Il singolo ottiene un grandissimo successo internazionale, raggiunto la numero 1 della Billboard Hot 100, ricevendo la certificazione di disco di diamante dalla RIAA, con oltre 14 milioni di copie vendute in tutto il mondo. Grazie alla collaborazione Aguilera diventa la quarta artista con una canzone alla prima posizione in tre decadi differenti (anni 1990, anni 2000, anni 2010) pareggiando Britney Spears, Madonna e Janet Jackson. Ampiamente apprezzato dalla critica, il brano viene nominato ai Grammy Awards nella categoria alla miglior interpretazione vocale di duo/gruppo e in cinque categorie ai Billboard Music Awards.\nIl repak dell'album, \"Hands All Over (Revised)\", viene pubblicato nel giugno 2011 e il gruppo parte per un tour mondiale sino al 2012.\n2012-2015: \"Overexposed\" e \"V\".\nIl 16 aprile 2012 i Maroon 5 presentano a \"The Voice USA\" il nuovo singolo \"Payphone\" con Wiz Khalifa. \"Payphone\" ha debuttato al numero tre della classifica Billboard Hot 100, raggiungendo alla fine il numero due, esordendo alla prima posizione di numerose classifiche di vendita internazionali, incluse quelle di Italia, Canada e Regno Unito. Il singolo ottiene successo sia in termini di vendite, con oltre 9,5 milioni di copie vendute, che nelle principali premiazioni, con nomine ai Billboard Music Awards, MTV Video Music Awards e People's Choice Awards.\nIl 19 giugno 2012 pubblicano il singolo \"One More Night,\" divenendo in poche settimane il terzo brano della band a raggiungere la prima posizione della Billboard Hot 100. Con oltre 7 milioni di copie vendute, diviene l'ottavo brano pi\u00f9 venduto del 2012, e riceve due nomine ai World Music Award. Il successo del brano promuove il quarto album, \"Overexposed,\" pubblicato il giorno successivo al singolo. Raggiungendo la seconda posizione nella classifice statunitense e britannica, l'album diviene tra i progetti discografici di maggior successo dell'anno con oltre 2,5 milioni di copie vendute.\nNel novembre viene estratto il terzo singolo \"Daylight,\" conseguendo successo in Australia, dove fa ottenere alla band il tredicesimo brano nella Top10, e negli Stati Uniti. Qui il brano raggiunge la settima posizione a seguito della performance del gruppo ai Grammy Awards del 2013, cerimonia in cui sono nominati sia nella categoria miglior album pop vocale per \"Overexposed\" che alla miglior interpretazione pop vocale di duo/gruppo per \"Payphone.\"\nIl quarto e ultimo estratto, \"Love Somebody,\" ha raggiunto il numero 10 della Billboard Hot 100, rendendo \"Overexposed\" il primo album in studio dei Maroon 5 a produrre quattro singoli Top10. Il tour atto a promuovere l'album ha toccato 4 continenti ed \u00e8 durato fino al 2014, cui prende parte in alcune date statunitensi la cantautrice Kelly Clarkson.\nDopo il tour mondiale, il gruppo annuncia il ritorno di Jesse Carmichael, che era in pausa dal 2012. Il gruppo firma inoltre un contratto con la Interscope Records per poi annunciare l'uscita del quinto progetto discografico. Il 16 giugno 2014 viene reso disponibile il singolo \"Maps,\" esordendo nelle top10 di numerose classifiche, tra cui alla prima posizione di quella canadese. Il 25 agosto 2014 viene pubblicato il secondo singolo estratto \"Animals\", il quale raggiunge la posizione 3 della Billboard Hot 100, conseguendo ai Maroon 5 il decimo singolo nella top10 statunitense.\nIl 2 settembre 2014 l'album \"V\", viene reso disponibile sulle piattaforme streaming e di vendita. Nel progetto discografico sono presenti numerosi artisti e produttori internazionali, tra cui Gwen Stefani, Sia, Sam Martin, Ryan Tedder, Big Sean e Stargate. L'album ha ottenuto 3 dischi di platino in USA per aver venduto 3 milioni di copie ed esordisce alla prima posizione della Billboard 200. Il 13 gennaio 2015 viene pubblicato il terzo singolo estratto \"Sugar\", che ottiene ampio successo in termini di vendite, divenendo l'undicesimo brano nella top10 statunitense e venendo oltre 3 milioni di copie nel paese. Il brano \u00e8 stato nominato ai Grammy Award come miglior interpretazione pop vocale di duo/gruppo.\nIl 19 maggio 2015 \u00e8 uscito il quarto singolo dal titolo \"This Summer's Gonna Hurt like a Motherfucker\" che anticipa l'uscita della nuova versione dell'album \"V.\" Il 15 settembre 2015 viene estratto il quinto singolo, \"Feelings\".\n2016-presente: \"Red Pill Blues\" e \"Jordi\".\nNel 2016 vengono pubblicati i singoli \"Don't Wanna Know\" con Kendrick Lamar e \"Cold\" con Future. In questo frangente, grazie al successo dei due singoli estratti, il gruppo d\u00e0 inizio ad un tour che durer\u00e0 fino al 2018, promuovendo anche il successivo album del gruppo.\nIl 30 agosto 2017 esce il singolo \"What Lovers Do\" con SZA, collaborazione che ottiene ampio successo nelle classifiche di vendita, divenendo la tredicesima Top10 della band e prima della cantautrice. Annunciando l'uscita del sesto album in studio, viene reso disponibile il brano \"Wait\", il cui video ottiene una nomina agli MTV Video Music Awards. L'album \"Red Pill Blues\", uscito il 3 novembre 2017, contiene, oltre alle tre collaborazioni precedenti, anche dei brani che vedono la partecipazione di Julia Michaels, ASAP Rocky, LunchMoney Lewis e Gucci Mane.\nIl 30 maggio 2018 esce il singolo \"Girls like You\", pubblicato con la collaborazione della rapper Cardi B. Il brano ottiene ampio successo nelle classifiche internazionali, divenendo il quarto numero uno della band nella Billboard Hot 100, rimenendovi per sette settimane consecutive, e vendendo oltre 8 milioni di copie solo negli Stati Uniti. La collaborazione ha vinto quattro Billboard Music Awards, tra cui miglior collaborazione e miglior brano della Hot 100, ed \u00e8 stata nominata agli MTV Video Music Awards e ai Grammy Award come miglior interpretazione vocale di duo/gruppo.\nNel febbraio 2019, il gruppo si esibisce in qualit\u00e0 di headliner durante l'Halftime Show del Super Bowl del 2019. Nei mesi successivi, il gruppo tiene varie altre performance. Il 20 settembre 2019 esce il singolo \"Memories\", seguito il 9 ottobre dal nuovo video. Il singolo, cos\u00ec come il video, sono stati dedicati allo storico manager della band Jordan Feldstein, morto nel dicembre 2017. Il singolo raggiunge la seconda posizione della Billboard Hot 100, portando i Marion 5 ad essere la seconda band, dopo i The Rolling Stones, ad avere una canzone alla seconda posizione nella classifica in tre decenni diversi (anni 2000, 2010 e 2020).\nIl gruppo sarebbe dovuto partire per un tour nell'estate 2020, tuttavia l'impegno \u00e8 stato posticipato al 2021 a causa della pandemia da COVID-19. A fine giugno 2020, il bassista del gruppo Mickey Madden viene arrestato per violenze domestiche: nei giorni successivi, il musicista dichiara a People di aver deciso di lasciare il gruppo. Il 20 luglio 2020, il gruppo pubblica il primo singolo senza Madden, \"Nobody's Love\".\nIl 3 marzo 2021 viene pubblicata la collaborazione con la rapper statunitense Megan Thee Stallion intitolata \"Beautiful Mistakes\". Il brano anticipa l'usicta del settimo album in studio, \"Jordi\", pubblicato 11 giugno 2021, che vede diverse collaborazioni, tra cui H.E.R., Jason Derulo, Stevie Nicks e Juice Wrld. L'album non ottiene il successo del progetto discografico precedente in termine di vendite, riscontrando numerose critiche negative da parte della stampa.\nStile musicale e influenze.\nLo stile musicale dei Maroon 5 \u00e8 stato generalmente considerato appartenente alla musica pop, pop rock, funk rock, dance pop, arrivando a cimentarsi nel soul bianco e R&amp;B.\nAdam Levine ha dichiarato che gli Oasis sono \u00abuna delle migliori band di sempre\u00bb dichiarando che \u00e8 una fonte di ispirazione per la band. I Maroon 5 hanno citato Elita 5, Michael Jackson, The Police, The Bee Gees, Justin Timberlake, Stevie Wonder, Tonic, Prince, Tupac Shakur e Marvin Gaye come maggiori influenze.\nFilantropia e controversie.\nCollaborazioni con UNICEF e associazioni umanitarie e di prevenzione delle malattie.\nIl gruppo assieme a Unicef hanno lanciato il #Maroon5Day per salvare e migliorare la vita dei bambini pi\u00f9 vulnerabili del mondo, mettendo a disposizione l'ingresso ai concerti del gruppo negli Stati Uniti.\nPrima di esibirsi al Super Bowl nel 2019 la band ha donato 500 mila dollari all'associazione Big Brothers Big Sisters of America, associazione che aiuta i bambini con famiglie in difficolt\u00e0 economiche negli Stati Uniti.\nI Maroon 5 sono sostenitori dell'ente City of Hope, che si prefigge di incrementare la ricerca e trattamento del cancro, diabete e altre malattie poco conosciute.\nAccuse di antifemminismo.\nA seguito della pubblicazione del brano \"Animals\" le associazioni femministe degli Stati Uniti, tra cui il National Sexual Violence Resource Centre, si sono scagliate contro il videoclip della band, nel quale Adam Lavine interpreta un macellaio sociopatico che perde la testa per una sua cliente. Le accuse principali sono state di istigazione allo stalking e al femminicidio.\nControversie sullo stile musicale.\nIn un'intervista a Variety nel novembre 2018, il frontman della band, Adam Levine, alla domanda se la band \u00e8 pop, rock o urbana, ha detto: \u00abQualcosa di unico di questa band \u00e8 che abbiamo sempre guardato all'hip-hop, all'R&amp;B, a tutte le forme ritmiche di musica, da quando stavamo scrivendo il nostro primo album ad ora. La musica rock non \u00e8 da nessuna parte, davvero. Non so dove sia. Se c'\u00e8, nessuno mi ha invitato alla festa del rock. Tutta l'innovazione e le cose incredibili che stanno accadendo nella musica sono nell'hip-hop\u00bb. Questa dichiarazione ha provocato critiche diffuse dai fan del rock e da alcune rockstar come il frontman degli Slipknot Corey Taylor. Nonostante questo contraccolpo, la band ha visto un continuo aumento di popolarit\u00e0 e successo commerciale nel 2018, portandoli a diventare uno dei gruppi pop pi\u00f9 venduti al mondo.\nBenny Blanco e accuse di autenticit\u00e0 dei brani.\nLa band agli inizi della carriera difendevano la loro \u00abautenticit\u00e0 nella scrittura, composizione e scelta dei brani\u00bb, sebbene il cantautore e produttore Benny Blanco, ha rivelato che almeno alcune delle canzoni della band, come \"Moves like Jagger\", sono il prodotto di sforzi o collaborazioni con cantautori e produttori professionisti. Adam Levine ha replicato: \u00ab\u00c8 quasi come se Benny Blanco avesse il tocco di Mida nel mettere insieme le persone giuste al momento giusto per creare un momento musicale. Lui \u00e8 per la collaborazione. Ed \u00e8 cos\u00ec bravo a inchiodare chi fa tutto meglio\u00bb.\nLavine ha raccontato in un'intervista del 2019 a Variety, il cambiamento avvenuto a partire dal quarto album \"Overexposed\" nella scelta di avere un maggior numero di compositori, autori e produttori:\u00abSiamo stati autosufficienti per tre album; [...] siamo arrivati al punto in cui avevamo bisogno di fare un cambiamento. Avevo esaurito tutte le mie capacit\u00e0 come persona in gradi di trainare il gruppo. Sentivo, forse inconsciamente in quel momento, che avevo bisogno di aiuto. Lavorare con scrittori esterni non era qualcosa che volevo fare. Non avevo permesso nulla al di fuori del mio controllo. [...] Avrei potuto anche fidarmi di pi\u00f9 della band, ma non l'ho fatto. Eppure, forse estendermi a scrittori esterni \u00e8 stato un passo positivo per tutti noi come band. E ha portato a due canzoni davvero massicce fin dall'inizio.\u00bb \nProblemi giudiziari di Michael Madden.\nNel 2015, il bassista del gruppo Michael Madden viene arrestato con l'accusa di possesso e spaccio di droga.\nA fine giugno 2020, Madden viene arrestato per violenze domestiche: nei giorni successivi, il musicista dichiara a People di aver deciso di lasciare il gruppo."}
{"id": "1035944", "revid": "6923", "url": "https://it.wikipedia.org/wiki?curid=1035944", "title": "Hill holder", "text": "Hill holder o assistente alla partenza in salita \u00e8 un termine inglese che denota un sistema elettronico che permette ad un'autovettura dotata di cambio manuale o automatico di effettuare partenze facilitate in salita.\nFunzionamento.\nDei sensori rilevano l'inclinazione dell'autovettura ferma in salita e ne impediscono la retromarcia bloccando i freni, consentendo all'automobilista un pi\u00f9 comodo uso del pedale della frizione per la ripartenza. Naturalmente il freno viene rilasciato automaticamente non appena il veicolo \u00e8 in movimento. Si tratta di fatto della versione elettronica del freno di stazionamento che agisce invece meccanicamente.\nL'invenzione non \u00e8 particolarmente moderna, risulta infatti presentata dalla Studebaker gi\u00e0 nel 1936, come nome depositato \u00e8 invece stato usato dalla Subaru, mentre altre versioni dello stesso meccanismo vengono usate da varie case automobilistiche con nomi commercialmente diversi ma con lo stesso principio base."}
{"id": "1035947", "revid": "1573940", "url": "https://it.wikipedia.org/wiki?curid=1035947", "title": "Alicia mirabilis", "text": "La attinia alice (Alicia mirabilis ) \u00e8 una attinia della famiglia Aliciidae.\nDescrizione.\nDurante le ore diurne questa anemone di mare \u00e8 contratta, ed assume una forma conica, brunastra, poco appariscente, cosparsa di tubercoli. \nDi notte si espande assumendo un aspetto colonnare; la colonna, di colore giallo-verdastro, \u00e8 alta sino a 40\u00a0cm ed \u00e8 cosparsa di tubercoli dorati o arancioni, di forma vagamente floreale; all'etremit\u00e0 della colonna sono presenti sino a 96 tentacoli molto lunghi, translucidi, fortemente urticanti.\nBiologia.\nLa specie si nutre durante la notte, catturando con i tentacoli piccoli pesci e organismi del plancton.\n\u00c8 una specie ovipara che depone le uova tra giugno e ottobre.\nDistribuzione e habitat.\n\u00c8 una specie tipica del Mar Mediterraneo, ma si trova anche nel mar Rosso, e nella fascia tropicale dell'oceano Atlantico.\nPredilige fondali rocciosi di coralligeno, ma pu\u00f2 trovarsi anche su fondali sabbiosi o praterie di \"Posidonia\", da 10-15\u00a0m di profondit\u00e0 fino a 50\u00a0m e pi\u00f9."}
{"id": "1035951", "revid": "767487", "url": "https://it.wikipedia.org/wiki?curid=1035951", "title": "Guardian (gruppo musicale)", "text": "I Guardian sono una band christian metal nata nel 1982."}
{"id": "1035952", "revid": "1305772", "url": "https://it.wikipedia.org/wiki?curid=1035952", "title": "Mahal", "text": ""}
{"id": "1035956", "revid": "1504506", "url": "https://it.wikipedia.org/wiki?curid=1035956", "title": "Desiderata (moglie di Carlo Magno)", "text": " Divenne regina dei Franchi in quanto consorte di Carlo Magno per soli due anni, dal 769 al 771.\nNome.\nNelle fonti altomedievali questa figlia principessa longobarda \u00e8 attestata per lo pi\u00f9 come \"Desiderata\", nome che molto probabilmente era semplicemente un patronimico, infatti, il suo vero nome non \u00e8 stato tramandato, condannandola a una \"damnatio memoriae\". Lo storiografo del IX secolo Andrea da Bergamo, autore di un compendio e di una continuazione dell\"Historia Langobardorum\" di Paolo Diacono, la chiama \"Berterada\", ma data la posteriorit\u00e0 di questa informazione, l'attendibilit\u00e0 di questo nome resta scarsa.\nBiografia.\nIn seguito alla sua salita al trono, il re dei Longobardi Desiderio strinse con il re dei Franchi Pipino il Breve un'alleanza, che venne sancita dalla promessa di matrimonio tra i due figli di Pipino, Carlo e Carlomanno, e due figlie di Desiderio. Questo patto ricevette la disapprovazione di papa Stefano III, che nell'estate del 770 scrisse una lettera a Carlo e Carlomanno, che dal 768 erano succeduti al padre come sovrani dei franchi, esprimendo il suo malcontento per la potenziale unione tra \u00abla pi\u00f9 notevole razza dei Franchi e quella fetida covata dei Longobardi che aveva portato la lebbra in la terra\u00bb. \nPer poter celebrare questo matrimonio, Carlo fu costretto ad abbandonare Imiltrude, che probabilmente era stata legata a Carlo tramite l'istituto del \"Muntehe\" e gli aveva gi\u00e0 dato un figlio, Pipino. Tuttavia, non ebbe alcun figlio da questo secondo matrimonio, inoltre, negli \"Annales Regni Francorum\" non vi \u00e8 alcuna attestazione del fatto che questo matrimonio sia stato effettivamente celebrato, mentre nella \"Vita et gesta Caroli Magni\" di Eginardo \u00e8 brevemente menzionato nel capitolo 18.\nLa situazione mut\u00f2 nel 771, quando la morte di Carlomanno rese Carlo l'unico re dei Franchi e caus\u00f2 la fuga della moglie del fratello presso la corte di Pavia. Questi fatti spinsero Carlo a rivedere le sue alleanze, pertanto decise di rinunciare al matrimonio con la figlia di Desiderio, la quale si ritir\u00f2 nel monastero di San Salvatore di Brescia, retto da sua sorella Anselperga, e di muovere guerra al regno dei Longobardi. Nel 774 Carlo conquist\u00f2 Pavia e dopo aver fatto rinchiudere Desiderio nel monastero di Corbie, assunse il titolo di re dei Longobardi.\nL'Ermengarda manzoniana.\nLa vicenda di questa principessa longobarda colp\u00ec Alessandro Manzoni, che le diede il nome di Ermengarda e la rese uno dei personaggi rilevanti dell\"Adelchi\", la tragedia che egli scrisse per raccontare la drammatica guerra condotta contro i Longobardi dal re franco Carlo Magno tra il 772 e il 774. Il Manzoni dedic\u00f2 a Ermengarda uno dei pi\u00f9 celebri cori della tragedia, che celebrano il tragico destino della regina, crudelmente ripudiata in nome della ragion di Stato. "}
{"id": "1035959", "revid": "86599", "url": "https://it.wikipedia.org/wiki?curid=1035959", "title": "Lista di asteroidi (22001-23000)", "text": "Di seguito una lista di asteroidi dal numero 22001 al 23000 con data di scoperta e scopritore."}
{"id": "1035960", "revid": "767487", "url": "https://it.wikipedia.org/wiki?curid=1035960", "title": "KHAZAD", "text": "Il KHAZAD \u00e8 un cifrario a blocchi a chiave simmetrica progettato nel 2000 da Paulo S. L. M. Barreto e Vincent Rijmen."}
{"id": "1035965", "revid": "70952184", "url": "https://it.wikipedia.org/wiki?curid=1035965", "title": "La Leggenda del Piave", "text": ""}
{"id": "1035971", "revid": "63760", "url": "https://it.wikipedia.org/wiki?curid=1035971", "title": "'ud", "text": ""}
{"id": "1035973", "revid": "63760", "url": "https://it.wikipedia.org/wiki?curid=1035973", "title": "Ud (strumento musicale)", "text": ""}
{"id": "1035974", "revid": "136053", "url": "https://it.wikipedia.org/wiki?curid=1035974", "title": "Feudo di Sora", "text": ""}
{"id": "1035978", "revid": "29244", "url": "https://it.wikipedia.org/wiki?curid=1035978", "title": "Attinia alice", "text": ""}
{"id": "1035982", "revid": "29244", "url": "https://it.wikipedia.org/wiki?curid=1035982", "title": "Alicia costae", "text": ""}
{"id": "1035984", "revid": "29244", "url": "https://it.wikipedia.org/wiki?curid=1035984", "title": "Cladactis costae", "text": ""}
{"id": "1035986", "revid": "729019", "url": "https://it.wikipedia.org/wiki?curid=1035986", "title": "Battaglia di Eliopoli", "text": "La battaglia di Eliopoli, o di \u02bfAyn Shams, fu una battaglia decisiva fra gli eserciti arabi musulmani e l'esercito bizantino, per il controllo dell'Egitto.\nLa sconfitta bizantina apr\u00ec la porta alla conquista araba dell'Esarcato d'Africa che cadr\u00e0 nel 698.\nLa battaglia.\nLa battaglia fu combattuta il 6 luglio del 640, vicino all'antica citt\u00e0 di Eliopoli, le forze arabo-musulmane contavano 15.000 uomini sotto l'ordine di \u02bfAmr b. al-\u02bf\u0100\u1e63 e le forze bizantine contavano oltre 20.000 uomini sotto il comando di Teodoro, comandante supremo di tutte le forze bizantine in Egitto.\nCon l'esercito bizantino che si avvicinava, \u02bfAmr divise il suo esercito in tre gruppi, uno posto agli ordini di Kh\u0101rija, dirigendo con le sue armate verso est, in una zona collinare, mentre l'altro gruppo si sarebbe diretto a sud. Una volta che le forze bizantine stabilirono il contatto con le forze di \u02bfAmr e le attaccarono, il contingente di Kh\u0101rija si avvent\u00f2 alle spalle dell'esercito bizantino circondandolo. Vedendolo in preda al terrore, Teodoro ordin\u00f2 la ritirata, ma mentre le truppe bizantine tentarono di fuggire verso sud, furono attaccate dalla terza parte dell'esercito arabo, che provoc\u00f2 la frantumazione dello schieramento e la sconfitta finale delle forze bizantine.\nBench\u00e9 Teodoro riusc\u00ec a fuggire con alcuni superstiti del suo esercito, la maggior parte dell'Egitto del sud e centrale cadde nelle mani di \u02bfAmr.\nQuesta sconfitta per i Bizantini port\u00f2 anche alla caduta della capitale egiziana, Alessandria, che avvenne per accordo il 4 novembre del 641, dopo un assedio durato un anno."}
{"id": "1035990", "revid": "640389", "url": "https://it.wikipedia.org/wiki?curid=1035990", "title": "Ashikaga Yoshihisa", "text": "Figlio di Ashikaga Yoshimasa, fu il nono sh\u014dgun dello shogunato Ashikaga.\nLa nascita di Yoshihisa costitu\u00ec la causa ufficiale dello scoppio della guerra \u014cnin nel 1467, in cui si affrontarono le fazioni che volevano come nuovo sh\u014dgun il piccolo Yoshihisa e quelle che volevano invece suo zio Yoshimi, che Yoshimasa aveva gi\u00e0 nominato suo erede nel 1464. Yoshimasa abdic\u00f2 in favore di Yoshihisa quando questi aveva circa 8 anni, nel 1473, e cos\u00ec il bambino divenne il nuovo Seii Taish\u014dgun mentre la guerra era ancora in corso.\nDopo la guerra \u014cnin, Rokkaku Takayori, daimy\u014d della provincia di Omi, occup\u00f2 terre e castelli appartenenti a nobili e templi; il potere dei daimy\u014d a partire dalla guerra \u014cnin e per tutto il periodo Sengoku fu infatti in continua crescita, sottraendosi spesso all'autorit\u00e0 dello shogunato. Nel 1487, Yoshihisa condusse una campagna militare contro Takayori (\"Rokkaku Tobatsu\") ma mor\u00ec di malattia nel 1489 senza lasciare eredi. L'anno successivo gli succedette il cugino Yoshitane."}
{"id": "1035991", "revid": "1115778", "url": "https://it.wikipedia.org/wiki?curid=1035991", "title": "Societ\u00e0 Sportiva Lazio Calcio Femminile", "text": "La Societ\u00e0 Sportiva Lazio Calcio Femminile, meglio nota come Lazio CF o Lazio, \u00e8 una societ\u00e0 di calcio femminile italiana con sede nella citt\u00e0 di Roma. Nella stagione 2019-2020 milita nel girone B dell'Eccellenza Lazio, quarta serie del campionato italiano di calcio femminile.\nStoria.\nFondata nel 1969, ha vinto 5 scudetti, dei quali l'ultimo nel 2002, e quattro Coppe Italia.\nDal 1975 \u00e8 una delle sezioni della Polisportiva Lazio mentre l'omonimo club calcistico ha una propria squadra femminile, che nel 2015 \u00e8 stata iscritta al campionato di Serie B dopo l'attribuzione del titolo sportivo della Lazio Calcio Femminile.\nColori e simboli.\nI colori sociali sono il bianco e il celeste, gli stessi di tutte le altre sezioni della Polisportiva laziale. Il simbolo \u00e8 l'Aquila."}
{"id": "1035992", "revid": "767487", "url": "https://it.wikipedia.org/wiki?curid=1035992", "title": "Arcipelago in fiamme", "text": "Arcipelago in fiamme (\"Air Force\") \u00e8 un film di guerra statunitense del 1943 diretto da Howard Hawks, con John Garfield, John Ridgely e Gig Young.\nTrama.\nIl film focalizza la storia sull'equipaggio del \"Mary-Ann\", nome con cui aveva battezzato il proprio bombardiere Boeing B-17 Flying Fortress, mandato in volo nei primi giorni del coinvolgimento statunitense nella seconda guerra mondiale. La vicenda inizia con un volo dalla California sino al campo Hickam a Pearl Harbor, nelle Hawaii, dove la guerra era iniziata dal 7 dicembre 1941. Lo squadrone B-17 disarmato arriva proprio all'inizio dell'attacco giapponese, fatto storicamente corretto in quanto gli operatori radar pensarono che gli aerei giapponesi in arrivo fossero in realt\u00e0 quelli dello squadrone dei B-17.\nIl film ritrae John Garfield nel ruolo di un armiere senza affetti che \u00e8 stato sbattuto fuori dalla scuola di volo dopo una collisione a mezz'aria dove un altro pilota perse la vita. Harry Carey ha un ruolo molto importante nei panni del capo equipaggio della Mary-Ann, veterano della aviazione, con un figlio pilota.\nProduzione.\nGirato nei primi giorni della seconda guerra mondiale, il film mostra un minimo di propaganda anti-giapponese e che sfocer\u00e0 in provvedimenti deprecabili come l'internamento dei cittadini statunitensi di origine giapponese. Dettagliate come nel libro di Walter Lord, \"Day of Infamy\", le investigazioni provarono in seguito che nessun nippo-americano era stato coinvolto in alcun sabotaggio durante l'attacco di Pearl Harbor. Varie parti del film vennero filmate a Drew Field, a Tampa in Florida.\nDistribuzione.\nDistribuito nelle sale statunitensi il 20 marzo 1943; in Italia usc\u00ec nel novembre 1949.\nRiconoscimenti.\nIl film ha ottenuto quattro candidature ai Premi Oscar 1944, vincendo quello per il miglior montaggio.\nNel 1943 il National Board of Review of Motion Pictures l'ha inserito nella lista dei migliori dieci film dell'anno."}
{"id": "1035994", "revid": "1573940", "url": "https://it.wikipedia.org/wiki?curid=1035994", "title": "Anthracobunidae", "text": "Gli Antracobunidi (Anthracobunidae) sono una famiglia di mammiferi estinti, probabilmente appartenenti ai Perissodattili, fossili dell'Eocene.\nScoperta.\nI resti di questi animali sono molto rari e si rinvengono in strati dell'Eocene inferiore e medio (58 - 50 milioni di anni fa) esclusivamente in India, Pakistan e Myanmar. Finora, di queste enigmatiche creature, non \u00e8 stato rinvenuto altro che fossili incompleti delle mascelle e di frammenti del resto dello scheletro.\nClassificazione.\nNonostante la scarsit\u00e0 di fossili, \u00e8 stato possibile analizzarne la dentatura, che ricordava moltissimo i proboscidati primitivi come \"Moeritherium\", pertanto si era supposto che gli Antracobunidi potessero rappresentare una radiazione asiatica del gruppo, estintasi senza lasciare discendenti; ma studi pi\u00f9 recenti, hanno invece mostrato una pi\u00f9 probabile corrispondenza con i Perissodattili.\nLa classificazione apparentemente pi\u00f9 accreditata, che include generi tutti conosciuti comunque in modo imperfetto, \u00e8 la seguente:\nI generi \"Ishatherium\", \"Hsanotherium\" e \"Nakusia\", inizialmente assegnati a questa famiglia, sono stati successivamente esclusi da quest'ultima, a seguito di una serie di studi approfonditi sui ritrovamenti fossili. Anche il genere \"Indobune\" sembra essere oggetto di discussione sull'esatta famiglia di provenienza.\nDescrizione.\nLe ricostruzioni ipotetiche mostrano animali vagamente simili a tapiri, mentre altre ipotesi vedono gli antracobunidi come possibili antenati dei Sirenii o dei Desmostili.\n\"Anthracobune\" era il pi\u00f9 grande della famiglia: aveva la taglia di un piccolo tapiro (due metri di lunghezza).\nDistribuzione e habitat.\nSecondo le fonti che vedevano tali animali simili ai tapiri, essi dovevano vivere nei pressi di zone paludose o corsi d'acqua. Secondo invece altre ipotesi, che li vedono antenati dei Sirenii o dei Desmostili, si tratterebbe di animali prevalentemente acquatici."}
{"id": "1035998", "revid": "4175", "url": "https://it.wikipedia.org/wiki?curid=1035998", "title": "Ivano Biagi", "text": "Peso medio prima e supermedio poi, attualmente \u00e8 istruttore di pugilato presso la Boxing Club Calenzano. Da dilettante ha fatto parte della selezione nazionale e da professionista ha conquistato il titolo italiano dei pesi supermedi.\nInizi.\nPassa l'infanzia e l'adolescenza a Castello, un quartiere fiorentino a ridosso del comune di Sesto Fiorentino, nel quale attualmente vive con la moglie Alessandra, il figlio maggiore Davide e i due gemellini nati nel gennaio 2008 Sara e Daniel.\nDopo un'infanzia passata a giocare a calcio, all'et\u00e0 di quindici anni inizia a praticare il pugilato presso la Boxe Luminati, a Sesto Fiorentino.\nL'anno successivo, sotto la guida di Giorgio Luminati fa il suo debutto da pugile dilettante. Da allora oltre quaranta incontri da dilettante, tra cui convocazioni da parte della selezione nazionale ed un secondo posto ai campionati italiani assoluti, persi per mano di Giovanni Nardiello.\nIl passaggio al professionismo.\nDopo dieci anni dal suo primo incontro, Ivano diventa un pugile professionista e lo fa nella scuderia Chiabolotti il 14 marzo 1990, vincendo per KO tecnico alla quarta ripresa contro il belga Marnix Heytens a Grosseto.\nEcco di seguito i successivi incontri disputati da Ivano prima di arrivare a battersi per il titolo italiano:\nIvano Biagi e il titolo italiano.\nDopo soltanto undici incontri Ivano ottiene la chance per il titolo nazionale dei pesi medi, ma l'avversario \u00e8 un cliente molto scomodo, quel Silvio Branco suo compagno di scuderia e allora detentore di quel titolo. Un avversario gi\u00e0 affermato che negli anni a venire avrebbe conquistato titoli mondiali nei pesi medi, supermedi e mediomassimi.\nPer l'occasione il regista Massimo Falsetti gir\u00f2 un film dal titolo \"Un mestiere da vincere\", nel quale veniva seguita la preparazione fisica di Ivano in vista del grande incontro, corredata da interviste a familiari, amici e allenatori.\nIl gran giorno arriv\u00f2. Era il 29 giugno 1994 e il ring era quello di Follonica, ma Ivano nulla pot\u00e9 contro il campione in carica e perse per KO alla prima ripresa.\nL'appuntamento col titolo per\u00f2 era soltanto rimandato.\nIvano pass\u00f2 alla scuderia Rosanna Conti Cavini e un anno dopo, esattamente il 12 luglio 1995, sul ring di Campiglia Marittima Ivano Biagi coron\u00f2 il suo sogno: si laure\u00f2 campione italiano nella categoria dei pesi supermedi, battendo Pietro Pellizzaro per KO tecnico alla nona ripresa.\nUna carriera all'epilogo.\nCinque mesi pi\u00f9 tardi, il 14 dicembre, si concluse la carriera di Ivano, che a Valdagno perse la sua cintura contro lo stesso avversario col quale l'aveva conquistata, Pietro Pellizzaro. L'incontro fin\u00ec per KO alla settima ripresa.\nLa carriera di Ivano Biagi si concluse con un record di undici vittorie, sette delle quali prima del limite, due sconfitte ed un pareggio.\nLa nuova carriera di Ivano.\nNel 1997 Ivano ha conseguito il patentino di istruttore rilasciatogli dalla Federazione Pugilistica Italiana ed ha esercitato questo compito presso la palestra nella quale si era sempre allenato, la Boxe Luminati. Dal 2005 \u00e8 il primo istruttore della Boxing Club Calenzano ed ancora oggi, come in passato, dedica il suo tempo libero a questo sport che gli ha dato tante gioie, con l'intento di tramandare tutta la sua esperienza agli atleti che porta sul ring.\nDal 2012 inoltre Ivano si \u00e8 dedicato ancora di pi\u00f9 all'insegnamento del pugilato ed allena e collabora anche alla FIGHT ACADEMY di Figline Valdarno, un Centro Sportivo altamente specializzato negli Sport da Combattimento.\nAltre attivit\u00e0.\nIvano Biagi ha giocato come calciante di parte azzurra al Calcio Storico Fiorentino e tuttora \u00e8 molto conosciuto nell'ambito e dagli appassionati di questa manifestazione, che lo hanno seguito in campo negli anni. Molti calcianti durante l'inverno scelgono di prepararsi presso la palestra dove insegna, in attesa che inizi la preparazione con la squadra."}
{"id": "1035999", "revid": "1442080", "url": "https://it.wikipedia.org/wiki?curid=1035999", "title": "Episodi di Falcon Crest (prima stagione)", "text": "Questa voce contiene trame, dettagli e crediti dei registi e degli sceneggiatori della prima stagione della serie televisiva \"Falcon Crest\".\nNegli Stati Uniti, \u00e8 stata trasmessa per la prima volta dalla CBS dal 4 dicembre 1981 al 16 aprile 1982, posizionandosi al 13\u00ba posto nei rating Nielsen di fine anno con il 21,4% di penetrazione e con una media superiore ai 17 milioni di spettatori.\nIn Italia, la prima stagione \u00e8 andata in onda a partire dal 6 ottobre 1982 su Italia 1. I primi due episodi furono trasmessi di mercoled\u00ec, in diretta concorrenza con \"Dynasty\" su Rete 4. Dal terzo episodio, la serie fu spostata alla domenica.\nIl cast regolare di questa stagione \u00e8 formato da: Jane Wyman (Angela Channing), Robert Foxworth (Chase Gioberti), Susan Sullivan (Maggie Gioberti), Lorenzo Lamas (Lance Cumson), Billy R. Moses (Cole Gioberti), Jamie Rose (Vickie Gioberti), Abby Dalton (Julia Cumson).\nPadrona.\nTrama.\nTuscany Valley, San Francisco. In seguito alla morte di suo padre, Jason, Chase Gioberti torna nella tenuta di famiglia con sua moglie Maggie e i suoi due figli, Cole e Vickie, per il suo funerale. Angela Channing, sorella di Jason, potente matriarca e proprietaria di una parte dell'azienda vinicola di famiglia, Falcon Crest, cerca di proteggere l'instabile Emma, sua figlia, apparentemente coinvolta nella misteriosa morte di Jason. Grazie ai 50 acri ereditati e ai bei ricordi d'infanzia, Chase decide di non far ritorno a New York e di trasferirsi in California con la sua famiglia, con gran dispiacere di Angela. La donna, infatti - aiutata da suo nipote Lance, figlio di Julia - punta a prendere il controllo totale del vigneto di famiglia.\nIl sabotatore.\nTrama.\nPaul, vecchio amico di Chase, si reca a Falcon Crest per far visita al suo amico e proporgli di iniziare una piccola societ\u00e0 aerea. Angela, per\u00f2, scopre che Paul in realt\u00e0 ha solo bisogno di denaro per saldare dei debiti di gioco. La donna offre all'uomo la somma della quale abbisogna con il patto di convincere Chase a lasciare Falcon Crest. Nel corteggiare Julia, l'uomo scopre che esiste un tipo di fungo molto pericoloso, il Botrytis cinerea, che potrebbe rovinare un intero raccolto. Cos\u00ec, durante la notte, Paul lascia aperto l'irrigatore sperando cos\u00ec di rovinare Chase. Quando l'uomo si reca da Angela per il suo denaro, la donna lo accusa di aver messo in pericolo l'intero vigneto (e non solo quello di Chase) e racconta a quest'ultimo tutta la verit\u00e0 sul suo amico.\nScelta difficile.\nTrama.\nPer poter pagare una tassa da 50.000 dollari, e in mancanza di manodopera, Chase cerca di vendere le proprie uve prima della raccolta. Angela gli fa una proposta di acquisto pi\u00f9 bassa del valore di mercato, e cos\u00ec Chase - grazie all'intervento di Gus - decide invece di vendere l'uva a un altro acquirente che gli fa una proposta pi\u00f9 alta di quella di Angela. Venuta a conoscenza dell'accordo, la donna acquista l'ipoteca sulla propriet\u00e0 del compratore di Chase, annullando cos\u00ec l'accordo tra i due. A quel punto, Chase decide di vendere la sua casa di famiglia a New York per far fronte al suo debito. Cole, nel frattempo, \u00e8 combattuto tra il suo sogno di diventare un archeologo e il sogno di Chase aiutandolo nell'azienda di famiglia.\nVendemmia.\nTrama.\nA causa del suo comportamento irresponsabile, Angela toglie a Lance il suo vitalizio mensile e lo minaccia di diseredarlo. Da quel momento in poi, Lance cerca di riconquistare la fiducia di sua nonna, prima facendo saltare in aria la pompa di irrigazione dei vigneti di Chase e poi minacciando i suoi braccianti per indurli ad abbandonarlo affinch\u00e9 egli abbia difficolt\u00e0 per la raccolta delle uve. Ma Angela giudica queste azioni ancora pi\u00f9 sconsiderate e decide di dare una lezione a suo nipote: prende sotto la sua ala protettiva Cole, vedendo in lui un ipotetico erede. In questo modo, Angela spera che suo nipote torni sulla retta via. Al contempo, Chase e Maggie non vedono di buon'occhio il rapporto che si sta instaurando tra loro figlio e Angela.\nMatrimonio fallito.\nTrama.\nIl marito di Julia, Tony, che ha abbandonato lei e Lance dodici anni prima, ricompare all'improvviso con il desiderio di fare ammenda e recuperare il loro rapporto, proponendo alla donna di lasciare Falcon Crest per ricominciare una nuova vita altrove. Maggie, nel frattempo, accetta di lavorare per il \"San Francisco Chronicle\", il quotidiano dell'ex-marito di Angela, Douglas Channing.\nCasa del sogno.\nTrama.\nChase e Cole accompagnano Lance ad esplorare un pezzo di terra che Angela pensa di comprare. Vista la condizione particolarmente selvaggia del posto, sono costretti a effettuare la gita a cavallo, per\u00f2 nel mentre, il cavallo di Cole imbizzarisce e lui cadendo si rompe una gamba. Mentre Chase rimane con lui, Lance corre a cercare soccorsi, ma trova delle difficolt\u00e0. Nel frattempo Julia chiede a Maggie una mano con Emma e Vicky, intrattenendosi con lei, si lascia sfuggire che le due donne pensano di mandarla in una casa di cura, viste le sue condizioni. Questa uscita spaventa molto Emma che decide di scappare e di rifugiarsi in una vecchia casa poco distante. Vicky la trova e, rimanendo con lei, entra in confidenza convincendola a tornare a casa. Questo fatto sembra riavvicinare Angela e Douglas, suo ex marito e padre delle sue figlie.\nRicattatore.\nTrama.\nMaggie pensa di essere incinta e questo porta a delle turbe nella famiglia Gioberti. Turner Bates, l'amante di Emma coinvolto nella colluttazione che ha portato alla morte di Jason Gioberti, viene a scoprire da Chase che la versione ufficiale della morte dell'uomo \u00e8 per incidente stradale. Deciso a guadagnarci sopra torna da Emma e cerca di farsi dire cosa successe quella notte. Non riuscendoci la rapisce portandola in una vecchia casa poco distante ricattando Angela che, sapendo che si tratta di Turner, chiama prontamente la polizia. In poco tempo Chase, Cole e Lance scoprono dove si trova Turner che scappa con Emma in macchina. Nell'inseguimento la macchina di Turner esce di strada. Chase, Cole e Lance salvano Emma, ma non riescono ad arrivare in tempo per Turner che muore nell'esplosione del veicolo.\nPrimo premio.\nTrama.\nAngela partecipa, con un vino di sua produzione, ad una gara di degustazioni a Roma e parte con Cole. A Roma incontra Douglas, suo ex-marito, con cui si intrattiene ricordando la loro luna di miele salvo poi deluderlo declinando la sua proposta di matrimonio. Cole riceve in regalo un pacco di lettere appartenenti ad un lontano parente italiano che fanno luce sul rapporto fra Angela e suo fratello Jason. Nel frattempo a Falcon Crest l'azienda \u00e8 nelle mani di Lance, che per\u00f2 non dimostra di essere in grado di condurla.\nAvventura a San Francisco.\nTrama.\nDopo essere tornata a casa alle tre del mattino senza avvisare i genitori, Vicky viene richiamata. Questo la induce a scappare di casa per andare a San Francisco dove viene introdotta con l'inganno da Lance ad una donna che collabora con un uomo alla ricerca di ragazze per introdurle nell'industria pornografica. Dopo una ricerca frenetica, Chase e Maggie trovano Vicky, che durante il provino capisce le intenzioni dell'uomo e cerca di tirarsi indietro. Nel frattempo a Falcon Crest Angela cerca di ingelosire Douglas chiedendo ad un vecchio amico pittore di farle un dipinto.\nVittime.\nTrama.\nChase scopre che i suoi lavoratori sono spaventati da un uomo che estorce loro denaro. Emma \u00e8 incinta di Turner Bates (l'amante di Emma coinvolto nella morte di Jason, che l'ha rapita e che \u00e8 morto nell'inseguimento stradale) e Angela decide che debba tenere il bambino. Lance intuisce sin da subito che il figlio di Emma costituisce un ulteriore erede con cui spartirsi l'eredit\u00e0 e durante una colluttazione nelle cantine, Emma cade dalle scale perdendo il bambino.\nAmore o denaro.\nTrama.\nChase scopre dalle planimetrie della sua casa che suo padre ha murato una stanza e con Gus decide di abbattere la parete. All'interno scopre diversi documenti appartenuti a suo padre, in molti dei quali appare il nome di Elizabeth Bradbury, una ragazza di cui era innamorato e che molti anni primi ebbe un misterioso incidente che la costrinse in sedia a rotelle. Chase e Maggie decidono di indagare sui rapporti tra Jason e questa donna e scoprono che Angela potrebbe essere coinvolta nell'incidente. Lance si innamora di una ragazza appena conosciuta, Lori, e si rifiuta di fidanzarsi con Melissa, la figlia di un importante produttore di vini.\nRiunione in famiglia.\nTrama.\nJacqueline Perrault, madre di Chase ed ex-moglie di Jason, va in visita da suo figlio sperando di convincerlo ad abbandonare Falcon Crest per paura di quello che Angela potrebbe fare pur di avere tutta la terra per s\u00e9. Il forte legame di Chase per la sua terra vanifica l'intento di Jacqueline, ma il suo ritorno a Falcon Crest mette in agitazione Angela, facendo rimergere vecchi dissapori.\nA qualsiasi prezzo.\nTrama.\nEd McKay, un county supervisor, viene assassinato nel suo ufficio da un proprietario di un vigneto che ha perso le sue coltivazioni. Chase viene chiamato a candidarsi in opposizione a Peter Burns, il candidato appoggiato da Angela, e accetta. La donna, infatti, con le sue pressioni e conoscenze politiche continua a portare avanti il suo piano di sabotaggio versi gli altri viticoltori per poi comprare le loro terre. Nel frattempo Angela minaccia di distruggere il proprietario di una gioielleria dove Emma era stata scoperta a rubare se non fa cadare le accuse verso sua figlia.\nLuci nelle tenebre.\nTrama.\nIl sospetto che Emma possa sapere qualcosa riguardo alle circostanze della morte di Jason fanno pensare a Julia e Maggie che sia meglio che Emma veda uno psichiatra. Angela si oppone nuovamente con fermezza, ma Emma trova un libro di psichiatria e si rende conto di poter avere qualche problema e quindi accetta di andare da uno specialista. Anche il dottore ipotizza che Emma possa essere rimasta shockata dopo aver visto Jason morire e quando Julia riferisce questo a sua madre, Angela le dice ci\u00f2 che pensa essere la verit\u00e0 riguardo alla morte di Jason: Emma lo ha ucciso (in realt\u00e0 lei non sa che nella colluttazione era coinvolto anche Turner Bates). Angela spiega anche a Julia che quel tipo di morte avrebbe impedito loro di continuare a godere delle loro ricchezze e propriet\u00e0 e quindi anche Julia si convince a non continuare con le cure mediche. Nel frattempo, durante una gita a cavallo, Melissa incontra Cole e i due cominciano a vedersi. Angela li scopre e cerca di convincere il padre di lei ad impedire il prosieguo della loro relazione. Douglas, che nel frattempo ha saputo dell'accaduto da Chase e Maggie, durante una discussione con Angela ha un improvviso attacco di cuore.\nPresunto erede.\nTrama.\nEmma si presenta a casa di Chase e gli accenna della morte di Jason. Chase, certo che Emma sappia qualcosa e che l'incidente d'auto non sia stata la vera causa della morte del padre, vuole eseguire un'autopsia sul corpo di Jason e il fatto che sia un county supervisor mette in difficolt\u00e0 Angela nel contrastarlo. Angela prova quindi a convincere Chase dicendogli che lo includerebbe nel testamento, rendendolo di fatto proprietario di Falcon Crest un giorno, se abbandona le ricerche su suo padre, ma Chase non accetta. Emma racconta a Lance di aver ucciso Jason. Nel frattempo Melissa scopre di essere incinta di Cole e Angela d\u00e0 un ultimatum a Lance: se non si fidanza con Melissa entro 90 giorni, verr\u00e0 diseredato.\nIl cerchio si chiude.\nTrama.\nLance chiede a Melissa di sposarlo certo di ricevere una risposta negativa, ma con sua gran sorpresa lei accetta. Lei ama Cole e fa capire a Lance che il loro sar\u00e0 solamente un matrimonio di convenienza per placare le pressioni di suo padre e di Angela. Melissa cerca di convincere Cole che il suo matrimonio non cambier\u00e0 la loro relazione. Vicky e Mario vogliono cominciare a passare le notti insieme, ma vengono scoperti dai loro genitori che disapprovano e quindi pensano di scappare per sposarsi e andare a vivere insieme. All'ultimo, per\u00f2, cambiano idea. Melissa comunica la sua gravidanza a Lance proprio durante il taglio della torta nuziale.\nInchiesta - Parte 1.\nTrama.\nChase decide di rivolgersi ad un avvocato per richiedere un'inchiesta sulla morte del padre. Angela tiene sedata Emma per impedirle di recarsi in tribunale, ma durante la seduta arriva accompagnata dal padre. Questo scombussola Angela che interrompe la testimonianza per impedire ad Emma di restare in aula. Durante il diverbio Douglas ha un altro attacco di cuore e muore. Questo blocca momentaneamente l'inchiesta, per\u00f2 porta la famiglia di Angela a scoprire che il principale erede di Douglas non sono le sue due figlie, ma Richard Channing, il figlio di Douglas di cui nessuno conosceva l'esistenza.\nInchiesta - Parte 2.\nTrama.\nDopo il funerale di Douglas l'inchiesta continua e Angela ottiene una dichiarazione medica che certifica l'impossibilit\u00e0 per Emma di recarsi in tribunale. Questo sembra far chiudere in fretta l'inchiesta, visto che nessuno a parte Emma conosce la verit\u00e0 sulla morte di Jason. Emma, consapevole di essere sedata, sta solo fingendo di prendere le pillole e decide di scappare di casa per correre in tribunale a testimoniare. Il suo arrivo in aula \u00e8 decisivo e la sua testimonianza permette alla giuria di dichiarare la morte di Jason \"morto per mano altrui\" rendendo di fatto Chase il proprietario di tutto Falcon Crest (come il testamento del padre di Angela e Jason recita). Chase, soddisfatto di aver finalmente ottenuto la verit\u00e0 sulla morte del padre, offre ad Angela il 50% di Falcon Crest per poterlo gestire insieme e Angela accetta."}
{"id": "1036003", "revid": "15756", "url": "https://it.wikipedia.org/wiki?curid=1036003", "title": "Subsidenza", "text": "La subsidenza o subsistenza \u00e8 un lento e progressivo sprofondamento del fondo di un bacino marino o di un'area continentale. Il fenomeno \u00e8 evidente nelle aree di geosinclinale dove l'attiva sedimentazione produce imponenti serie detritiche, con spessori che possono essere di migliaia di metri; ci\u00f2 \u00e8 spiegabile solo ammettendo un lento abbassamento del bacino simultaneamente alla deposizione e all'accumulo dei sedimenti.\nDescrizione.\nLa subsidenza rappresenta il progressivo abbassamento del piano campagna dovuto alla compattazione dei materiali. Pu\u00f2 essere di due tipi:\nLegate alla subsidenza sono anche le barriere coralline la cui formazione \u00e8 dovuta a organismi costruttori di basse profondit\u00e0 (da 0 a poche decine di metri); a mano a mano che le barriere sprofondano, i coralli costruiscono nuovo materiale per la necessit\u00e0 di rimanere all'interno della zona fotica, vivendo in simbiosi con microalghe.\nSi possono avere fenomeni di subsidenza anche in aree epicontinentali e in zone deltizie e lagunari.\nCause.\nPer spiegare la subsidenza sono state avanzate diverse ipotesi:\nLe prime due ipotesi sono le pi\u00f9 accreditate e potrebbero entrambe spiegare le diverse forme di subsidenza osservabili nel nostro pianeta.\nFattori antropici.\nL'abbassamento del suolo pu\u00f2 essere dovuto anche all'attivit\u00e0 antropica che pu\u00f2 influenzare in modo considerevole il fenomeno o addirittura determinarne l'innesco.\nLa subsidenza indotta dall'uomo si manifesta in genere in tempi relativamente brevi (anche poche decine di anni), con effetti che possono compromettere fortemente opere ed attivit\u00e0 umane.\nLe cause pi\u00f9 diffuse sono essenzialmente lo sfruttamento eccessivo delle falde acquifere, l'estrazione di idrocarburi, le bonifiche idrogeologiche.\nIl grado di antropizzazione di un'area, gi\u00e0 di per s\u00e9 predisposta geologicamente alla subsidenza, pu\u00f2 quindi sia influenzare tale fenomeno, sia esserne condizionato.\nTecniche di misurazione del fenomeno.\nPer contrastare gli effetti della subsidenza, \u00e8 innanzitutto opportuno misurarla con precisione, cercando di dividerne le diverse componenti (naturale, tettonica, da compattazione superficiale, antropica etc).A tale scopo \u00e8 importante prevedere in aree considerate a rischio un adeguato monitoraggio che misuri con precisione sufficiente i movimenti verticali del suolo.\nTale monitoraggio viene effettuato ad oggi attraverso l'utilizzo comparato e complementare (in quanto nessuna delle metodologie \u00e8 di per s\u00e9 esaustiva del fenomeno che intende caratterizzare) di sofisticate metodologie di misurazione, qui di seguito elencate:\nPer capire la percentuale di subsidenza dovuta ad azione antropica in una certa area si sottrae alla subsidenza totale misurata la subsidenza naturale (da bibliografia e dati storici pre-azione dell'uomo sul territorio) e quella dovuta alla compattazione superficiale dei sedimenti.\nFenomeni notevoli di subsidenza in Italia.\nIn Italia vi sono diverse aree interessate dalla subsidenza, come la Pianura padano-veneta (inclusi i margini meridionali dei laghi alpini) o molte piane costiere (ad esempio la Pianura Pontina). Negli ultimi tempi anche la valle dell'Aniene, in provincia di Roma, \u00e8 gravemente interessata da fenomeni simili.\nBen noti e oggetto di particolare attenzione per la loro rilevanza economica e artistica sono i casi di Venezia (e della Laguna veneta e della gronda lagunare) e di Ravenna. Qui hanno interagito negativamente processi naturali e attivit\u00e0 antropiche. Pur essendo attualmente sotto stretto controllo, difficilmente si potr\u00e0 completamente arrestare il fenomeno, essendo connesso a processi diagenetici, tettonici e di riequilibrio isostatico.\nSubsidenza nel Delta del Po.\nUna relazione del Consorzio di Bonifica Delta Po Adige fornisce alcuni dati per comprendere la portata dell'intervento dell'uomo su un territorio che per la sua natura alluvionale \u00e8 soggetto a fenomeni di subsidenza naturali.\nDagli anni '30 e soprattutto negli anni '40 e '50, fino alla sospensione decisa dal Governo nel 1961, furono estratti nel territorio del Delta del Po miliardi di\u00a0m\u00b3 di metano e gas naturali. L'estrazione avveniva da centinaia di pozzi (una trentina nel Delta) che non raggiungevano i 1000 metri di profondit\u00e0. , in parte ancora visibili su territorio, il gas veniva inviato alle centrali di compressione, mentre l'acqua salata prodotta (1\u00a0m\u00b3 di acqua per ogni\u00a0m\u00b3 di gas estratto) veniva scaricata nei fossi e negli scoli.\nDal 1954 al 1958 furono estratti 230 milioni di\u00a0m\u00b3 di gas per anno; nel 1959 si sal\u00ec a 300 milioni.\nDal 1951 al 1960 furono misurati abbassamenti medi del suolo di un metro con punte di due metri; nonostante la sospensione delle estrazioni del 1961 il territorio continu\u00f2 a calare nei 15 anni successivi; dall'inizio degli anni '50 a met\u00e0 degli anni '70 il territorio si \u00e8 abbassato mediamente di oltre 2 metri sino a punte di 3,5 metri. Rilievi recenti dell'Istituto di Topografia della Facolt\u00e0 di Ingegneria dell'Universit\u00e0 di Padova hanno stabilito che i territori deltizi dell'Isola di Ariano e dell'Isola della Donzella si sono ulteriormente abbassati di 0,5 metri che vanno ad aggiungersi ai 2 - 3 metri sotto il livello del mare del territorio.\nEffetti.\nLe conseguenze della subsidenza sono:\nIl Delta e gli altri territori del comprensorio del Consorzio di Bonifica Delta Po Adige (Comuni del Delta pi\u00f9 Rosolina e una piccolissima parte di Chioggia) vengono mantenuti asciutti da 38 idrovore e 117 pompe, con una capacit\u00e0 di sollevamento di 200.000 litri al secondo, con una spesa di 1.600.000 Euro per anno di sola energia elettrica, per una altezza media di sollevamento acque maggiore di 4 metri."}
{"id": "1036004", "revid": "40858", "url": "https://it.wikipedia.org/wiki?curid=1036004", "title": "Add On", "text": ""}
{"id": "1036005", "revid": "339392", "url": "https://it.wikipedia.org/wiki?curid=1036005", "title": "Universit\u00e0 degli studi di Cassino", "text": ""}
{"id": "1036006", "revid": "466539", "url": "https://it.wikipedia.org/wiki?curid=1036006", "title": "Jonas \u00c5kerlund", "text": "Biografia.\nNel 1983 divenne batterista del gruppo metal svedese Bathory, poi dopo la registrazione del primo album omonimo, nel 1984, usc\u00ec dal gruppo. Jonas \u00c5kerlund diresse il suo primo videoclip nel 1988 per il gruppo doom metal dei Candlemass. Fin dai primi anni '90 lavora con vari artisti e gruppi musicali di fama internazionale.\nCollaborazione con Roxette.\nOltre ad aver diretto, nel 1992, i videoclip per i branI \"S\u00e5 L\u00e4nge det Lyser Mittemot\" e \"Mellan Sommar och H\u00f6st\", pubblicati nell'album \"Den Standiga Resan\" di Marie Fredriksson, ha diretto alcuni video per il duo pop svedese Roxette verso la met\u00e0 degli anni '90. Per la promozione di alcuni singoli, tra il 1993 e il 1996, ha diretto i videoclip di \"Fingertips '93\", \"Run To You\", \"Vulnerable\", \"June Afternoon\", \"She Doesn't Live Here Anymore\" e \"Un D\u00eda Sin T\u00ed\" , i cui brani sono tratti da alcuni album del gruppo: Tourism, Crash Boom! Bang!, Don't Bore Us - Get To The Chorus! e Baladas En Espa\u00f1ol.\nCollabora nuovamente con i Roxette nel 1999 per i primi 2 singoli tratti dall'album Have A Nice Day in cui dirige i videoclip di \"Wish I Could Fly\" e \"Anyone\". Nel 2001 ha diretto nel cottage Madonna Inn di Los Angeles il videoclip del singolo \"The Centre Of The Heart\". Nel 2002 dirige \"A Thing About You\", video dell'unico singolo tratto dalla raccolta The Ballad Hits. Nel 2002 per il film \"Spun\" viene utilizzata una canzone, \"Stupid\", scritta da Per Gessle, in un nuovo arrangiamento registrato dal gruppo pop Roxette.\nCollaborazione con Per Gessle.\nSubito dopo aver collaborato con i Roxette nel 1997 dirige i video dei singoli tratti dall'album The World According to Gessle, del cantante pop svedese Per Gessle. Nel 2012 Per Gessle firma l'intera colonna sonora del film \"Small Apartments\" usando soprattutto versioni riarrangiate e strumentali di alcuni brani le cui versioni originali sono state pubblicate nel 2005, nell'album, con il gruppo e sotto lo pseudonimo di Son Of A Plumber.\nAltre collaborazioni Importanti.\nOltre Marie Fredriksson e Per Gessle, soprattutto insieme anche come gruppo pop Roxette, Jonas \u00c5kerlund ha collaborato e ha avuto successo anche con altri artisti e gruppi musicali di fama internazionale come Moby, Nick Carter, Jamiroquai, Iggy Pop, Paul McCartney, Shaggy, Ozzy Osbourne, Macy Gray, Metallica, Coldplay, U2, Smashing Pumpkins, Prodigy, Jane's Addiction, The Rolling Stones, Rammstein, Blink-182, Satyricon, e superstar della musica pop come Madonna, Lady Gaga, Christina Aguilera, Maroon 5, Britney Spears ed il dj David Guetta.\nHa poi diretto la pubblicit\u00e0 della linea svedese di abbigliamento MQ con la modella e attrice inglese Elizabeth Hurley."}
{"id": "1036010", "revid": "116359141", "url": "https://it.wikipedia.org/wiki?curid=1036010", "title": "Peso (moneta)", "text": "Peso ($) \u00e8 il nome di monete di corso legale in otto paesi dell'America e delle Filippine, diverse per\u00f2 l'una dall'altra.\nL'origine risale alla riforma monetaria del 1497, che cre\u00f2, oltre ad altre monete, il pezzo da otto (real de a ocho o duro). Nell'America spagnola, verso il 1565, alla zecca di Lima, fu coniata una moneta d'argento denominata inizialmente peso fuerte o duro. Il peso era di 27 g ed aveva il 92% di argento puro. Circol\u00f2 a partire dal XVIII secolo non solo nell'America spagnola, ma anche nelle altre colonie europee del continente.\nIl peso messicano \u00e8 stata la moneta di corso legale negli Stati Uniti, assieme al dollaro statunitense, fino al 1857. In quel periodo l'equivalenza tra i due era di un peso messicano per un dollaro. Dal peso proviene il simbolo del dollaro $, che non rappresenta niente altro che le colonne d'Ercole e la fascia con la scritta \"Plus Ultra\" che figurava su questa moneta e che fu rappresentata poi, giacch\u00e9 faceva parte dello stemma reale, sulla peseta spagnola fino alla loro sostituzione con l'euro.\nDopo l'indipendenza dell'America spagnola, rimase come moneta pi\u00f9 diffusa. Con l'adozione del sistema decimale (cio\u00e8 1 peso diviso in 100 centavo, centimo o centesimo), alcuni paesi dell'America cambiarono il nome: boliviano in Bolivia, bol\u00edvar in Venezuela, col\u00f3n nel El Salvador e l'omonima moneta in Costa Rica, c\u00f3rdoba in Nicaragua, lempira in Honduras, quetzal in Guatemala, guaran\u00ed in Paraguay e sucre in Ecuador.\nPaesi che usano il peso (con il codice ISO 4217):\nIl peso \u00e8 anche usato da alcuni organismi regionali:\n\u00c8 stata la moneta di:"}
{"id": "1036013", "revid": "958185", "url": "https://it.wikipedia.org/wiki?curid=1036013", "title": "Essential facilities", "text": "Con l'espressione essential facilities o infrastrutture essenziali si indica un istituto giuridico di diritto industriale che impone l'obbligo al proprietario di una qualsiasi risorsa, di concederne l'utilizzo a certe condizioni a terzi, qualora sussistano i seguenti requisiti:\nIl soggetto richiedente la facility pu\u00f2 anche essere un diretto concorrente commerciale del proprietario, come si \u00e8 visto in una copiosa giurisprudenza statunitense prima e comunitaria in seguito. \nLa ragion d'essere di tale istituto risiede nel favorire lo sviluppo dei mercati: laddove la nascita di un nuovo prodotto o di un nuovo operatore all'interno di un mercato sia subordinata all'accesso ad una risorsa, il legislatore favorisce il soggetto richiedente obbligando il titolare a concederne l'accesso.\nEsempi:\n1) un'impresa \u00e8 titolare di un brevetto chimico che sfrutta per la produzione di solventi industriali. Un'altra impresa richiede l'utilizzo di tale brevetto per la produzione di vernici. Se sussistono le condizioni elencate persino il titolare di un diritto di esclusiva \u00e8 tenuto a condividere il bene gravato da tale diritto con il richiedente.\n2) Una pista di atterraggio per gli aerei pu\u00f2 essere considerata come una essential facilities in quanto quest'ultima pu\u00f2 essere sfruttata da pi\u00f9 utenti.\n3) Gianmarco e Michela costruiscono un porto. Tale porto sar\u00e0 accessibile a chiunque abbia bisogno di usarlo, magari pagando una royalty."}
{"id": "1036016", "revid": "1921292", "url": "https://it.wikipedia.org/wiki?curid=1036016", "title": "Giancarlo Abete", "text": "Dal 2007 al 2014 ha rivestito per due mandati la carica di presidente della Federazione Italiana Giuoco Calcio (FIGC), mentre dal 2011 \u00e8 vicepresidente dell'Unione delle federazioni calcistiche europee (UEFA). \u00c8 amministratore delegato del Gruppo Abete.\nBiografia.\nFiglio del cavalier Antonio Abete e di Maria Basile, entrambi di origini campane, compie studi classici al liceo \"Massimo\" di Roma e si laurea in Economia e Commercio alla Sapienza.\n\u00c8 fratello di Luigi Abete, ex presidente di Confindustria e ora presidente della Banca Nazionale del Lavoro. \u00c8 sposato e ha due figlie.\nCarriera.\n\u00c8 stato deputato della Repubblica italiana nella ottava, nona e decima legislatura, dal 1979 al 1992, con la Democrazia Cristiana.\n\u00c8 imprenditore nel settore grafico, editoriale e dell'informazione (il nome Abete grafica \u00e8 stato anche stampato sulle schedine del Totocalcio), presidente e componente del consiglio di amministrazione di diverse societ\u00e0 del Gruppo Abete (gruppo che tra l'altro detiene la partecipazione di varie societ\u00e0 del settore dell'informazione come Askanews, Cinecitt\u00e0, Sviluppo Programmi Editoriali e Bancaria Editrice) ed inoltre ha ricoperto il ruolo di presidente dell'Unione Industriali Roma e Lazio dal 1994 al 2000 e di Federturismo Confindustria dal 1999 al 2003. Ha anche fatto parte della giunta di Confindustria del Lazio fino al 2001.\nDal 1989 al 1990 \u00e8 stato a capo del settore tecnico della FIGC e in seguito della Lega Professionisti Serie C, fino al 1997. Per due volte (dal 1996 al 2000 e dal 2001 al 2006) \u00e8 stato vicepresidente della Federazione. Alle elezioni del 2000 ottenne la maggioranza del 67% dei voti, ma fu posto il diritto di veto. Ha fatto parte, come capo delegazione, della vincente spedizione italiana ai Mondiali di Germania 2006.\n\u00c8 stato eletto presidente FIGC il 2 aprile 2007, con 266 voti su 271, succedendo al periodo di commissariamento di Luca Pancalli. \u00c8 presidente nazionale UCID - Unione Cristiana Imprenditori Dirigenti. Il 22 marzo 2011 viene eletto vicepresidente UEFA.\nIl 14 gennaio 2013 viene rieletto presidente della FIGC con il 94,34 % dei voti, essendo anche l'unico candidato in corsa, e viene cos\u00ec riconfermato fino al 2017. In occasione del Gran Gal\u00e0 del calcio AIC del 27 gennaio 2013 annuncia di non volersi ricandidare al termine del mandato. Il 24 giugno 2014, in seguito all'eliminazione della nazionale italiana al primo turno del campionato del mondo, ha annunciato l'intenzione di dimettersi dalla carica di presidente federale. Dimissioni poi formalizzate in Consiglio Federale il successivo 30 giugno. Ancora vicepresidente UEFA, il 15 novembre 2016 viene eletto consigliere federale della FIGC in quota Lega Pro con 51 preferenze e il 9 maggio 2018 viene candidato di nuovo alla presidenza della federazione sostenuto da Lega Dilettanti, Lega Pro, AIC e AIA ma a giugno si scopre che non pu\u00f2 ricandidarsi per una questione di limite dei mandati dato che ne ha fatti gi\u00e0 3.\nIl 18 dicembre 2019 il Consiglio Federale della FIGC lo nomina commissario \"ad acta\" della Lega Serie A in sostituzione di Mario Cicala.\nDopo questa esperienza durata qualche settimana, sempre il Consiglio Federale il 16 novembre 2021 nomina Abete commissario della Lega Nazionale Dilettanti, per un massimo di sei mesi, dopo le dimissioni di Cosimo Sibilia.\nOnorificenze.\nAnno 2011 Licodia Eubea"}
{"id": "1036019", "revid": "125692777", "url": "https://it.wikipedia.org/wiki?curid=1036019", "title": "Campionato mondiale di calcio femminile 1999", "text": "Il Campionato mondiale di calcio femminile 1999, terza edizione ufficiale della manifestazione, si disput\u00f2 negli Stati Uniti d'America dal 19 giugno al 10 luglio 1999. Il campionato venne vinto dagli , al secondo titolo iridato dopo quello del 1991, che in finale sconfissero la 5-4 dopo i tiri di rigore. La finale, giocata al Rose Bowl di Pasadena, fu l'evento pi\u00f9 seguito nella storia del calcio femminile, con spettatori.\nDal punto di vista statistico c'\u00e8 da segnalare che le prime quattro classificate (le stesse del torneo olimpico disputato tre anni prima) appartengono a quattro confederazioni diverse, caso unico nella storia dei campionati mondiali femminili, risultato che non ha equivalenti nel mondiale maschile (dove le prime quattro classificate al massimo sono appartenute a tre confederazioni diverse, nel 1930 e nel 2002).\nCitt\u00e0 e stadi.\nOtto stadi furono scelti per ospitare le gare della competizione.\nQualificazioni.\nLa FIFA annunci\u00f2 la distribuzione dei posti per le sei federazioni per la definizione delle 16 squadre nazionali partecipanti al campionato mondiale 1999:\nFase a gironi.\nIl sorteggio dei gruppi avvenne il 14 febbraio 1999 presso lo Spartan Stadium a San Jose, in California."}
{"id": "1036024", "revid": "1369234", "url": "https://it.wikipedia.org/wiki?curid=1036024", "title": "Nazionale di calcio femminile dell'Italia", "text": "La nazionale di calcio femminile dell'Italia \u00e8 la selezione maggiore femminile di calcio della Federazione Italiana Giuoco Calcio, che rappresenta l'Italia nelle varie competizioni ufficiali o amichevoli riservate a squadre nazionali.\nIn qualit\u00e0 di membro dell'UEFA partecipa a vari tornei di calcio internazionali, come le qualificazioni al campionato mondiale, al campionato europeo e ai Giochi olimpici estivi, oltre che a vari tornei ad invito, come l'Algarve Cup o la Cyprus Cup.\nL'ultimo torneo internazionale a cui la nazionale ha partecipato \u00e8 stato il campionato mondiale di Francia 2019; il prossimo torneo internazionale a cui la squadra parteciper\u00e0 \u00e8 il campionato europeo d'Inghilterra 2022.\nIn base alla graduatoria diramata il 10 dicembre 2021, occupa il 15\u00ba posto della classifica mondiale della FIFA.\nStoria.\nAnni 60 e 70: gli inizi.\nLa \"nazionale femminile\" gioc\u00f2 la sua prima partita il 23 febbraio del 1968 a Viareggio, contro la , ma non faceva ancora parte della Federazione Italiana Calcio Femminile, che nacque solo l'11 marzo a Viareggio. Fin dagli inizi disput\u00f2 i vari tornei continentali ed internazionali che in quegli anni nacquero in Europa e nel mondo, ottenendo anche discreti successi. Con la nascita dei campionati europei (1984), organizzati dalla UEFA, ed in seguito dei campionati mondiali, organizzati dalla FIFA, le massime competizioni internazionali femminili divennero equivalenti di quelle maschili.\nDopo l'esordio nel 1968 la nazionale italiana scese in campo per disputare altre amichevoli e tornei internazionali non ufficiali, quali la Coppa Europa nel 1969 che la vide vincere la finale sulla , la Coppa del Mondo nel 1970 che la vide perdere la finale dalla stessa nazionale danese, competizioni entrambe organizzate in Italia, e il Mundial in Messico nel 1971 che la vide arrivare terza. Nel 1979 la nazionale italiana partecip\u00f2 al campionato europeo non ufficiale, organizzato sempre in Italia, raggiungendo nuovamente la finale, disputatasi allo stadio San Paolo di Napoli e nella quale trionf\u00f2 ancora la Danimarca.\nTra il 1981 e il 1988 si disputarono cinque edizioni del Mundialito, un torneo internazionale a invito, tra gli eventi del panorama calcistico femminile pi\u00f9 prestigiosi prima dell'avvento del campionato mondiale. A parte la prima edizione nel 1981 che venne organizzata in Giappone, le successive quattro vennero organizzate in Italia e la nazionale italiana ottenne complessivamente tre vittorie e due secondi posti. I trionfi arrivano nel 1981, vincendo il girone, nel 1984 superando la in finale e nel 1984 superando gli in finale, mentre nelle altre due edizioni perse la finale contro l'.\nAnni 80 e 90: il periodo Morace.\nNel 1984 la UEFA organizz\u00f2 la prima edizione del campionato europeo col nome di \"European Competition for Women's Football\". Vincendo il gruppo 3 delle qualificazioni, la nazionale italiane fu una delle quattro squadre a guadagnare l'accesso alla fase finale. Qui l'Italia affront\u00f2 la , venendo sconfitta sia nella gara di andata, disputata allo stadio Flaminio di Roma davanti a spettatori, sia nella gara di ritorno a Link\u00f6ping. Nel 1987 l'Italia conquist\u00f2 nuovamente l'accesso alla fase finale dell'europeo, vincendo senza troppi problemi il girone 4 delle qualificazioni. Nella fase finale organizzata in Norvegia, la nazionale italiana perse la semifinale contro le padrone di casa, ma conquist\u00f2 il terzo posto superando l' grazie alle reti di Carolina Morace ed Elisabetta Vignotto. Le buone prestazioni delle ragazze italiane vennero confermate anche nell'edizione 1989: superata la fase di qualificazione grazie alla vittoria nello spareggio contro la , la nazionale italiana concluse al quarto posto il torneo, avendo perso la semifinale contro la dopo i tiri di rigore e la finale per il terzo posto contro la dopo i tempi supplementari.\nNel 1991 il campionato europeo venne rinominato \"UEFA Women's Championship\" con l'Italia ancora una volta ammessa alla fase finale a quattro, dopo aver conquistato l'accesso nello spareggio contro la nazionale svedese. Nel torneo finale l'Italia ripet\u00e9 quanto successo due anni prima, perdendo sia la semifinale contro le padrone di casa tedesche sia la finale per il terzo posto contro la Danimarca, ma col quarto posto finale conquist\u00f2 l'accesso alla prima edizione del campionato mondiale organizzato dalla FIFA in quello stesso anno. Il campionato mondiale venne organizzato in Cina e l'Italia venne sorteggiata nel gruppo 3 assieme a , e . L'Italia concluse il girone al secondo posto grazie alle due vittorie contro Taipei e Nigeria e alla sconfitta contro la Germania e alle quattro reti realizzate da Carolina Morace, guadagnando l'accesso ai quarti di finale, dove venne sconfitta dalla per 3-2 dopo i tempi supplementari. \nIl 1993 fu l'anno del campionato europeo organizzato in Italia. Dopo aver superato l'Inghilterra nello spareggio di accesso alla fase finale, la nazionale italiana super\u00f2 la in semifinale dopo i tiri di rigore. Nella finale disputata allo stadio Manuzzi di Cesena la nazionale italiana venne superata per 1-0 dalla , vedendo cos\u00ec sfumare il sogno di vincere il suo primo campionato europeo in casa. Sempre la Norvegia neg\u00f2 all'Italia la partecipazione alla fase finale del campionato europeo 1995, superandola nello spareggio di ammissione. Di conseguenza, l'Italia manc\u00f2 anche l'appuntamento con la qualificazione al campionato mondiale 1995. Grazie anche all'allargamento del numero di squadre partecipanti alla fase finale dell'europeo da 4 a 8, l'Italia partecip\u00f2 al campionato europeo 1997. Sorteggiata nel gruppo B, vinse sulla Norvegia e pareggi\u00f2 contro Danimarca e Germania, ma venne ammessa come prima del girone alla fase a eliminazione diretta. In semifinale l'Italia super\u00f2 per 2-1 la , ma in finale venne sconfitta per 2-0 dalla , che conferm\u00f2 il suo dominio in campo europeo.\nNel 1998 la nazionale italiana super\u00f2 la fase di qualificazione e guadagn\u00f2 l'accesso per la seconda volta al campionato mondiale per l'edizione 1999 che si disput\u00f2 negli Stati Uniti. L'Italia venne sorteggiata nel gruppo B assieme al , alla Germania e al : dopo aver pareggiato per 1-1 contro le tedesche nella partita di esordio, le italiane persero contro le brasiliane per 2-0, e chiusero il girone con una vittoria per 2-0 sulle messicane, concludendo al terzo posto il raggruppamento e venendo subito eliminate.\nAnni 2000: la crisi.\nCon l'inizio degli anni duemila inizi\u00f2 un calo nelle prestazioni della nazionale italiana, che non fu pi\u00f9 in grado di mantenere i livelli di vertice raggiunti nel decennio precedente. Al campionato europeo 2001 l'Italia, allenata da Carolina Morace, venne eliminata nella fase a gironi per la peggior differenza reti rispetto alla , gettando via la qualificazione nella terza partita persa per 2-0 dalla gi\u00e0 eliminata.\nQuattro anni dopo al campionato europeo 2005 l'Italia fu la delusione maggiore del torneo, avendo concluso il suo raggruppamento a zero punti, avendo perso tutte e tre le partite contro Germania, Norvegia e Francia, subendo dodici reti complessivamente. Il riscatto arriv\u00f2 nell'edizione 2009 dello stesso campionato europeo con la nazionale che con due vittorie su e riusc\u00ec a superare la fase a gironi col secondo posto dietro alla che l'aveva sconfitta. Nei quarti di finale l'Italia affront\u00f2 la Germania, tenendole testa per tutta la partita disputata a Lahti, ma venendo comunque sconfitta per 2-1 dalle tedesche che poi andarono a vincere il loro settimo titolo continentale.\nDopo aver mancato la qualificazione alle edizioni 2003 e 2007 del campionato mondiale, la nazionale italiana manc\u00f2 la qualificazione all'edizione 2011 al play-off tra le confederazioni UEFA e CONCACAF. Il play-off si disput\u00f2 su partite di andata e ritorno tra Italia e . Le statunitensi si imposero in entrambe le gare per 1-0: all'andata a Padova decise una rete di Alex Morgan al quarto minuto di recupero, mentre nel ritorno giocato a Bridgeview decise una rete di Amy Rodriguez nel primo tempo, mandando gli Stati Uniti al mondiale tedesco.\nAnni 2010: la risalita.\nGuadagnato l'accesso al campionato europeo di Svezia 2013 vincendo il girone di qualificazione con nove vittorie su dieci partite, la nazionale italiana venne sorteggiata nel gruppo A con le padrone di casa svedesi, con la e con la . Super\u00f2 la fase a gironi col secondo posto, frutto di una vittoria, un pareggio e una sconfitta e venne cos\u00ec ammessa ai quarti di finale, dove incontr\u00f2 nuovamente la . Anche in questa circostanza le italiane tennero testa alle campionesse in carica tedesche, perdendo solamente per 1-0.\nNel biennio successivo l'Italia, guidata da Antonio Cabrini, venne impegnata nelle qualificazione al campionato mondiale 2015: nonostante le otto vittorie su dieci partite, incluse due vittorie record contro la (11-0 e 15-0), il girone 2 venne chiuso al secondo posto dietro alla , mandando l'Italia agli spareggi per un solo posto per il mondiale. Nel primo turno degli spareggi l'Italia super\u00f2 l' grazie alla vittoria per 2-1 a Rieti e al pareggio per 2-2 a Leopoli. In finale l'Italia affront\u00f2 i , pareggiando la gara di andata a L'Aia per 1-1, ma perdendo il ritorno in casa a Verona per 1-2 con Vivianne Miedema, autrice di tutte le reti delle \"orange\", vedendo sfumare nuovamente l'accesso al mondiale al play-off finale. Nel biennio successivo l'Italia super\u00f2 le qualificazioni al campionato europeo 2017 come seconda nel suo girone dietro alla .\nPrima della partecipazione al campionato europeo 2017, la nazionale italiana femminile aveva partecipato nel marzo 2017 alla Cyprus Cup 2017, ottenendo risultati deludenti compresa la clamorosa sconfitta per 0\u20136 rimediata contro la . Il campionato europeo fu deludente per la nazionale che concluse all'ultimo posto il gruppo B dietro a Germania, Svezia e Russia, dopo due sconfitte contro Germania e Russia, e una vittoria nella terza partita contro le svedesi.\nL'era Bertolini.\nIl 4 agosto 2017, dopo il deludente campionato d'Europa, la FIGC sceglie Milena Bertolini come nuova allenatrice della nazionale italiana femminile, subentrando ad Antonio Cabrini, che lascia la panchina azzurra dopo 5 stagioni. Da quel momento, l'Italia inizia ad inanellare una serie di vittorie consecutive in tutte le partite disputate durante la fase di qualificazione ai Mondiali di calcio 2019 fino ad ottenere a venti anni di distanza dall'ultima partecipazione la sua terza qualificazione ai campionati mondiali organizzati dalla FIFA, vincendo con una partita di anticipo il suo girone di qualificazione l8 giugno 2018 grazie alla vittoria casalinga contro il Portogallo (3-0).\nIl sorteggio della fase finale del torneo riserv\u00f2 all'Italia il Gruppo C con , e ; il girone viene concluso in testa, in virt\u00f9 di una miglior differenza-gol nei confronti del (il quale, da par suo, si impone nello scontro diretto). L'affermazione a scapito della consente alla squadra \u2014 esattamente come 28 anni addietro \u2014 di accedere ai quarti di finale, in cui si verifica l'eliminazione per mano dei .\nL'ottimo momento della nazionale guidata da Milena Bertolini \u00e8 continuato anche negli anni successivi: nel febbraio 2021 la squadra ha conquistato, in qualit\u00e0 di una delle tre migliori seconde, la qualificazione diretta al campionato europeo 2022 che si terr\u00e0 in Inghilterra nell'estate del 2022.\nOrganico.\nRosa attuale.\nLista delle 25 calciatrici convocate dalla selezionatrice Milena Bertolini per l'Algarve Cup 2022, in programma dal 18 al 23 febbraio 2022.\n! colspan=\"8\" bgcolor=\"#B0D3FB\" align=\"left\" |\n! colspan=\"8\" bgcolor=\"#B0D3FB\" align=\"left\" |\n! colspan=\"8\" bgcolor=\"#B0D3FB\" align=\"left\" |\nPrecedenti convocazioni.\nLe squadre di club sono aggiornate all'ultima convocazione.\n! colspan=\"8\" bgcolor=\"#B0D3FB\" align=\"left\" |\n! colspan=\"8\" bgcolor=\"#B0D3FB\" align=\"left\" |\n! colspan=\"8\" bgcolor=\"#B0D3FB\" align=\"left\" |\n! colspan=\"8\" bgcolor=\"#B0D3FB\" align=\"left\" |\nStaff.\nLo staff della nazionale si compone dal commissario tecnico, che allena, convoca e schiera in campo le atlete ed \u00e8 assistito da un assistente allenatore. Ad aiutare gli allenatori, ci sono il preparatore atletico, il preparatore dei portieri, il capo delegazione, il segretario, i medici, i massofisioterapisti e gli osservatori, che assistono ai match degli avversari.\nStaff tecnico.\nDal sito web ufficiale della FIGC:\nConfronti con le altre nazionali.\nQuesti sono i saldi dell'Italia nei confronti delle nazionali con cui sono stati disputati almeno 10 incontri."}
{"id": "1036025", "revid": "7947472", "url": "https://it.wikipedia.org/wiki?curid=1036025", "title": "LGV Est", "text": ""}
{"id": "1036028", "revid": "22475", "url": "https://it.wikipedia.org/wiki?curid=1036028", "title": "Stadio Sergio Lanfranchi (storico)", "text": "Lo stadio Sergio Lanfranchi di Parma era il campo sportivo che ospitava le squadre di rugby della Parma Rugby S.r.l., del Gran Parma Rugby, oltre che le partite casalinghe di football americano dei Panthers Parma.\nDotato di una capienza di posti era considerato uno dei templi del Rugby in Italia.\nLo stadio \u00e8 stato abbattuto nel luglio 2008 in quanto l'area \u00e8 stata scelta per edificarvi la sede operativa dell'Autorit\u00e0 europea per la sicurezza alimentare.\nCon la sua demolizione la squadra di rugby Overmach Parma e il Rolly Gran Rugby giocheranno provvisoriamente le proprie gare nel nuovo impianto edificato dal comune in localit\u00e0 Moletolo in attesa di un progetto per uno stadio definitivo sempre in zona Moletolo."}
{"id": "1036029", "revid": "78273", "url": "https://it.wikipedia.org/wiki?curid=1036029", "title": "Nazionale italiana di calcio femminile", "text": ""}
{"id": "1036030", "revid": "1501558", "url": "https://it.wikipedia.org/wiki?curid=1036030", "title": "Superkubok Ukra\u0457ny", "text": "La Supercoppa d'Ucraina (ucr. \u0421\u0443\u043f\u0435\u0440\u043a\u0443\u0431\u043e\u043a \u0423\u043a\u0440\u0430\u0457\u043d\u0438, translitterato Superkubok Ukra\u0457ny) \u00e8 la competizione annuale organizzata dalla Prem\"jer-liha in cui si affrontano in un'unica gara i vincitori della massima serie del campionato ucraino e i detentori della Coppa d'Ucraina.\nNelle prime 4 edizioni la partita si \u00e8 giocata a Odessa, presso lo Stadio \u010cornomorec'.\nLa ha partecipato a tutte le prime 6 edizioni (fino al 2009 vincendone 4, di cui due nello stesso giorno, il 10 luglio). Lo ha partecipato a 15 edizioni su 16 in totale, vincendone 8 e risultando la squadra pi\u00f9 vittoriosa nella competizione, a pari merito con la Dinamo Kiev.\nIn 6 edizioni si \u00e8 ricorso ai tiri di rigore per stabilire il vincitore."}
{"id": "1036031", "revid": "2075278", "url": "https://it.wikipedia.org/wiki?curid=1036031", "title": "J-pop", "text": "Il j-pop, abbreviazione di japanese pop, \u00e8 un termine comunemente utilizzato in Occidente per indicare la musica pop giapponese.\nCaratteristiche.\nIl termine \"j-pop\" ha due tipi di letture: in Giappone i negozi di dischi solitamente dividono la musica in quattro grandi categorie:\nj-pop, enka, classica e internazionale; questo vuol dire che si definisce \"j-pop\" tutta la produzione nazionale senza alcuna distinzione di genere dai pi\u00f9 soft ai pi\u00f9 duri. All'estero, invece, si \u00e8 soliti distinguere ogni genere musicale giapponese con il suo corrispettivo occidentale, anticipato da una \"j-\": nascono cos\u00ec il j-rock, il j-jazz, il j-ska, eccetera.\nIl j-pop abbraccia molti generi di musica pop, come l'elettronica e la dance, ma anche l'hip hop, il soft rock e il soul. Il termine viene utilizzato per distinguere la musica popolare moderna dal genere classico e tradizionale, conosciuto come enka (alcune canzoni, fra le quali quelle di Miyuki Nakajima e Anzen Chitai, rappresentano una fusione tra i due generi). Nel j-pop sono evidenti le influenze e le contaminazioni della musica occidentale, europea e nordamericana.\nLa musica j-pop \u00e8 parte vitale e integrante della cultura popolare giapponese. Le serie televisive, gli spot commerciali, gli anime (che cambiano la propria sigla di apertura e di chiusura pi\u00f9 volte), i videogiochi e molte altre forme di intrattenimento televisivo (e non solo) sono lo strumento principale di diffusione della musica, riuscendo cos\u00ec a creare un mercato secondo, nel mondo, solo a quello statunitense.\nArtisti di spicco.\nTra gli artisti di maggior successo del genere spiccano Ayumi Hamasaki (soprannominata \"l'imperatrice del j-pop\"), Namie Amuro, il gruppo femminile di idol AKB48, le boy band SMAP e Arashi, e la cantautrice Utada Hikaru, che con oltre 10 milioni di copie vendute in tutto il mondo (7 dei quali solo in patria, record assoluto di vendite in Giappone) del suo album di debutto \"First Love\" e gli oltre 52 milioni di copie complessive di tutti i suoi album ha portato la sua fama anche in Europa e in Nord America."}
{"id": "1036032", "revid": "78273", "url": "https://it.wikipedia.org/wiki?curid=1036032", "title": "Nazionale femminile di calcio dell'Italia", "text": ""}
{"id": "1036035", "revid": "38120", "url": "https://it.wikipedia.org/wiki?curid=1036035", "title": "J-Pop", "text": ""}
{"id": "1036037", "revid": "599013", "url": "https://it.wikipedia.org/wiki?curid=1036037", "title": "Karl Oppitzhauser", "text": "Prende parte a numerose gare nel suo paese sia endurance che corse in montagna o a ruote scoperte, sia in Formula 3 che in Formula 5000. Vincitore di un concorso promosso dall\"'\u00d6ASC Racing Team\", ottiene la possibilit\u00e0 di iscriversi al Gran Premio d'Austria 1976 con una March privata. La direzione di corsa per\u00f2 non accetter\u00e0 l'iscrizione a causa della sua scarsa esperienza motoristica.\nDa allora si dedicher\u00e0 alle gare turismo e gestir\u00e0 una concessionaria d'auto nella sua citt\u00e0 natale."}
{"id": "1036042", "revid": "3732", "url": "https://it.wikipedia.org/wiki?curid=1036042", "title": "Caratteri alfanumerici", "text": "In informatica, molte sigle e acronimi sono formati da caratteri alfanumerici, ovvero alfabetici e numerici. Il termine sta ad indicare l'insieme delle lettere dell'alfabeto latino e dei numeri arabi. Appartengono a quest'insieme le lettere minuscole dalla a alla z, le maiuscole dalla A alla Z e i numeri da 0 a 9. Un esempio di acronimo alfanumerico \u00e8 l'estensione, cio\u00e8 il suffisso che segue il nome di un file. \nUn codice composto dalle lettere dell'alfabeto e da cifre numeriche \u00e8 chiamato codice alfanumerico.\nIn informatica un carattere memorizzato in forma alfanumerica \u00e8 molto pi\u00f9 \"leggero\" di un carattere ASCII. Mentre infatti quest'ultimo tipo di dati occupa 8 bit, per memorizzare un carattere alfanumerico ne bastano 6.\nDato che ogni bit vale 0 o 1 il numero di valori che si possono immagazzinare in sei bit \u00e8 pari a 26, ovvero 64.\nSe si prende in considerazione il caso in cui il dato non sia sensibile alle maiuscole il numero di caratteri possibili \u00e8 pari a 36, c'\u00e8 quindi spazio per memorizzare altre 28 tipologie di caratteri. Solitamente si memorizzano in questo modo \"/\" e segni di punteggiatura, questo fa s\u00ec che i dati alfanumerici siano i pi\u00f9 indicati per immagazzinare semplici testi ed indirizzi di siti Internet."}
{"id": "1036044", "revid": "287204", "url": "https://it.wikipedia.org/wiki?curid=1036044", "title": "22185 Stiavnica", "text": ""}
{"id": "1036047", "revid": "287204", "url": "https://it.wikipedia.org/wiki?curid=1036047", "title": "22450 Nove Hrady", "text": ""}
{"id": "1036048", "revid": "287204", "url": "https://it.wikipedia.org/wiki?curid=1036048", "title": "22465 Karelandel", "text": ""}
{"id": "1036050", "revid": "1527148", "url": "https://it.wikipedia.org/wiki?curid=1036050", "title": "Lingua gan", "text": "La lingua gan \u00e8 una lingua sinitica parlata in Cina, nella parte meridionale.\nDistribuzione geografica.\nSecondo \"Ethnologue\", i locutori di gan erano circa 20 milioni nel 1984, stanziati nelle province di Jiangxi, Hunan, Hubei, Anhui e Fujian.\nAl 2018, sempre secondo Ethnologue, \u00e8 parlata da 22 milioni di parlanti madrelingua.\nClassificazione.\nSecondo lo standard ISO 639 la lingua gan \u00e8 un membro della macrolingua lingua cinese (codice ISO 639-2 e ISO 639-2 zho).\nFonologia.\nLa lingua gan \u00e8 una lingua tonale.\nSistema di scrittura.\nPer la scrittura si utilizzano i caratteri cinesi, sia quelli semplificati sia quelli tradizionali."}
{"id": "1036051", "revid": "1305772", "url": "https://it.wikipedia.org/wiki?curid=1036051", "title": "Piazza San Domenico", "text": "La piazza San Domenico \u00e8 presente in diverse citt\u00e0 italiane:"}
{"id": "1036052", "revid": "729019", "url": "https://it.wikipedia.org/wiki?curid=1036052", "title": "Battaglia di Pigae", "text": "La battaglia di Pigae fu combattuta tra l'11 e il 18 marzo 922, nei pressi di Costantinopoli, tra l'esercito bizantino e quello dei Bulgari, e termin\u00f2 con la vittoria di questi ultimi.\nLa battaglia.\nLo Zar dei Bulgari Simeone I sognava di salire sul trono bizantino: chiese allora nel 917 la reggenza del giovane Imperatore Costantino VII. Nel 919 l'ammiraglio bizantino Romano Lecapeno tolse alla madre di Costantino VII, Zoe Carbonopsina, la reggenza imperiale, e dal 920 prese in mano le redini dell'Impero, facendosi nominare da Costantino VII co-imperatore. Simeone, essendosi vista sbarrata la strada diplomatica al trono imperiale, nel 920 dichiar\u00f2 guerra all'Impero, con una serie di campagne che dur\u00f2 sino al 924.\nNel 922 un grande esercito bulgaro comandato da Teodoro Sigritsa marci\u00f2 rapidamente attraverso le montagne di Strandzha e raggiunse i pressi di Costantinopoli. Romano I Lecapeno diede il comando dell'esercito bizantino al generale Potas Argiro e all'ammiraglio Alessio Mosele.\nLa battaglia fu combattuta a Pigae. I Bulgari iniziarono subito a schiacciare i Bizantini, i cui generali furono i primi a fuggire. Alessio Mosele mor\u00ec annegato in un tentativo disperato di raggiungere una nave. La maggior parte dei soldati e dei marinai bizantini furono uccisi, molti dei quali morti per annegamento, pochi furono fatti prigionieri dai Bulgari.\nDopo la battaglia di Pigae i Bulgari bruciarono tutti i palazzi di Pigae, saccheggiarono il Corno d'Oro ed entrarono trionfalmente a Preslav."}
{"id": "1036059", "revid": "1501558", "url": "https://it.wikipedia.org/wiki?curid=1036059", "title": "Kubok Ukra\u00efny", "text": "La Coppa d'Ucraina (, \"Kubok Ukra\u00efny\") \u00e8 una competizione calcistica nazionale dell'Ucraina. \u00c8 il secondo torneo per importanza del calcio ucraino dopo la Prem\"jer-liha.\nLa vincitrice si qualifica per la Europa League.\nFormula.\nLa formula di questa competizione comprende quattro turni a eliminazione diretta pi\u00f9 la finalissima. Il primo turno corrisponde ai sedicesimi di finale e coinvolge i 16 club della Ukrainian Premier League e 16 club provenienti dalle leghe inferiori (per partecipare, queste squadre hanno dovuto superare dei turni preliminari).\nNel tempo questo torneo ha subito diverse variazioni: la prima edizione prevedeva sfide di andata-ritorno, ma si \u00e8 poi preferito optare per singole partite a eliminazione diretta; si \u00e8 tornati poi nuovamente alle sfide di andata e ritorno a partire dagli ottavi di finale.\nSolitamente alle squadre dei campionati inferiori \u00e8 concesso il vantaggio di giocare in casa la partita (in caso di andata e ritorno, si gioca in casa loro la gara di andata).\nLa finale si disputa allo stadio Olimpico di Kiev. Dal 2007-2008 al 2010-2011 la finale si \u00e8 svolta in altri stadi, anche per via dei lavori di rinnovamento dello stadio Olimpico della capitale, necessari per preparare l'impianto all'europeo 2012."}
{"id": "1036060", "revid": "486946", "url": "https://it.wikipedia.org/wiki?curid=1036060", "title": "Coppa di Ucraina", "text": ""}
{"id": "1036068", "revid": "599013", "url": "https://it.wikipedia.org/wiki?curid=1036068", "title": "Brp", "text": ""}
