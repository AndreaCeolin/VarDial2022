{"id": "859966", "revid": "466539", "url": "https://it.wikipedia.org/wiki?curid=859966", "title": "Maltodestrina", "text": "La maltodestrina \u00e8 un carboidrato complesso idrosolubile. Si ottiene tramite processi chimici di idrolisi principalmente dalla scomposizione degli amidi dei cereali (mais, avena, frumento, riso) o dei tuberi (patate, tapioca). \nIn base al grado di trasformazione di questi amidi si creano le maltodestrine, costituite da molecole di glucosio ordinate in catene di polimeri pi\u00f9 o meno lunghe. La lunghezza di queste ultime fornisce il parametro che permette di identificare e classificare le maltodestrine in base alla loro destrosio equivalenza (DE) partendo da 2-4 fino a 19. Pi\u00f9 alta \u00e8 la DE e pi\u00f9 corta sar\u00e0 la catena di polisaccaridi, quindi la maltodestrina avr\u00e0 un comportamento ai fini digestivi pi\u00f9 simile a quello del glucosio. La maltodestrina, nonostante sia composta da polimeri del glucosio, ha un indice glicemico analogo al glucosio, ovvero 100 in relazione al glucosio, e 137 in relazione al pane bianco.\n\u00c8 un ottimo sostituto del destrosio e proprio per questo motivo alla fine degli anni ottanta l'industria del culturismo la impieg\u00f2 in modo massiccio per aumentare l'apporto di carboidrati nella dieta senza ricorrere allo zucchero.\nLe ultime scoperte scientifiche hanno messo in risalto alcune propriet\u00e0 interessanti della maltodestrina ricavata dalla lavorazione dell'amido di avena e riso.\nCarboidrati complessi del riso:\nQueste caratteristiche rendono la maltodestrina molto usata in ambito sportivo.\nStruttura.\nLa maltodestrina consiste in unit\u00e0 di D-glucosio (destrosio) legate in catene di variabile lunghezza. Le unit\u00e0 di glucosio sono principalmente legate con legami 1-4 \u03b1 glicosidici. La maltodestrina \u00e8 tipicamente composta da una variet\u00e0 di catene che possono variare da 3 a 17 unit\u00e0 di glucosio.\nLe maltodestrine sono classificate con la destrosio equivalenza (DE) e il loro valore pu\u00f2 andare da 2 a 20. Maggiore \u00e8 la DE, pi\u00f9 corte sono le catene di glucosio, maggiore \u00e8 la dolcezza, maggiore \u00e8 la solubilit\u00e0, e minore \u00e8 la resistenza al calore. Secondo la nomenclatura stabilita dall'Unione Europea, una DE attorno a 20 rende il prodotto dell'idrolisi dell'amido sciroppo di glucosio, mentre una DE attorno a 10 o pi\u00f9 bassa classifica le maltodestrine come destrine.\nMaltodestrina e celiachia.\nLa maltodestrina pu\u00f2 derivare da qualsiasi tipo di amido. Negli Stati Uniti, questo amido \u00e8 solitamente derivato dal mais; in Europa \u00e8 pi\u00f9 comunemente derivato dal grano. In realt\u00e0, anche se la maltodestrina derivata dal grano potrebbe allarmare i soggetti che soffrono di intolleranza al glutine, tali timori sono infondati. Infatti, la produzione di maltodestrina comporta dei trattamenti durante i quali la maggior delle proteine sono rimosse, rendendola effettivamente una sostanza priva di glutine. Se la maltodestrina deriva dalla lavorazione dell'amido di grano, comunque \u00e8 riportato sulla confezione.\nMaltodestrine e sport.\nLa maltodestrina viene impiegata in una vasta gamma di sport per contribuire a soddisfare le energie richieste dall'esercizio fisico intenso. Sebbene strutturalmente risulti come un carboidrato \"complesso\" (polisaccaride) a causa del numero di molecole di destrosio da cui \u00e8 composta, la struttura chimica \u00e8 tale da renderla in grado di essere scomposta, quindi digerita, e assorbita molto rapidamente. Questo perch\u00e9 i legami di idrogeno che legano le molecole di destrosio all'interno della maltodestrina sono molto deboli, e permettono agli enzimi di scinderle facilmente e molto rapidamente durante il processo digestivo. \u00c8 infatti digerita pi\u00f9 velocemente dello zucchero (saccarosio), e alcuni le attribuiscono un indice glicemico di 105, cio\u00e8 superiore a quello del glucosio, probabilmente per i tempi di svuotamento gastrico e assimilazione leggermente pi\u00f9 rapidi. Effettivamente la risposta insulinica tra glucosio e maltodestrina \u00e8 simile. \nI suoi impieghi principali sono legati al supplemento energetico, da parte di atleti di endurance (ciclisti, runner) o di potenza (bodybuilder), col fine di fornire un supporto energetico durante l'attivit\u00e0, ottimizzare il recupero del glicogeno, e facilitare il recupero dopo l'esercizio. Infatti proprio per la struttura complessa, la bassa destrosio equivalenza (DE) e il maggiore peso molecolare, l'osmolarit\u00e0 di una bevanda a base di maltodestrina risulta inferiore a quella di una quantit\u00e0 isocalorica di destrosio all'interno di una stessa dose di liquido. L'inferiore osmolarit\u00e0 si traduce in tempi di transito ridotti, e riesce quindi a favorire un pi\u00f9 rapido recupero. Spesso la maltodestrina figura come ingrediente principale negli integratori con formule per aumentare il peso corporeo in quanto risulta un modo economico e conveniente per apportare carboidrati (i principali elementi che favoriscono l'aumento di peso). Viene anche utilizzato come integratore in ambito clinico per i pazienti che accusano un forte appetito o un elevato consumo energetico.\nCi sono prove considerevoli che indicano i benefici per il rifornimento energetico in modo pi\u00f9 efficiente attraverso il consumo di carboidrati ad alto indice glicemico nel periodo post allenamento, e alcuni testi raccomandano una miscela di maltodestrine e destrosio (glucosio) o fruttosio in questa fase. Le maltodestrine e il destrosio hanno ciascuno una diversa osmolarit\u00e0, un diverso tempo di svuotamento gastrico, cos\u00ec come un diverso tempo di assorbimento a livello intestinale nel sangue. Inoltre ci sono due meccanismi separati per l'assorbimento dei carboidrati a livello intestinale, uno che assorbe i carboidrati come monosaccaridi, e uno che li assorbe come disaccaridi e oligosaccaridi. Quindi, utilizzando sia maltodestrine che destrosio o fruttosio nel post allenamento, si \u00e8 in grado di massimizzare l'assorbimento utilizzando entrambi i meccanismi in modo indipendente. Alcuni studi hanno dimostrato che una soluzione contenente questi diversi substrati favorisce un maggiore assorbimento di carboidrati e una migliore idratazione a seguito dell'esercizio."}
{"id": "859969", "revid": "729019", "url": "https://it.wikipedia.org/wiki?curid=859969", "title": "Johnny I Hardly Knew Ye", "text": "Johnny I Hardly Knew Ye \u00e8 una canzone tradizionale irlandese che si esprime contro la guerra e contro il reclutamento militare. Rappresent\u00f2 inoltre la base per la popolare canzone statunitense \"\"When Johnny Comes Marching Home\". Nonostante non esista nessuna versione pubblicata prima del 1863 (\"When Johnny Comes Marching Home Again\"\" ), questo canto viene considerato risalente ai primi del XIX secolo, quando le truppe irlandesi combattevano per la Compagnia Britannica delle Indie Orientali.\nLa canzone venne reinterpretata nel 1979 dalla band punk rock The Clash nel brano \"English Civil War\". Venne interpretata poi anche dai Dropkick Murphys nell'album \"The Meanest of Times\" con il titolo di \"Johnny I Hardly Knew Ya\", anche se il testo era stato parecchio modificato e ritoccato, mantenendo per\u00f2 l'accezione antimilitarista.\nLa versione originale si riferisce a soldati provenienti da Athy, nella contea di Kildare, che combatterono nel \"Sulloon\" (Ceylon - Sri Lanka) per la gi\u00e0 citata Compagnia delle Indie Orientali Britannica. \u00c8 diventata una canzone contro la guerra.\nLa seguente \u00e8 la versione pi\u00f9 diffusa oggi della canzone. L'ultima parte pare essere un'aggiunta recente, posteriormente al 1922. Alcune varianti comuni sono riportate dopo il testo della canzone.\nTesto della canzone.\nLingua originale.\n\"While goin' the road to sweet Athy, hurroo, hurroo\"\n\"While goin' the road to sweet Athy, hurroo, hurroo\"\n\"While goin' the road to sweet Athy\"\n\"A stick in me hand and a drop in me eye\"\n\"A doleful damsel I heard cry,\"\n\"Johnny I hardly knew ye.\"\n\"With your guns and drums and drums and guns, hurroo, hurroo\"\n\"With your guns and drums and drums and guns, hurroo, hurroo\"\n\"With your guns and drums and drums and guns\"\n\"The enemy nearly slew ye\"\n\"Oh my darling dear, Ye look so queer\"\n\"Johnny I hardly knew ye.\"\n\"Where are your eyes that were so mild, hurroo, hurroo\"\n\"Where are your eyes that were so mild, hurroo, hurroo\"\n\"Where are your eyes that were so mild\"\n\"When my heart you so beguiled?\"\n\"Why did ye run from me and the child?\"\n\"Oh Johnny, I hardly knew ye.\"\n\"Where are your legs that used to run, hurroo, hurroo\"\n\"Where are your legs that used to run, hurroo, hurroo\"\n\"Where are your legs that used to run\"\n\"When you went for to carry a gun\"\n\"Indeed your dancing days are done\"\n\"Oh Johnny, I hardly knew ye.\"\n\"I'm happy for to see ye home, hurroo, hurroo\"\n\"I'm happy for to see ye home, hurroo, hurroo\"\n\"I'm happy for to see ye home\"\n\"All from the island of Sulloon\"\n\"So low in flesh, so high in bone\"\n\"Oh Johnny I hardly knew ye.\"\n\"Ye haven't an arm, ye haven't a leg, hurroo, hurroo\"\n\"Ye haven't an arm, ye haven't a leg, hurroo, hurroo\"\n\"Ye haven't an arm, ye haven't a leg,\"\n\"Ye're an armless, boneless, chickenless egg,\"\n\"Ye'll have to be put with a bowl out to beg,\"\n\"Oh Johnny I hardly knew ye.\"\n\"They're rolling out the guns again, hurroo, hurroo\"\n\"They're rolling out the guns again, hurroo, hurroo\"\n\"They're rolling out the guns again,\"\n\"But they never will take our sons again,\"\n\"No they never will take our sons again,\"\n\"Johnny I'm swearing to ye.\"\nTraduzione.\nPercorrendo la strada per la dolce Anthy, ohim\u00e8, ohim\u00e8,\nPercorrendo la strada per la dolce Anthy, ohim\u00e8, ohim\u00e8,\nPercorrendo la strada per la dolce Anthy\nCon un bastone in mano e una lacrima all'occhio\nSentii gridare una dolente fanciulla :\nJohnny, a stento ti ho riconosciuto.\nRitornello:\nCoi tuoi fucili e i tamburi e tamburi e fucili, ohim\u00e8, ohim\u00e8,\nCoi tuoi fucili e i tamburi e tamburi e fucili, ohim\u00e8, ohim\u00e8,\nCoi tuoi fucili e i tamburi e tamburi e fucili\nIl nemico ti ha quasi ammazzato\nOh, mio caro, mio caro, sembri cos\u00ec strano,\nJohnny, a stento ti ho riconosciuto.\nDove sono quegli occhi che erano cos\u00ec buoni, ohim\u00e8, ohim\u00e8,\nDove sono quegli occhi che erano cos\u00ec buoni, ohim\u00e8, ohim\u00e8,\nDove sono quegli occhi che erano cos\u00ec buoni,\nQuando il mio cuore tanto incantavi\nPerch\u00e9 sei scappato da me e da tuo figlio?\nJohnny, a stento ti ho riconosciuto.\nDove sono le gambe con cui correvi, ohim\u00e8, ohim\u00e8,\nDove sono le gambe con cui correvi, ohim\u00e8, ohim\u00e8,\nDove sono le gambe con cui correvi\nQuando per la prima volta andasti a portare un fucile,\nCerto che i giorni delle feste da ballo sono finite:\nJohnny, ti conoscevo appena.\nTi manca un braccio, ti manca una gamba, ohim\u00e8, ohim\u00e8,\nTi manca un braccio, ti manca una gamba, ohim\u00e8, ohim\u00e8,\nTi manca un braccio, ti manca una gamba,\nSei un monco senz'ossa come un uovo senza il pulcino\nDovrai pigliare un piattino e andare a mendicare,\nJohnny, ti conoscevo appena.\nSono contenta di vederti a casa, ohim\u00e8, ohim\u00e8,\nSono contenta di vederti a casa, ohim\u00e8, ohim\u00e8,\nSono contenta di vederti a casa,\nTornato dall'isola di Ceylon;\nCon poca carne addosso ma tante ossa in vista,\nOh, Johnny, conoscevo appena\nStanno tirando fuori ancora i cannoni, ohim\u00e8, ohim\u00e8,\nStanno tirando fuori ancora i cannoni, ohim\u00e8, ohim\u00e8,\nStanno tirando fuori ancora i cannoni,\nMa non si prenderanno mai pi\u00f9 i nostri figli,\nNo, non si prenderanno mai pi\u00f9 i nostri figli,\nJohnny, te lo giuro.\nCuriosit\u00e0.\nUna versione della canzone \u00e8 presente nel film di Stanley Kubrick \"\", durante le scene del bombardiere B-52 che vola verso la Russia.\nNella pubblicit\u00e0 della Seat Altea XL andata in onda nel 2007 c'\u00e8 una versione dei Foreign Feathers.\nCompare nel film di animazione 'Z la formica', quando le formiche partono per una missione contro le termiti.\nIl tema venne utilizzato per la serie cinematografica Die Hard.\nLa canzone viene anche citata nel libro di Giancarlo De Cataldo \"I traditori\".\nViene utilizzata come sigla di chiusura nell'episodio 25 dell'anime Black Lagoon."}
{"id": "859980", "revid": "33689", "url": "https://it.wikipedia.org/wiki?curid=859980", "title": "Alcmeone di Crotone", "text": "Introduzione.\nQuasi tutte le informazioni superstiti circa Alcmeone di Crotone sono state messe in discussione dagli studiosi: essi si sono chiesti se fosse un medico o un \"fisiologo\" (\"impegnato ad indagare la natura\") presocratico, se fosse un pitagorico o in relazione con i pitagorici, se il suo atteggiamento scientifico fosse da qualificare come \"empirico\", se realmente avesse, primo in Occidente, praticato la dissezione del corpo umano a fini scientifici, se il ruolo centrale da lui attribuito - secondo le fonti dossografiche - al cervello nel coordinare le sensazioni non fosse da ridimensionare.\nNegli ultimi decenni la revisione critica delle testimonianze e dei frammenti di Alcmeone ha determinato di fatto il superamento di tutti quegli \"entusiasmi\", certamente prematuri, che vorrebbero il crotoniate \"il padre dell'anatomia, della fisiologia, dell'embriologia, della psicologia, della medicina stessa\".\nSi \u00e8 aperta, in tal modo, sul piano metodologico, la via per una comprensione autenticamente \"storica\" della figura di Alcmeone, dimensionata nel tempo ed \"in situazione\".\nMoltissimi frammenti dei testi scomparsi, ma citati particolarmente da Teofrasto, sono stati raccolti da Codellas (1932) e da questi \u00e8 possibile evincere il suo pensiero. Si pu\u00f2 pertanto affermare che Alcmeone \u00e8 stato il primo filosofo naturalista (Strata, 2014). Robert Doty (2007) ha ripercorso la storia per quell'epoca straordinaria di Alcmeone, giungendo a concludere che le sue scoperte devono essere considerate rivoluzionarie al pari di quelle di Copernico e di Darwin. Da notare che il grande Aristotele neg\u00f2 i rapporti fra cervello e fenomeni mentali in quanto toccando il cervello, non si hanno sensazioni e il cuore \u00e8 ultimo a morire, localizzando dunque qui le capacit\u00e0 della mente.\nBiografia.\nDalla vita di Alcmeone non sappiamo molto. Aristotele riferisce che, \u00abquanto all'et\u00e0\u00bb, \u00abAlcmeone era giovane quando Pitagora era vecchio\u00bb. Tuttavia, il passo non \u00e8 contenuto in tutti i manoscritti n\u00e9 concordemente riferito dai commentatori antichi.\nContemporanei e diretti interlocutori di Alcmeone furono, secondo Diogene Laerzio , Brontino, Leonte e Batillo; personaggi considerati da Giamblico \u00abpitagorici\u00bb.\nDal punto di vista cronologico, risulta incerto se il \"floruit\" di Alcmeone sia da individuare nell'ultimo quarto del VI secolo, o piuttosto al principio o a met\u00e0 (e oltre) del V secolo a.C.. Nel complesso il periodo pi\u00f9 apprezzato dagli interpreti moderni \u00e8 quello che va all'incirca dal 490 al 430 a.C..\nLa sua patria viene dalle fonti identificata con Crotone, citt\u00e0 achea e magnogreca, fondata, secondo Dionigi di Alicarnasso (II, 59, 3), nel terzo anno della XVII Olimpiade (709-708 a.C.). Il padre era, secondo la tradizione dossografica, Per\u00edthos (Diog. Laert. VIII 83; Clem. Alex., \"Strom\". I 78).\nIndagine sulla natura e medicina.\nDiogene Laerzio (VIII 83) considera Alcmeone \u00abdiscepolo di Pitagora\u00bb: il suo impegno avrebbe riguardato \u00abper lo pi\u00f9\u00bb la \u00abmedicina\u00bb. Tra i \"fisiologi\" viene annoverato da Teofrasto . Secondo il giudizio di Galeno , Alcmeone, allo stesso modo di Melisso di Samo, Parmenide, Empedocle, Gorgia, Prodico e degli autori antichi in genere, scrisse un'opera \"Sulla natura\". Per Favorino e Clemente Alessandrino sarebbe stato addirittura il primo a comporre un discorso intitolato \"Per\u00ec physeos\". La sola attestazione che fa diretto riferimento ad Alcmeone come \"medicus\" \u00e8 quella di Calcidio, risalente al IV secolo d.C.\nPer il periodo storico in esame (VI-V secolo a.C.), la distinzione tra fisiologia/filosofia e medicina risultava essere non ancora strutturata: non solo \u00abla linea di demarcazione fra questi due ambiti doveva essere fluida\u00bb, ma all'interno dell'indagine \"per\u00ec physeos\" confluivano sia lo studio della natura, che del corpo umano e, pi\u00f9 in generale, per gli enti tutti, apprezzati e osservati nella loro globalit\u00e0.\nIl primo frammento pervenutoci di Alcmeone contrappone l'onniscienza certa e immutabile degli dei alla scienza mutevole e ipotetica degli uomini che desumono le proprie tesi dai segni visibili nei corpi esaminati:\nTuttavia, tale sapere non viene ancora associato alla filosofia o alla teologia umane.\nLa salute come equilibrio tra propriet\u00e0 opposte.\nIl dossografo greco Aezio, attivo tra il I secolo a.C. e il I secolo d.C., attribuisce ad Alcmeone la teoria medica, divenuta molto comune fra i Greci, della salute come equilibrio (\"isonomia\") tra elementi o propriet\u00e0 (\"dynameis\") opposte: \nSimile dottrina ricorre, altres\u00ec, nel trattato ippocratico \"Sull'antica medicina\" (cap. 14) datato dalla critica agli ultimi decenni del V secolo a.C.: \nNel riportare la dottrina dei pitagorici, secondo la quale \u00able contrariet\u00e0 erano per essi principi delle cose che sono\u00bb, Aristotele , dubita che all'origine vi fosse stato un contributo determinante da parte di Alcmeone. Questi, ad ogni modo, sosteneva che \u00abduplici sono per lo pi\u00f9 le cose riguardanti l'uomo\u00bb. A differenza dei pitagorici\u00a0\u2013 continua Aristotele\u00a0\u2013 egli \u00abnon definiva quali fossero le contrariet\u00e0, ma nominava quelle che gli capitavano, bianco nero, dolce amaro, buono cattivo, grande piccolo\u00bb.\nLa dissezione di animali.\nNel suo \"Commento al Timeo di Platone\", il filosofo Calcidio riferisce che Alcmeone, \u00abesperto di questioni fisiche\u00bb, fu \u00abil primo che sezion\u00f2 animali viventi\u00bb: in particolare la sua attenzione si concentr\u00f2 a \u00abmostrare come \u00e8 fatto l'occhio\u00bb. Secondo la testimonianza di Teofrasto, Alcmeone ebbe modo di identificare determinati \u00abcanali\u00bb (\"poroi\") che conducevano le sensazioni dagli organi di senso (orecchie, naso, lingua, occhi) al cervello, descrizione che si riferisce probabilmente ai fori dei nervi cranici.\nDal punto di vista storico, la critica pi\u00f9 accorta riconosce come \u00abi canali\u00bb, cui fa riferimento Teofrasto, fossero, per quel che concerne l'udito e l'olfatto, \u00abgrosse strutture, quali i condotti delle narici e il meato uditivo esterno\u00bb. Nel caso dell'occhio, tuttavia, le \u00abosservazioni\u00bb, effettuate da Alcmeone, \u00abnon riguardavano \"esclusivamente\" strutture esterne o di superficie: molto sarebbe infatti frutto di una conoscenza delle strutture retrostanti l'occhio\u00bb. Il medico e fisiologo crotoniate si pu\u00f2 al riguardo desumere che abbia, in forma assai limitata e circoscritta, praticato su animali \u00abuna recisione dell'occhio per mettere allo scoperto le strutture retrostanti, che si dipartono alla volta del cervello\u00bb. Infatti descrive in maniera inequivocabile le vie ottiche (nervi ottici, chiasma e tratti ottici), come riportato da Calcidio.\nSolo dopo Aristotele la dissezione cominci\u00f2 lentamente ad imporsi, per diventare pratica assai diffusa e sistematica in et\u00e0 ellenistica.\nIl ruolo \"egemonico\" del cervello: percezione e comprensione.\nNel complesso \u00absi pu\u00f2 riconoscere che il primo impiego del coltello a vantaggio della ricerca sulla natura risale ad Alcmeone\u00bb.. Questo \u00abrese possibile la scoperta del collegamento nervoso tra l'occhio e il cervello e diede avvio a riflessioni sulla reale sede delle sensazioni in quest'ultimo organo\u00bb..Di rilievo la testimonianza di Teofrasto (\"De sensu\". 25 sg.): \nL'anima.\nSecondo Aezio, Alcmeone afferm\u00f2 che le anime sono causa del proprio movimento e di quello del corpo nel quale sono immerse. Poich\u00e9 il moto proprio delle anime \u00e8 continuo e ininterrotto, esse possono essere assimilate ai corpi celesti divini e da ci\u00f2 si pu\u00f2 derivare la loro immortalit\u00e0. Ci\u00f2 che si muove \u00e8 vivo e ci\u00f2 che si muove continuamente \u00e8 continuamente vivo e quindi immortale. L'argomento di Alcmeone fu ripreso da Platone nel \"Fedro\" (245c-246a).\nI limiti della conoscenza umana.\nDiogene Laerzio conserva l\"'incipit\" dell'asserito trattato di Alcmeone \u201cSulla natura\u201d:"}
{"id": "859981", "revid": "287204", "url": "https://it.wikipedia.org/wiki?curid=859981", "title": "Il paradiso maoista", "text": "Il paradiso maoista (\"Gather Yourselves Together\") \u00e8 il primo romanzo di Philip K. Dick, scritto tra il 1948 e il 1950, ma pubblicato postumo soltanto nel 1994. Fa parte dei romanzi non di fantascienza (\"mainstream\") dello scrittore statunitense.\nTrama.\nNel 1949, dopo l'evacuazione di tutte le attivit\u00e0 commerciali americane dalla Cina, Verne Tildon e Barbara Mahler sono costretti a metter da parte i risentimenti e le frustrazioni di una precedente relazione amorosa a causa del compito loro assegnato: rimanere a guardia di un impianto industriale in attesa dei nuovi padroni comunisti. Il giovane Carl Fitter, senza volerlo, si ritrova invischiato tra le loro tensioni, in un gioco complesso dove i veri protagonisti sono i sentimenti e la loro progressiva disgregazione."}
{"id": "859989", "revid": "339392", "url": "https://it.wikipedia.org/wiki?curid=859989", "title": "Renault-Alpine", "text": ""}
{"id": "859994", "revid": "1305772", "url": "https://it.wikipedia.org/wiki?curid=859994", "title": "The Black Page", "text": "The Black Page \u00e8 una composizione musicale di Frank Zappa, nota per essere particolarmente difficile da eseguire.\nIl titolo (in italiano \"la pagina nera\") \u00e8 dovuto al fatto che la partitura presenta una incredibile concentrazione di segni musicali (note, punti eccetera).\nIl brano fu concepito come assolo di batteria e percussioni per il batterista Terry Bozzio. Fu successivamente arrangiato in alcune differenti versioni con melodia e accordi.\nIn seguito Vinnie Colaiuta fu in grado di eseguire \"The Black Page\" a memoria durante la sua audizione per entrare nel gruppo di Zappa.\nNell'album dal vivo \"Zappa in New York\", Zappa parla di \"statistical density\" (densit\u00e0 statistica) del brano.\nCon il suo linguaggio originale Zappa intendeva descrivere la complessit\u00e0 ritmica del brano, con uso estensivo di gruppi irregolari molto elaborati, il tutto per\u00f2 incluso in una cornice \"regolare\" di un metro in 4/4."}
{"id": "859995", "revid": "7336", "url": "https://it.wikipedia.org/wiki?curid=859995", "title": "The black page", "text": ""}
{"id": "860000", "revid": "188116", "url": "https://it.wikipedia.org/wiki?curid=860000", "title": "Jos\u00e9 Pi\u00f1era", "text": "Biografia.\nLaureato alla Universidad Cat\u00f3lica de Chile, nel 1974 conseguir\u00e0 poi il PhD in economia presso l'Universit\u00e0 Harvard. Dal 1975 insegn\u00f2 Economia all'Universit\u00e0 cattolica del Cile a Santiago.\nMinistro del Lavoro e della Sicurezza Sociale.\nDurante il regime militare di Augusto Pinochet ha rivestito prima il ruolo di Ministro del Lavoro e della Sicurezza Sociale (1978-1980), poi quello di Ministro delle Miniere (1980-1981). Assunse i \"Chicago boys\", gruppo di giovani economisti cileni formati, negli anni settanta, presso l'universit\u00e0 di Chicago sotto l'egida di Milton Friedman e Arnold Harberger. In quegli anni, Pi\u00f1era implement\u00f2 tre riforme: la privatizzazione del sistema pensionistico, la creazione di un nuovo codice del lavoro pro-occupazione, e la legge costituzionale che apriva il settore minerario all'iniziativa privata.\nDissensi con la giunta militare.\nPi\u00f1era cominci\u00f2 progressivamente a distaccarsi dal regime: nell'aprile del 1981 venne reso noto che, in una riunione del gabinetto dei ministri, affront\u00f2 il generale Pinochet per evitare che un importante leader sindacale, Manuel Bustos, venisse esiliato. Come risultato, l'ordine di esilio fu revocato.\nIn disaccordo con la giunta militare, nel dicembre 1981 rassegn\u00f2 le dimissioni, avviando cos\u00ec una campagna indirizzata alla transizione del Cile verso una democrazia. \nEgli sostiene che le sue politiche favorirono il cosiddetto \"miracolo economico del Cile\".\nPi\u00f1era poi si schier\u00f2 contro Pinochet al referendum del 1988, che costrinse il generale a ritirarsi e indire libere elezioni nel 1989.\nDopo il ritorno alla democrazia.\nNel 1990, dopo l'avvenuta transizione del paese alla democrazia, Pi\u00f1era fond\u00f2 \"Proyecto Chile 2010\" con l'obiettivo di trasformare il Cile in un paese sviluppato entro quella data (il bicentenario dell'indipendenza). Nel 1991 ader\u00ec all'Unione Democratica Indipendente.\nNel 1992, con l'obiettivo di dimostrare che anche i poveri potessero comprendere i benefici di un'economia liberista, si candid\u00f2 come consigliere comunale a Conchal\u00ed, dove vinse.\nAlle elezioni presidenziali del 1993, per protesta con l'UDI perch\u00e8 voleva la scelta del candidato attraverso le primarie, si candid\u00f2 come indipendente, arrivando terzo tra i sei contendenti, con il 6,18 % delle preferenze.\nNel 1994 ha fondato il \"The International Center for Pension Reform\" per promuovere in tutto il mondo il sistema pensionistico cileno. Nello stesso anno divenne co-presidente del \"Cato Institute's Project on Social Security Choice\".\nIl fratello minore Sebasti\u00e1n Pi\u00f1era, del partito liberal-conservatore Rinnovamento Nazionale, alle presidenziali del 2009, \u00e8 stato eletto Presidente della Repubblica con una coalizione di centro-destra, venendo rieletto alle presidenziali del 2017.\nPolemiche sulla partecipazione ai governi di Pinochet.\nNel giugno 2010 \u00e8 coinvolto in una polemica sul giudizio storico su Pinochet e Allende: pur riconoscendo la repressione della dittatura, aggiunse che il golpe fu necessario perch\u00e9 Allende, dopo l'elezione, si era posto fuori dalla legalit\u00e0 devastando la democrazia e l'economia cilena, con l'intenzione di instaurare il \"socialismo reale castrista\", pur essendo stato sfiduciato dal Parlamento (il Congresso del Cile), che invoc\u00f2 spesso, in effetti, un intervento legalitario dei militari (che invece instaurarono un regime). Pi\u00f1era azzard\u00f2 anche un contestato paragone con la salita al potere di Adolf Hitler in Germania, avvenuta anch'essa con metodi formalmente democratici. Egli ha considerato il golpe come un male minore, e ha sostenuto che i militari eseguirono un ordine legittimo del Parlamento (che poi per\u00f2 sciolsero), che vot\u00f2 a favore della destituzione di Allende 18 giorni prima dell'11 settembre 1973.\nMolte volte, a causa della sua collaborazione alla politica economica del regime, \u00e8 stato duramente contestato e insultato, arrivando fino quasi alle minacce di violenza fisica, da movimenti della sinistra comunista. Tuttavia occorre ricordare la sua disapprovazione alle torture e alle violazioni di diritti umani nel Cile di Pinochet, di cui almeno in parte doveva essere a conoscenza (viste anche le sue dimissioni), cosa che per\u00f2 non gli imped\u00ec di far parte del governo dittatoriale.\nEgli sottolinea spesso che, a suo dire, la colpa fu della sinistra come della destra, per il clima da guerra civile creato da formazioni militari e paramilitari, come il MIR, che Allende legittim\u00f2 offrendo al suo leader un posto di governo (da questi rifiutato), nonostante l'uso del terrorismo da parte della formazione di estrema sinistra. Sull'uso della tortura ha scritto invece che \nPi\u00f1era ha prodotto inoltre un dossier, intitolato \"Nunca m\u00e1s\" (\"mai pi\u00f9\") o \"Never again. How Allende destroyed democracy in Chile\" (\"Mai pi\u00f9. Come Allende ha distrutto la democrazia in Cile\"), il cui titolo spagnolo si ispira al rapporto omonimo sulla guerra sporca argentina, in cui espone il proprio punto di vista e afferma che non dovr\u00e0 pi\u00f9 avvenire che la violenza politica contamini la vita del Cile, e che ogni tentativo di rivoluzione o reazione contro la democrazia liberale, dovr\u00e0 essere fermato sul nascere, al fine di evitare guerriglia e terrorismo (compreso quello di stato, come avvenuto nella dittatura militare)."}
{"id": "860008", "revid": "1793900", "url": "https://it.wikipedia.org/wiki?curid=860008", "title": "Castro Valley", "text": "Castro Valley \u00e8 una citt\u00e0 fondata nella Contea di Alameda, in California, negli Stati Uniti nei pressi di San Francisco."}
{"id": "860009", "revid": "1714743", "url": "https://it.wikipedia.org/wiki?curid=860009", "title": "Lotario II di Lotaringia", "text": "Origine.\nEra il figlio secondogenito del re d'Italia (822-850), poi Imperatore d'Occidente e re di Lotaringia (840-855), Lotario I (795-\u2020 855) e di Ermengarda di Tours (?-\u2020 851), figlia di Ugo di Tours, membro della famiglia degli Eticonidi, che vantavano la loro discendenza dai re merovingi. Lotario II era nipote quindi di Ludovico il Pio (778-\u2020 840, imperatore d'Occidente dall'814) e di Ermengarda di Hesbaye (780-\u2020 818).\nBiografia.\nSecondo il cronista Reginone, nell'851, in giovane et\u00e0, Lotario rimase orfano di madre.\nNell'855, secondo gli \"Annales Bertiniani\", il padre diede a Lotario la potest\u00e0 sulla Frisia.\nSempre nell'855, il padre Lotario I si ammal\u00f2 seriamente e, disperando della guarigione, rinunci\u00f2 al trono e si fece monaco nell'Abbazia di Pr\u00fcm; prima di morire, secondo Reginone, con la Ripartizione di Pr\u00fcm divise il suo regno, la Lotaringia, fra i tre figli:\nCarlo era ancora un bambino e, secondo gli \"Annales Bertiniani,\" era anche epilettico, per cui i suoi fratelli, a Orbe, cercarono di convincerlo a rinunciare al regno che il padre gli aveva destinato e a farsi tonsurare, ma i nobili provenzali si ribellarono a tale proposta (secondo gli \"Annales Bertiniani\" la causa fu la mancanza di accordo tra i fratelli maggiori) e Carlo mantenne il trono.\nLotario II, sempre nell'855, su pressione del padre Lotario I, per stringere legami di parentela con una delle pi\u00f9 potenti famiglie del regno, secondo gli \"Annales Lobienses\", spos\u00f2 Teutberga (o Teoberga \u2020 prima del 25 novembre 875), figlia del conte del Vallese Bosone il Vecchio, capostipite della dinastia Bosonide e sorella dell'abate Uberto.Molto probabilmente Lotario, al momento del matrimonio, aveva gi\u00e0 un'amante di nome Waldrada, che, secondo lo storico \"Baron Ernouf\", era di nobile famiglia gallo-romana \u2013 il fratello, Thetgaud (Dietgold), era vescovo di Treviri e lo zio, Ghunter, era arcivescovo di Colonia \u2013 mentre per gli \"Annales Novienses\" era la sorella di Ghunter. Secondo la \"Vita Sancti Deicoli\", Waldrada era imparentata con Eberardo II, conte di Nordgau (comprendeva Strasburgo), della famiglia degli Eticonidi.\nSempre a detta di Baron Ernouf, dopo poco tempo, Lotario si riaccost\u00f2 all'amante (Waldrada) e, per liberarsi della moglie, l'accus\u00f2 di incesto col proprio fratello, Uberto (\u2020 864), abate dell'abbazia di Saint Maurice-in-Valais; ma dopo che un campione della regina si era sottoposto al giudizio di Dio (l'ordalia dell'acqua bollente), Teoberga era stata dichiarata innocente e riammessa a corte.\nDato che Teoberga non riusciva a dargli eredi, allo scopo di poter sposare la sua concubina, Waldrada, e di legittimare Ugo, il figlio avuto da quest'ultima, Lotario cerc\u00f2 l'appoggio degli zii, Ludovico il Germanico, re dei Franchi Orientali, e Carlo, re dei Franchi occidentali, che glielo negarono, non gradendo che l'erede che Waldrada aveva dato a Lotario II venisse legittimato.Nell'estate dell'858, Lotario II, con un contingente di nobili lotaringi, si aggreg\u00f2 all'esercito di Carlo il Calvo nella campagna contro i vichinghi.\nSempre nell'858, Lotario aveva trovato un accordo con il fratello Carlo, re di Provenza, per l'eredit\u00e0 del regno di Provenza: Lotario cedette alcuni territori al fratello ma, nel caso che Carlo fosse morto senza eredi, Lotario avrebbe ereditato il regno.\nAncora una volta, nell'858, Teoberga era stata allontanata dalla corte, ma il fratello Uberto, l'abate di Saint Maurice de Valais, non grad\u00ec e prese le armi, imponendo a Lotario di riprendersi la sorella.Poi Uberto si era dato al brigantaggio, nell'alta valle del Rodano, resistendo anche ad una spedizione inviatagli contro da Lotario, che si rivolse a suo fratello Ludovico, l'Imperatore, e gli cedette nell'859 le diocesi di Ginevra, Losanna e Sion, dove imperversava Uberto; in cambio dei territori, Ludovico gli promise il suo appoggio per risolvere il problema del suo divorzio.\nIl problema del divorzio da Teoberga.\nNel febbraio 860, Lotario convoc\u00f2 un concilio ad Aquisgrana (o Aix-la-Chapelle), dove, di fronte ai vescovi di Lotaringia, la regina Teoberga confess\u00f2 le sue colpe e fu condannata, per cui fu chiusa in un monastero; ma il sinodo non si pronunci\u00f2 sulla possibilit\u00e0, per Lotario II, di contrarre un secondo matrimonio. Teoberga riusc\u00ec a fuggire dal monastero in cui era stata chiusa e raggiunse il fratello Uberto. Nel frattempo, il vescovo di Reims Incmaro aveva composto un voluminoso trattato, il \"De divorcio Lotharii et Teulbergae\", in cui critic\u00f2, da un punto di vista morale e legale, la condanna della regina pronunciata nel sinodo di Aix-la-Chapelle. Cos\u00ec riusc\u00ec a coinvolgere nella contesa il re Carlo il Calvo, che diede rifugio a Teoberga ed a suo fratello Uberto, il quale aveva dovuto abbandonare il Vallese e la Lotaringia.Carlo il Calvo diede a Teoberga l'abbazia di Avenay, dove era (o era stata) badessa sua cognata, Bertha (ca. 830 \u2013 dopo l'852 forse l'877).\nNell'861, secondo la \"Chronica Albrici Monachi Trium Fontium\", Lotario aveva ripudiato Teoberga, con l'approvazione del conte Bosone, senza specificare se fosse il fratello, Bosone (820/5-874/8) conte del Vallese, o il nipote, Bosone V di Vienne o di Arles (ca. 844-887).Nell'862, con l'appoggio del fratello Ludovico II e dello zio Ludovico il Germanico, Lotario II convoc\u00f2 un secondo concilio ad Aquisgrana, dove il sinodo dei vescovi annull\u00f2 il matrimonio con Teoberga, per cui Lotario fu finalmente libero di sposare Waldrada. Secondo l\"'Herimanni Augiensis Chronicon\", il matrimonio fu celebrato nello stesso anno (862), dopo che il legame con Teoberga era stato sciolto, col favore del vescovo di Treviri Thetgaud (Dietgold) e dell'arcivescovo di Colonia, Ghunter, rispettivamente fratello e zio di Waldrada.Teoberga, con l'appoggio di Carlo il Calvo e del vescovo di Reims Incmaro, si appell\u00f2 al papa Niccol\u00f2 I perch\u00e9 annullasse il matrimonio; nello stesso tempo anche Lotario si appellava al papa, perch\u00e9 lo riconoscesse valido. In quel periodo, Carlo il Calvo ebbe un incontro col fratello Ludovico il Germanico nei pressi di Toul, ed ai vescovi di Lotaringia che rappresentavano Lotario dichiar\u00f2 che non avrebbe pi\u00f9 avuto rapporti col nipote sino a quando non avesse ripreso con s\u00e9 Teoberga.Lotario, in quello stesso anno, accolse nel suo regno la figlia di Carlo il Calvo, Giuditta (844\u2013870), che secondo gli \"Annales Bertiniani\", contro il volere del padre, era fuggita con il conte Baldovino I delle Fiandre.\nNell'863 mor\u00ec senza eredi il fratello Carlo, rendendo vacante il trono di Provenza, che secondo l'accordo tra il defunto Carlo e Lotario sarebbe dovuto toccare a quest'ultimo, ma il fratello Ludovico II lo precedette arrivando in Provenza prima di Lotario. La guerra fu evitata trovando un accordo per cui Ludovico assunse il titolo regale, mentre una parte di territori appartenuti a Carlo, la parte di Borgogna Cisgiurana, venne assegnata a Lotario.\nNello stesso anno (863), per volere del papa, fu convocato a Metz un sinodo di vescovi Franchi nel quale si conferm\u00f2 la validit\u00e0 del matrimonio tra Lotario e Waldrada, basandosi su un preteso matrimonio tra Lotario e Waldrada, precedente all'unione di Lotario con Teoberga.Ma l'abate Uberto, fratello di Teoberga, intervenne presso il papa Niccol\u00f2 I che, venuto a conoscenza di ci\u00f2 che era accaduto al sinodo, sconfess\u00f2 i suoi legati e annull\u00f2 le decisioni prese a Metz.Allora Lotario fu abbandonato sia dal fratello, l'imperatore Ludovico, che dallo zio Ludovico il Germanico, che si riavvicin\u00f2 al fratello Carlo il Calvo. I due si incontrarono nell'865 a Tusey, nei pressi di Vaucouleurs, dove progettarono la spartizione del regno di Lotario, che spaventato si appell\u00f2 al papa dichiarandosi disposto ad accettare ogni sua decisione.Lotario, in cambio della garanzia che gli zii avrebbero rispettato l'integrit\u00e0 dei suoi domini, dovette richiamare nuovamente a corte Teoberga, che rientr\u00f2 in Lotaringia accompagnata dal legato papale, Arsenio. Questi, il 15 agosto 865, offici\u00f2 una messa solenne di fronte alla coppia reale, che fu investita delle insegne della sovranit\u00e0.Waldrada, essendo state dichiarate nulle le sue nozze, fu costretta a partire con Arsenio per Roma, dove doveva discolparsi di fronte al papa, ma giunta a Pavia, elusa la sorveglianza del legato papale, rientr\u00f2 in Lotaringia, dove rimase nonostante la scomunica (865) del papa. Secondo il \"Folcuini Gesta Abbatum Lobiensium\", in quell'occasione fu scomunicato anche Lotario.\nCarlo il Calvo, riavvicinatosi al nipote, intercesse per Lotario presso il papa, ma Niccol\u00f2 I fu irremovibile, minacciando Lotario di scomunica se solo avesse osato pensare di riallacciare i rapporti con Waldrada.\nIl pontefice mor\u00ec il 13 novembre 867 ed il nuovo papa Adriano II si mostr\u00f2 pi\u00f9 conciliante con Lotario e liber\u00f2 immediatamente dalla scomunica Waldrada; allora Teoberga, stanca della situazione, si disse disposta ad autoaccusarsi di fronte al papa, ma Adriano II rifiut\u00f2 di riceverla, convinto della sua innocenza.Alla luce di questa nuova situazione il papa, nell'869, accett\u00f2 di ricevere Lotario che, sperando nella comprensione di Adriano II, dopo aver visitato a Benevento il fratello Ludovico, che gli promise il suo sostegno, si rec\u00f2 a Roma. Sembra che il papa gli abbia dato una risposta positiva, ma sulla strada del ritorno, l'8 agosto 869, Lotario mor\u00ec nei pressi di Piacenza, dove fu tumulato nella Basilica di Sant'Antonino.\nI suoi figli furono dichiarati bastardi e mentre il legittimo erede, suo fratello Ludovico II, era impegnato in Italia, ma soprattutto non aveva un grosso seguito tra i nobili di Lotaringia, gli zii Ludovico il Germanico e Carlo il Calvo, che invece avevano parecchi sostenitori tra la nobilt\u00e0 della Lotaringia, poterono reclamare la successione, impossessandosi dei domini del nipote. L'anno seguente sancirono la spartizione col Trattato di Meerssen.\nDiscendenza.\nLotario non ebbe figli da Teoberga, ma ne ebbe quattro da Waldrada:"}
{"id": "860010", "revid": "834", "url": "https://it.wikipedia.org/wiki?curid=860010", "title": "Mun", "text": ""}
{"id": "860015", "revid": "767487", "url": "https://it.wikipedia.org/wiki?curid=860015", "title": "Hapoel Tel Aviv", "text": "L'Hapoel Tel Aviv \u00e8 una societ\u00e0 polisportiva di Tel Aviv, in Israele. Fondata nel 1923, comprende sezioni di vari sport, soprattutto il calcio e la pallacanestro."}
{"id": "860019", "revid": "712828", "url": "https://it.wikipedia.org/wiki?curid=860019", "title": "Stan Picchetto e Ernie Urto", "text": ""}
{"id": "860020", "revid": "1305772", "url": "https://it.wikipedia.org/wiki?curid=860020", "title": "MUN", "text": ""}
{"id": "860021", "revid": "118818866", "url": "https://it.wikipedia.org/wiki?curid=860021", "title": "Brachicefalia", "text": "Il termine brachicefalia si riferisce, in antropologia, alla condizione di quei soggetti umani caratterizzati da uno sviluppo del cranio in cui la larghezza prevale sulla lunghezza. La brachicefalia \u00e8 diffusa presso le popolazioni asiatiche.\nIn campo medico brachicefalia si riferisce ad una malformazione del cranio caratterizzata da una diminuzione del diametro antero-posteriore."}
{"id": "860023", "revid": "73843", "url": "https://it.wikipedia.org/wiki?curid=860023", "title": "Nuoto ai Giochi della XV Olimpiade", "text": "Le gare di nuoto ai Giochi della XV Olimpiade vennero disputate dal 26 luglio al 2 agosto 1952 allo stadio olimpico del nuoto di Helsinki. \nCome a Londra 1948 si disputarono 6 gare maschili e 5 gare femminili."}
{"id": "860028", "revid": "729019", "url": "https://it.wikipedia.org/wiki?curid=860028", "title": "Battaglia di Longarone", "text": "La battaglia di Longarone ebbe luogo durante la prima guerra mondiale.\nStoria.\nCos\u00ec scriveva nel bollettino del 10 novembre 1917 il tenente (e futuro feldmaresciallo) Erwin Rommel, che con poche truppe aveva accerchiato le retroguardie della quarta armata italiana in ritiro dal Cadore:\nQuindi la cifra finale, tra i nove ed i diecimila prigionieri (compresi quelli fatti dagli austriaci), \u00e8 del tutto plausibile.\nGli italiani, in ritardo di quattro giorni rispetto al ritiro programmato, si erano arresi di fronte a un nemico numericamente inconsistente, tanto che l'episodio ebbe un vasto clamore a Roma e ci fu successivamente una inchiesta promossa dallo Stato Maggiore, allo scopo di capire le motivazioni di tale resa di massa.\n\u00c8 facile pensare che dopo la battaglia di Caporetto il panico tra le sfiduciate truppe italiane avesse avuto il sopravvento, tanto da credere che i tedeschi arrivati prontamente da Maniago e scesi dalla valle del Vajont fossero molti di pi\u00f9. A ci\u00f2 si aggiunse il tiro incrociato dei tedeschi e il fatto che essendo notte, le truppe italiane pensarono di trovarsi di fronte ad un nemico con forti forze in loco e non certo di fronte a pochi soldati che d'impeto erano scesi a fondo valle ed avevano loro tagliato la strada, sulla linea imposta dal generale Cadorna, secondo la direttrice fra Belluno e Feltre, per prendere posto tra il Montello e il Monte Tomba."}
{"id": "860032", "revid": "767487", "url": "https://it.wikipedia.org/wiki?curid=860032", "title": "Hannibal Lecter - Le origini del male (film)", "text": "Hannibal Lecter - Le origini del male (\"Hannibal Rising\") \u00e8 un film del 2007 diretto da Peter Webber, basato sul romanzo omonimo di Thomas Harris. \u00c8 il quinto film tratto dai romanzi incentrati sulla figura del giovane serial killer Hannibal Lecter ma, sotto il profilo cronologico della narrazione, costituisce un antefatto de \"Il silenzio degli innocenti,\" genesi della sua follia.\nTrama.\n\u00c8 la storia del piccolo Hannibal che ad 8 anni gioca con la sorellina Mischa di circa 3-4 anni nel castello di famiglia in Lituania. Subito devono sfollare perch\u00e9 i nazisti invadono ed occupano tutto con i fiancheggiatori al seguito.\nLa famiglia si rifugia in un casale nel bosco ma durante un combattimento tra un carro armato sovietico ed un bombardiere tedesco Stuka muoiono tutti lasciando i due bambini da soli. Una banda di sciacalli filonazisti (Grutas, Dortlich, Grentz, Kolnas, Milko e Pot Watcher, detto \"Filo Spinato\") si rifugia nel casale e tiene prigionieri i due bambini ma il gelido inverno fa terminare presto le provviste. I sei, affamati decidono di uccidere e mangiare la bambina per sopravvivere. Anche lo stesso Hannibal, senza rendersene conto, mangia la sorella. Poi scappano all'arrivo di un bombardamento russo, ma Filo Spinato, che ha con s\u00e9 le piastrine di riconoscimento del gruppo, muore nel crollo della casa. Hannibal si salva e cresce nel suo castello trasformato in un orfanotrofio dal governo sovietico. Ma ha problemi con i superiori, incubi frequenti e non parla. Riesce a scappare, recupera delle lettere della madre e raggiunge Parigi dove lo accoglie sua zia acquisita, una donna giapponese benestante. Viene da lei curato e torna a parlare ma la vendetta cova ancora nel suo cuore, gli insegnamenti di arti marziali, la musica classica, la pittura, l'ikebana occupano le sue giornate. Con le armi di un samurai compie il suo primo omicidio, decapitando con una katana un macellaio grasso e grezzo che aveva collaborato con i nazisti e che aveva offeso sua zia. Si iscrive a medicina e impara a sezionare i cadaveri. Torna in Lituania per cercare prove e provare a ricordare gli avvenimenti. Trova le ossa della sorella, alcuni gioielli e le placche militari con i nomi degli assassini. Nel frattempo uno di loro (Dortlich) cerca di coglierlo di sorpresa ma Hannibal lo immobilizza e dopo averlo legato ad un albero riesce a farlo confessare ed a farsi dare ulteriori informazioni sui suoi ex compagni. La corda che passa sul collo, tirata da un cavallo si serra sempre pi\u00f9 fino a che la testa non si stacca e Hannibal mangia le sue guance (il suo primo atto di cannibalismo) e uno spiedino con un po' di funghi.\nUno dopo l'altro cadranno tutti, e gli manger\u00e0 una guancia. Sar\u00e0 costretto a trasferirsi in Canada, dove si \u00e8 rifugiato l'ultimo da giustiziare.\nCritica.\nIl film ha ricevuto durante l'edizione dei Razzie Awards 2007 una nomination come Peggior prequel o sequel insieme a \"Aliens vs. Predator 2\", \"Un'impresa da Dio\", \"Hostel: Part II\", edizione vinta da \"Il campeggio dei pap\u00e0\". Sono ottimi gli interpreti, dall'inedito Garpard Ulliel, un giovane Hannibal di impenetrabile intensit\u00e0, a Gong Li nei panni di un'affascinante zia, sua maestra di arti marziali: ed \u00e8 altrettanto felice la regia dell'inglese Peter Webber, che ha saputo mettere il suo stile raffinato al servizio di un thriller teso, elegante e suggestivo.\" (Alessandra Levantesi, 'La Stampa', 9 febbraio 2007)"}
{"id": "860035", "revid": "767487", "url": "https://it.wikipedia.org/wiki?curid=860035", "title": "Kamikazen - Ultima notte a Milano", "text": "Kamikazen - Ultima notte a Milano \u00e8 un film del 1988 di Gabriele Salvatores. Si tratta d'una libera trasposizione del dramma \"Comedians\" dell'inglese Trevor Griffiths, tra l'altro gi\u00e0 portata in scena dallo stesso Salvatores - coadiuvato dal duo Gino e Michele per quanto ne riguardano traduzione ed adattamento - in uno spettacolo del \"Teatro dell'Elfo\" nel 1985.\nTrama.\nNella Milano di fine anni ottanta, sei comici dilettanti e disperati vengono chiamati dal loro agente giocodipendente per una serata: ridotto infatti quasi sul lastrico a causa d'una cattiva puntata alle corse dei cavalli, il manager Corallo s'inventa una storia per convincerli a sborsare una quota di 100.000 lire a testa per ritagliarsi uno spazio all'interno d'una serata del Bounty Club, uno squallido e malfamato locale notturno della citt\u00e0, dove a suo dire sar\u00e0 presente un responsabile di \"Drive in\", celeberrimo variet\u00e0 televisivo dell'epoca, in cerca di nuovi talenti da lanciare nel programma; i sei avranno dunque 24 ore per preparare i propri numeri, sperando di sfondare e dare finalmente una svolta alle loro vite. Nel frattempo Corallo contatta Colombo, titolare del club, accordandosi per la somma di 500.000 lire da farsi assegnare per far esibire i propri protetti, con la quale potr\u00e0 pagare i suoi debiti.\nDa qui in poi viene dunque rappresentata la giornata, prima della fatidica sera al Bounty, d'ognuno dei sei comici: Vincenzo Amato, che si divide tra una moglie napoletana grassa e depressa ed i fugaci incontri con l'amante tra le cassette di frutta; il duo Gino e Achille che, litigando praticamente su tutto e tutti, gestiscono una modesta trattoria fintanto che non avranno modo di sfondare, paventando anche di come si \"libereranno\" in tal caso del loro inetto e disonesto agente (sono infatti quelli che pi\u00f9 di tutti si mostrano scettici sul provino al Bounty, anche se poi finiranno comunque, dopo aver effettivamente licenziato Corallo, finire per assumerne un altro altrettanto truffaldino che millanta amicizie con Woody Allen ed altri attori hollywoodiani); il napoletano Nicola Minichino il quale, d'alcuni anni ormai che langue nel capoluogo lombardo in cerca del successo nel mondo dello spettacolo, scarsamente integratosi al Nord e perci\u00f2 sempre triste e solo, medita sul fatto di ritornarsene a casa qualora non dovesse riuscire, intrecciando frattanto una certa intesa con la trascurata moglie di Vincenzo; Antonio Pesci gestisce una sala giochi e sogna la celebrit\u00e0, volendo pure staccarsi dal giro di favori e dipendenze con una banda criminale alla quale deve evidentemente qualcosa; ed infine Walter Zappa, un caustico e confusionario fattorino un p\u00f2 \"punk\", impiegato alla stazione Centrale, che passa il suo tempo tra la fidanzata Marta, che gli rinfaccia spesso la sua immaturit\u00e0 nella vita e nel lavoro, un travestito di nome Ettore, le chiacchiere e le gare sui muletti elettrici con i colleghi (specie col pseudomistico Davide, contro il quale perde sempre), la sala giochi di Pesci e l'amico ingenuo e romantico Bruno, col quale rischier\u00e0 pure di guastarne l'amicizia a causa d'una sua fugace tresca imbastita inconsapevolmente con una donna di cui l'amico s'\u00e8 del tutto cotto (e che si scoprir\u00e0 poi essere per di pi\u00f9 una prostituta).\nArriva finalmente la serata al Bounty e, per puro caso, tra il pubblico del locale \u00e8 presente per davvero una responsabile di \"Drive In\", tal Caterina De Lellis. Come previsto, ognuno dei comici tiene il proprio numero: soltanto Vincenzo e Pesci la spunteranno, firmando un contratto con De Lellis, mentre gli altri, pur ritirandosi senz'altro con una delusione in pi\u00f9, avranno comunque modo di svoltare ognuno le proprie vite; Michele e la moglie di Vincenzo, da cui la donna ha ormai maturato il proposito di troncarne un rapporto ormai in frantumi, si mettono assieme e decidono di partire per Napoli, mentre Walter, ricongiuntosi con Bruno dopo la comune contesa amorosa (per cui ha tra l'altro troncato, pur senza darsene troppo a patirne, con la fidanzata), s'imbatte per la strada proprio col collega Davide, il quale - senza riuscirci - era venuto per assistere al suo numero, con cui improvvisa una gara a piedi, stavolta vincendo e proclamandosi ironicamente \"il comico pi\u00f9 veloce di Milano\".\nProduzione.\nCast.\nNel film vi sono diverse comparse di altri volti noti del cabaret milanese. Appaiono infatti Aldo Baglio e Giovanni Storti, all'epoca semplicemente un duo e in seguito componenti del famoso trio Aldo, Giovanni e Giacomo (Aldo \u00e8 uno dei clienti nella scena del ristorante di Bebo Storti, mentre Giovanni \u00e8 il maresciallo dei Carabinieri che interroga in caserma Paolo Rossi e Laura Ferrari); Gino e Michele appaiono in due momenti separati del film, Michele Mozzati interpreta lo spettatore nel night che d\u00e0 in prestito un orologio d'oro a Bebo Storti e Renato Sarti per il loro numero di magia, mentre Luigi Vignali \u00e8 uno degli ascoltatori dell'aneddoto sgurz di David Riondino in Stazione Centrale. Il regista della pellicola Gabriele Salvatores interpreta l'improvvisato cliente di Isabella nel diurno della stazione. Diego Abatantuono compare nella scena iniziale all'ippodromo mentre Raul Cremona e Valerio Staffelli sono i mafiosi che offrono la loro \"protezione\" ad Antonio per la sua sala giochi.\nBebo Storti \u00e8 accreditato nei titoli d'apertura come Alberto Storti, suo vero nome all'anagrafe, mentre Aldo Baglio e Valerio Staffelli non compaiono negli accrediti.\nRemake.\nIl film del 2021 \"Comedians\", diretto dallo stesso Salvatores, \u00e8 di fatto un parziale \"remake\" di questo film, essendo ispirato all'omonimo dramma di Trevor Griffiths."}
{"id": "860040", "revid": "287204", "url": "https://it.wikipedia.org/wiki?curid=860040", "title": "Hannibal Lecter - Le origini del male (romanzo)", "text": "Hannibal Lecter - Le origini del male \u00e8 il quarto romanzo di Thomas Harris dedicato alla saga di Hannibal Lecter e, sotto il profilo cronologico della narrazione, ne costituisce il prologo.\nNarra l'infanzia di Hannibal, da quando viveva in Lituania negli anni quaranta fino alla maggiore et\u00e0.\nNegli Stati Uniti e in Inghilterra \u00e8 uscito nei primi giorni di dicembre del 2006, mentre in Italia \u00e8 uscito alla fine di gennaio 2007 con il titolo (omonimo al film) Hannibal Lecter - Le origini del male."}
{"id": "860043", "revid": "767487", "url": "https://it.wikipedia.org/wiki?curid=860043", "title": "Verbal Abuse", "text": "I Verbal Abuse sono un gruppo hardcore punk/crossover thrash statunitense, formatosi a Houston (Texas) nel 1981, ad opera del cantante Nicki Sicki, che si era trasferito in citt\u00e0 dopo aver sciolto il vecchio gruppo, i Sick Pleasure.\nEx Membri.\nVoce\nChitarra\nBasso\nBatteria"}
{"id": "860044", "revid": "599013", "url": "https://it.wikipedia.org/wiki?curid=860044", "title": "Jos\u00e9 Pinera", "text": ""}
{"id": "860049", "revid": "1543377", "url": "https://it.wikipedia.org/wiki?curid=860049", "title": "Documenti Google", "text": "Documenti, Fogli, Presentazioni e Moduli Google (in inglese rispettivamente \"Google Docs\", \"Google Sheets\", \"Google Slides\" e \"Google Forms\") sono rispettivamente dei programmi gratuiti e basati su Web di elaborazione testi, fogli elettronici, presentazioni e sondaggio, tutto parte di una suite per ufficio offerta da Google come parte del servizio Google Drive. La suite consente agli utenti di creare e modificare documenti online e di collaborare con altri utenti in tempo reale.\nLe tre applicazioni sono disponibili come applicazioni Web, come applicazioni di Chrome che funzionano offline e come applicazioni per dispositivi portatili Android e iOS. Le applicazioni sono compatibili con i formati dei file di Microsoft Office. La suite \u00e8 inoltre composta da Moduli, Disegni e Tabelle (beta) di Google. Nonostante Moduli e Tabelle siano disponibili solo come applicazioni Web, Disegni \u00e8 anche disponibile come applicazione di Chrome.\nLa suite \u00e8 fortemente integrata con Google Drive. Tutti i file creati con le applicazioni sono salvati per impostazione predefinita su Google Drive.\nStoria.\nGoogle Documenti \u00e8 nato da due prodotti separati, Writely e Google Spreadsheets.\nWritely era un word processor basato su Web creato dalla societ\u00e0 di software Upstartle lanciato nell'agosto 2005. Era iniziato con un esperimento dei programmatori Sam Schillace, Steve Newman e Claudia Carpenter, per provare la nuova tecnologia Ajax e la nuova funzione di \"contenuto modificabile\" dei browser. Le funzionalit\u00e0 originali di Writely includevano una suite di modifica testi di collaborazione e controlli di accesso. I menu, le scorciatoie da tastiera e le caselle di dialogo sono simili a quanto gli utenti possono aspettarsi da uno strumento di elaborazione testi come Microsoft Word o LibreOffice Writer.\nGoogle Spreadsheets, inizialmente lanciato come test limitato su Google Labs il 6 giugno 2006, \u00e8 nato dal prodotto XL2Web di 2Web Technologies, azienda acquisita da Google nel giugno 2005.\nIl 9 marzo 2006 Google ha annunciato di aver acquisito Upstartle. Al momento dell'acquisizione, Upstartle aveva quattro dipendenti. Writely ha chiuso la possibilit\u00e0 di registrarsi al servizio fino al trasferimento completo sui server di Google. Nell'agosto 2006, Writely ha inviato inviti per degli account a chiunque aveva richiesto di essere messo in lista d'attesa, rendendoli poi disponibili al pubblico il 23 agosto. Writely ha continuato a mantenere il proprio sistema di utenti fino al 19 settembre 2006, quando \u00e8 stato integrato negli account di Google.\nWritely originariamente sfruttava la tecnologia Microsoft ASP.NET che utilizza Microsoft Windows. Da luglio 2006 i server di Writely eseguono un sistema operativo basato su Linux.\nNel frattempo, Google sviluppava Spreadsheets utilizzando la tecnologia acquisita da 2Web Technologies nel 2005 e lanciava Google Labs Spreadsheets il 6 giugno 2006, come il primo componente pubblico di ci\u00f2 che in seguito sarebbe diventato Google Documenti. Inizialmente era stato reso disponibile solo a un numero limitato di utenti in base alla priorit\u00e0 di richiesta. In seguito il test limitato \u00e8 stato sostituito con la versione beta disponibile a tutti i detentori di account di Google, all'incirca in contemporanea con il comunicato stampa.\nDal 24 aprile 2012 Google Documenti non \u00e8 pi\u00f9 un prodotto a s\u00e9 stante ma \u00e8 stato assorbito in Google Drive.\nFunzionalit\u00e0.\nGoogle Documenti \u00e8 la suite per ufficio \"software come servizio\" di Google. Con Google Documenti \u00e8 possibile creare documenti, fogli elettronici e presentazioni, per importarli tramite l'interfaccia Web o inviarli tramite email. \u00c8 possibile salvare i documenti su un computer locale dell'utente in vari formati (ODF, HTML, PDF, RTF, Testo, Office Open XML). I documenti sono salvati automaticamente sui server di Google e viene conservata automaticamente una cronologia di revisione per poter visualizzare le modifiche apportate (nonostante la funzionalit\u00e0 sia valida solo per le revisioni adiacenti e non consenta di trovare e isolare delle modifiche in documenti estesi). \u00c8 possibile archiviare e assegnare tag ai documenti per motivi di organizzazione. Il servizio \u00e8 supportato ufficialmente sulle recenti versioni dei browser Firefox, Internet Explorer, Safari e Chrome eseguiti sui sistemi operativi Microsoft Windows, Apple OS X e Linux.\nGoogle Documenti funge da strumento di collaborazione per la modifica di documenti in tempo reale. I documenti possono essere condivisi, aperti e modificati da pi\u00f9 utenti concorrenti e gli utenti possono vedere le modifiche carattere per carattere mentre gli altri collaboratori le stanno apportando. Gli utenti non possono ricevere notifiche sulle modifiche, ma l'applicazione pu\u00f2 notificare agli utenti quando vengono creati un commento o una discussione o quando si riceve una risposta, al fine di facilitare la collaborazione. Non \u00e8 possibile evidenziare le modifiche apportate da un editore specifico in tempo reale durante una sessione di scrittura e nemmeno raggiungere direttamente le modifiche apportate. Tuttavia, la posizione attuale di un editore \u00e8 rappresentata con un colore/cursore che contraddistingue gli editori, cos\u00ec se un altro editore visualizza quella specifica parte di documento pu\u00f2 vedere le modifiche in tempo reale. Una funzionalit\u00e0 di chat sulla barra laterale consente agli editori di discutere sulle modifiche. Inoltre, la cronologia di revisione inclusa nel servizio consente agli utenti di vedere le aggiunte apportate al documento, dove ciascun autore \u00e8 distinto da un colore, nonostante per trovare le modifiche sia necessario ricercarle manualmente nell'intero documento. La funzionalit\u00e0 di cronologia di revisione visualizza solo una modifica alla volta, ad esempio \u00e8 possibile paragonare solo le revisioni adiacenti e gli utenti non possono controllare la frequenza di salvataggio delle revisioni. Nel giugno 2014 \u00e8 stata introdotta una nuova funzionalit\u00e0 di collaborazione che consente a qualsiasi utente che dispone di accesso con diritti da commentatore di suggerire delle modifiche. Tuttavia, la funzionalit\u00e0 \u00e8 attualmente disponibile solo per i documenti.\nL'applicazione supporta l'apertura e l'esportazione di due formati di documenti ISO standard: OpenDocument e Office Open XML. Inoltre include il supporto per visualizzare formati proprietari come .doc e .xls.\nGoogle Documenti \u00e8 uno dei molti servizi di cloud computing per la condivisione di documenti. La maggior parte dei servizi di condivisione documenti prevede delle tariffe per utente. (Google Documenti \u00e8 gratuito per gli utenti, ma richiede una tariffa per le aziende a partire da 5 dollari al mese.) La sua diffusione tra le aziende \u00e8 in crescita grazie alle funzionalit\u00e0 migliorate di condivisione e accessibilit\u00e0. Inoltre, Google Documenti ha vissuto un veloce aumento di popolarit\u00e0 tra gli studenti e le istituzioni nel settore dell'educazione.\nNel settembre 2009, \u00e8 stato aggiunto un editor di equazioni che supporta il formato LaTeX, tuttavia, a Google documenti manca una funzionalit\u00e0 di numerazione delle equazioni.\n\u00c8 disponibile un semplice strumento di ricerca e sostituzione. Nella versione originale non era possibile effettuare la ricerca inversa, ma una versione pi\u00f9 recente consentiva la ricerca inversa e la sostituzione inversa.\nGoogle Documenti include uno strumento di appunti Web che consente agli utenti di copiare e incollare del contenuto tra Documenti, Fogli, Presentazioni e Disegni. \u00c8 possibile inoltre utilizzare gli appunti Web per copiare e incollare contenuto tra diversi computer. Gli elementi copiati sono memorizzati sui server di Google per un massimo di 30 giorni. Nella maggior parte delle operazioni \"copia e incolla\", Google documenti supporta anche le scorciatoie da tastiera.\nGoogle offre un'estensione per Google Chrome per la \"modifica di contenuto di Office per Documenti, Fogli e Presentazioni\", che consente agli utenti di visualizzare e modificare documenti di Microsoft Office su Google Chrome, tramite le applicazioni Documenti, Fogli e Presentazioni. \u00c8 possibile utilizzare l'estensione per l'apertura di file di Office memorizzati sul computer che utilizza Chrome, oltre che per aprire file di Office provenienti dal Web (in forma di allegati email, risultati di ricerca sul Web, ecc.) senza doverli scaricare. L'estensione \u00e8 installata per impostazione predefinita su Chrome OS.\nGoogle Cloud Connect era un plug-in per Windows Microsoft Office 2003, 2007 e 2010 che consentiva automaticamente di memorizzare e sincronizzare qualsiasi documento di Microsoft Word, presentazione di PowerPoint o foglio elettronico di Excel su Google Documenti in formato Google Documenti o Microsoft Office. La copia online viene aggiornata automaticamente a ogni salvataggio del documento di Microsoft Office. I documenti di Microsoft Office possono essere modificati offline e sincronizzati in un secondo momento quando ci si connette. Google Cloud Sync mantiene le versioni precedenti dei documenti di Microsoft Office e consente a pi\u00f9 utenti di collaborare sullo stesso documento contemporaneamente. Tuttavia, Google Cloud Connect \u00e8 stato cessato il 30 aprile 2013, siccome Google Drive offre tutte le funzionalit\u00e0 descritte, con migliori risultati.\nGoogle Spreadsheets e Google Sites inoltre offrono Google Apps Script per scrivere codice all'interno di documenti similmente a Visual Basic for Applications in Microsoft Office. \u00c8 possibile attivare gli script con azione dell'utente o tramite attivazione in risposta a un evento.\nModuli e Disegni sono stati aggiunti alla suite di Google Documenti. Moduli \u00e8 uno strumento che consente di raccogliere informazioni dagli utenti tramite sondaggi o quiz personalizzati. Le informazioni sono raccolte e connesse automaticamente a un foglio elettronico con lo stesso nome. Il foglio elettronico viene popolato con le risposte del sondaggio e del quiz.\nDisegni consente agli utenti di collaborare nella creazione, condivisione e modifica di immagini o disegni. \u00c8 possibile utilizzare Disegni per la creazione di grafici, diagrammi, disegni, diagrammi di flusso, ecc. Contiene un sottoinsieme di funzionalit\u00e0 di Presentazioni, ma con modelli differenti. Le funzionalit\u00e0 includono il tracciamento preciso di disegni con linee per allineamento, griglia magnetica, distribuzione automatica e inserimento di disegni in altri documenti, fogli elettronici o presentazioni di Google.\nIl 15 maggio 2012 \u00e8 stato introdotto uno strumento di ricerca in Google Documenti. Tale strumento consente agli utenti di accedere facilmente a Google Search tramite una barra laterale durante la modifica di un documento.\nL'11 marzo 2014 Google ha presentato delle funzionalit\u00e0 aggiuntive per Google Documenti e Fogli che consentono agli utenti di utilizzare applicazioni di terze parti installate dai negozi di funzionalit\u00e0 aggiuntive, per poter essere utilizzate all'interno dei servizi principali. Il negozio di funzionalit\u00e0 aggiuntive \u00e8 stato inoltre reso disponibile a Moduli l'ottobre 2014.\nPer Google Documenti \u00e8 stato introdotto il modulo \"Fusion Tables,\" che permette insieme ad altre funzioni, di georeferenziare dati strutturati in tabelle in modo automatico.\nLimiti dei file.\nA partire dal 13 gennaio 2010 i singoli documenti non possono superare le dimensioni di 1 GB e le immagini incorporate non devono superare le dimensioni di 2 MB ciascuna. I file caricati, ma non convertiti al formato di Google Documenti, possono raggiungere la dimensione massima di 10 GB.\nSono inoltre presenti dei limiti, in base al tipo di file, come da seguente elenco:\nFormati dei file supportati.\n\u00c8 possibile visualizzare e convertire nei formati di Documenti, Fogli o Presentazioni i seguenti formati di file:\nNotare che la visualizzazione e la conversione non sono sempre complete o precise (le imprecisioni riguardano principalmente la formattazione e sono visibili). La conversione di un documento da formato Microsoft, Openoffice o ODF verso Google e la riconversione al formato originale provocher\u00e0 la perdita di alcune informazioni e caratteristiche, oltre a presentare delle leggere modifiche della struttura. In particolare, Google non supporta le propriet\u00e0 del file/documento (metadati), che sarebbero visualizzabili da Esplora risorse e all'interno delle relative applicazioni di Microsoft. Nella conversione di un documento dal formato di Google le propriet\u00e0 del file/documento non saranno impostate."}
{"id": "860057", "revid": "118453328", "url": "https://it.wikipedia.org/wiki?curid=860057", "title": "Bonding", "text": "Il bonding \u00e8 uno schema di configurazione di interfacce di rete che permette l'aggregazione di pi\u00f9 schede al fine di creare un'interfaccia virtuale. Sono possibili diverse configurazioni tra cui l'aggregazione active-active per aumentare l'ampiezza di banda garantendo la ridondanza oppure l'aggregazione active-standby per la sola ridondanza del servizio.\nL'utilizzo di questo tipo di architettura permette il collegamento a due tratte diverse di switch distinti di aumentare l'affidabilit\u00e0 del collegamento.\nIn elettronica.\nTecnologia utilizzata nell'ambito dell'assemblaggio dei semiconduttori mediante la quale vengono realizzate le interconnessioni elettriche all'interno del dispositivo. Le connessioni sono realizzate tramite fili di materiale differente (oro, rame, alluminio) e dimensione differente in funzione dell'applicazione finale del dispositivo (alta potenza o bassa potenza)."}
{"id": "860062", "revid": "125641075", "url": "https://it.wikipedia.org/wiki?curid=860062", "title": "Slavia friulana", "text": "La Slavia friulana (detta anche \"Slavia italiana\", \"Benecia\" o \"Slavia veneta\", \"Bene\u0161ka Slovenija\" in sloveno, \"Sclavanie\" in friulano) \u00e8 una regione storico-geografica collinare e montuosa (Prealpi Giulie) del Friuli che si estende tra Cividale del Friuli e i monti che sovrastano Caporetto (in Slovenia), comprendendo parti delle Valli del Torre e del Natisone. La denominazione \u00e8 dovuta alla popolazione slava insediatavisi dall'VIII secolo.\nDescrizione.\nDenominazioni e ambito territoriale.\nOriginariamente, alla met\u00e0 del XIX secolo, il toponimo \"Slavia friulana\" indicava l'intera area slavofona del Friuli, cio\u00e8 le valli del Natisone, di Resia, del Torre e dello Judrio. Alla fine di quel secolo, si inizi\u00f2 a usare il nome di \"Slavia italiana\", utilizzato tuttavia per pochi decenni perch\u00e9 gi\u00e0 negli anni Venti del Novecento si riesum\u00f2 quello di Slavia friulana (utilizzato in alternativa a Slavia veneta): ci\u00f2 fu dovuto all'esigenza di un toponimo pi\u00f9 specifico perch\u00e9, dopo l'allargamento a est dei confini italiani nel 1919, le terre slavofone soggette al regno d'Italia aumentarono considerevolmente e la definizione di Slavia italiana si rivel\u00f2 pertanto inadeguata e fuorviante. Si noti per\u00f2 che da allora il nome di Slavia friulana fu generalmente adottato per indicare le sole Valli del Natisone.\n\u00c8 bene sottolineare che i primi etno-toponimi relativi a questa zona geografica avevano un'origine pi\u00f9 antica. Infatti, gi\u00e0 in epoca veneziana le Valli del Natisone componevano l'area detta ufficialmente \"Schiavonia\", ricalcando quell'indicazione \"in Sclav\u00f2ns\" usata precedentemente in et\u00e0 patriarchina per definire le localit\u00e0 inserite nella gastaldia d'Antro, il cui territorio corrispondeva alle predette Valli (e questo \u00e8 il motivo per cui, nei secoli XIII-XV l'area era comunemente detta \"Antro\"). Dai predetti etnotoponimi deriv\u00f2 il friulano \"Sclavan\u00ece\".\nIn realt\u00e0, col termine \"schiavoni\" i veneziani si riferivano indistintamente a tutte le genti slavofone del proprio dominio, cos\u00ec come il medesimo etnotoponimo \"Schiavonia\" era usato per alcune localit\u00e0 venete quali Casale sul Sile o la frazione di \"Schiavonia\" nel comune di Este, oltre alle vie \"Schiavonesca\" che si trovano in diverse localit\u00e0 della provincia di Treviso.\nTornando alla realt\u00e0 friulana, la denominazione \"Slavia italiana\", coniata nel 1884 da Carlo Podrecca, \u00e8 stata usata fino all'inizio degli anni '20 del secolo successivo. Nel 1875, invece, lo storico sloveno Simon Rutar adott\u00f2 il toponimo \"Bene\u010dija\", probabilmente gi\u00e0 usato oltreconfine per indicare l'intero dominio veneziano ma caricandolo di un valore nazionalistico e preferito dalle componenti che si considerano appartenenti alla nazionalit\u00e0 slovena. I due toponimi ottocenteschi hanno un'implicazione politico-ideologica..\nElenco dei comuni.\nLa Slavia friulana comprende l'intero territorio dei seguenti comuni:\nA questi comuni vanno aggiunte le principali frazioni montane dei comuni di Attimis, Faedis, Nimis, Prepotto e Torreano, nonch\u00e9 alcune localit\u00e0 e frazioni montane dei comuni di Montenars e Tarcento dove tuttavia lo sloveno \u00e8 sicuramente scomparso da tempo.\nSecondo alcuni rientrerebbe nella Slavia Friulana anche il comune di Resia, anch'esso in area linguistica slovena ma con un dialetto molto arcaico; \u00e8 da ricordare che le localit\u00e0 di Bergogna (\"Breginj\") e Luico (\"Livek\") erano inserite nella Schiavonia veneziana, dalla quale sono state smembrate in epoca napoleonica; fanno parte del comune di Caporetto in Slovenia.\nDella comunit\u00e0 slovena della provincia di Udine fanno parte anche gli Sloveni della Valcanale presenti nei comuni di Pontebba, Malborghetto-Valbruna e Tarvisio entrati a far parte del Regno d'Italia dopo la prima guerra mondiale.\nLa questione linguistica.\nLa legge di tutela della minoranza slovena in Italia (l. 38/01, promulgata durante la XIII legislatura della Repubblica Italiana) ne ha definito la presenza storica e i diritti fondamentali, includendo fra le zone di tutela anche la Slavia friulana. Nel corso del lungo iter parlamentare le forze politiche di estrema destra, tradizionalmente antislovene, si opposero all'estensione della legge in provincia di Udine, sostenendo che gli idiomi locali non appartenessero all'area linguistica slovena. L'associazione Italiana degli Slavisti, in un documento del 1989, afferma che la distanza dei dialetti sloveni in uso nelle localit\u00e0 della provincia di Udine non \u00e8 dovuta a una presunta e scientificamente inesatta estraneit\u00e0 di questi dialetti alla lingua slovena, bens\u00ec a fattori storici e amministrativi che hanno determinato la situazione linguistica attuale.\nPur tuttavia, alcuni seguaci di teorie pseudoscientifiche hanno preso le distanze dalla legge di tutela in quanto non giudicano essere un dialetto sloveno la lingua parlata storicamente nei territori del loro comprensorio (detta natisoniano o nedi\u0161ko). Quanti si riconoscono in queste posizioni sostengono che la loro originaria antica lingua slava non deriva dallo sloveno essendo precedente di oltre quattro secoli anche se, ovviamente, tutti i dialetti preesistono alle lingue standard.\nBaudouin de Courtenay ipotizz\u00f2 che gli slavi del Natisone potessero addirittura avere delle componenti o un substrato originari della cosiddetta area \"\u010dakava\", ossia serbo-croata, e che solo con l'evoluzione storica sono andati scemando; egli non escludeva che la provenienza potesse essere carantana. Si rimane tuttavia nel campo delle ipotesi, non essendoci testi antichi nelle lingue slave, andatesi differenziando nell'alto medioevo. In scritti successivi alle prime formulazioni, Badouin de Courteney sostenne l'indubbia appartenenza di dette parlate al sistema dialettale sloveno. Comunque, uno slavista di fama nazionale e nativo proprio di Vernasso, Bruno Guyon, propose nella prima met\u00e0 del XX secolo una suddivisione linguistica nelle vallate del Natisone e dell'Alberone, da una parte, e in quelle dell'Erbezzo e del Cosizza, dall'altra. Egli inoltre analizz\u00f2 il sistema vocalico e consonantico delle due varianti locali che presentano forti rassomiglianze col serbo antico.\nPer accennare alla rimanente zona slovenofona del Friuli, la peculiarit\u00e0 dei dialetti resiani indica una loro evidente autonomia linguistica, frutto di un particolare percorso storico e del successivo isolamento della vallata. Fattori che per\u00f2 non pregiudicano l'intercomprensibilit\u00e0 del resiano con altri dialetti sloveni.\nStoria.\nLe vicende precedenti all'insediamento slavo.\nLa presenza umana nelle Valli del Natisone risale al tardo paleolitico (circa 11.000 anni fa) ed era rappresentata da un'esile popolazione di cacciatori e raccoglitori seminomadi; nel neolitico nacquero i primi insediamenti stabili e i culti agrari di cui sopravvivono le antiche lastre sacre. Inserito nel sistema viario noto come via dell'ambra, i contatti di questo territorio con l'area friulano-istriana sono testimoniati dalla costruzione di un castelliere tra i fiumi Natisone e Alberone. Durante l'et\u00e0 del bronzo si diffusero in loco popolazioni indoeuropee.Innanzitutto i veneti, ai quali seguirono nell'et\u00e0 del ferro i celti carni.\nNel II secolo a.C., i romani conquistarono quest'area e l'antica via diretta verso il Norico costeggiante il fiume Natisone mantenne la sua importanza, collegando Aquileia all'Europa centrale attraverso una strada lastricata e munita di solchi carrai. Lungo la direttrice venne fondato Forum Iulii (poi diventato Cividale del Friuli). Nelle Valli del Natisone la presenza romana \u00e8 testimoniata da alcuni toponimi e da testimonianze archeologiche: i resti del ponte romano di Broxas (a sud di San Pietro al Natisone), dove sono stati rinvenuti manufatti dell'epoca e un sarcofago; in diverse localit\u00e0 sono venute alla luce monete ed altre testimonianze. All'epoca di Diocleziano, nacque quel sistema fortificato noto come Vallum Alpium Iuliarum in cui vennero inserite anche queste vallate. Dopo la caduta dell'Impero e i periodi visigoto e ostrogoto, nonch\u00e9 una probabile e breve dominazione dell'Impero romano d'Oriente, nel 568 qui giunsero i longobardi, che elessero Forum Iulii a capitale del loro primo ducato in Italia.\nNascita della Slavia friulana.\nL'arrivo degli slavi sulle sponde del fiume Natisone avvenne nel VII secolo in epoca longobarda ed \u00e8 documentato dallo storico Paolo Diacono (battaglia di Broxas, cio\u00e8 Ponte San Quirino, del 663 circa), mentre i primi insediamenti sono inquadrabili all'inizio dell'VIII secolo (battaglia e pace di Lauriana -localit\u00e0 individuata da Trinko in Lavariano e da Bonessa pi\u00f9 verosimilmente nella zona di Mersino- avvenute nel 720 circa). Gli slavi dovettero presumibilmente assimilare la precedente popolazione romanza. Si convertirono al Cristianesimo probabilmente all'opera missionaria dei patriarchi di Aquileia che dal 730 stabilirono la loro sede a Cividale. \nAllargando l'orizzonte a tutte le popolazioni slave presenti in Friuli, non ci sono elementi che documentino un inquadramento cronologico degli altri insediamenti nelle valli del Torre e dello Judrio (piuttosto affini agli slavi del Natisone) e nella val di Resia. Non \u00e8 da escludere che in alcune zone si verificarono insediamenti anche posteriori di popolazioni provenienti da altre aree.\nQualcuno ha ipotizzato che nella pianura friulana alcuni loro insediamenti si sarebbero originati in seguito alle incursioni ungare del X secolo, anche se \u00e8 pi\u00f9 probabile che ci\u00f2 fosse avvenuto in piena et\u00e0 patriarchina (dal secolo XI in poi), ma in ogni modo i gruppi slavi della pianura vennero assimilati culturalmente dalla popolazione friulana rimanendone solo la memoria toponomastica. Se questa ipotesi, per nulla suffragata da alcun documento, pare piuttosto azzardata, essa si rivela del tutto improbabile per le aree montuose, ci\u00f2 non solo per un'inesistente documentazione riguardante incursioni ungare ivi avvenute, ma anche perch\u00e9 le direttrici seguite dai magiari (provenienti dalla Pannonia) riguardavano il Carso e il Collio, mentre le zone montane, ubicate pi\u00f9 a nord, erano percorse da migrazioni o incursioni provenienti dalla Carinzia.\nIl Patriarcato d'Aquileia e la Repubblica di Venezia.\nProbabilmente gi\u00e0 in epoca longobarda ebbe origine la gastaldia d'Antro che comprendeva le popolazioni delle varie vallate del Natisone e parte della valle dello Judrio; nell'XI secolo, la gastaldia di Antro, ovvero l'organismo territoriale in cui erano comprese le valli del Natisone, dell'Alberone, del Cosizza e dell'Erbezzo, divenne un bene personale dei Patriarchi di Aquileia e ci\u00f2 fino al 1420 quando il Patriarcato fu conquistato dalla Serenissima Repubblica di Venezia. \nNei secoli XIII e XIV, l'area fu coinvolta nelle vicende belliche del patriarcato, caratterizzato da guerre intestine in cui erano protagonisti potenti feudatari quali i conti di Gorizia e i Villalta - Urusbergo, e comunit\u00e0 quale Cividale. Principale edificio era il castello patriarcale di Antro. Nel XV secolo la Serenissima concedette a tutti gli schiavoni una serie di privilegi fiscali e una forte autonomia amministrativa e giudiziaria, in virt\u00f9 del fatto ch'essi abitavano in zone particolarmente impervie ed avevano il compito di sorvegliare i cinque passi che portavano nella valle dell'Isonzo e dello Judrio: Pulfero, Luico, Clabuzzaro, Clinaz e San Nicol\u00f2.\nI privilegi in epoca veneziana.\nIl territorio della gastaldia di Antro era suddiviso nelle due convalli di Antro e di Merso. I loro organismi giudiziari erano le \"banche\" (ossia tribunali) istituite nel XV secolo con 12 giudici popolari ciascuna, che si riunivano attorno alle lastre o tavoli di pietra di et\u00e0 protostorica. La prima si riuniva ad Antro, ma anche a Biacis e Tarcetta, la seconda a Merso superiore. Il gastaldo assisteva come garante. Per brevit\u00e0, possiamo dire che avevano reciprocamente la funzione di tribunale di primo grado mentre gli appelli si facevano da banca a banca e in ultima istanza al provveditore di Cividale. Potevano giudicare \"in civile, criminale e criminalissima\" ovvero potevano giudicare anche in caso di omicidio e comminare anche la pena di morte. L'autonomia giudiziaria valeva comunque per circa la met\u00e0 del territorio, essendo il restante concesso in feudo a nobili friulani per lo pi\u00f9 cividalesi che comunque spesso avevano competenze in casi di \"bassa giustizia\" cos\u00ec come le vicinie paesane, composte dai capifamiglia di uno o pi\u00f9 villaggi che erano chiamate a comporre le controversie tra i \"vicini\" venendo talvolta definite impropriamente loro stesse come \"banche\" (si veda il caso della cosiddetta \"banca\" di Drenchia, con sede a Costne di Grimacco).\nPer quanto riguarda l'amministrazione della cosa pubblica vi era un sistema elettivo che partiva dal basso e la sua istituzionalizzazione \u00e8 di inizio Cinquecento. Alla base c'erano i \"comuni\", che avevano proprie vicin\u00ece (cio\u00e8 le assemblee dei capifamiglia di pi\u00f9 villaggi, esistenti gi\u00e0 in tutto il mondo antico); a capo di esse c'erano i \"decani\" che, a loro volta, eleggevano due \"sindici\": uno per la contrada di Antro e uno per quella di Merso. I decani si riunivano per trattare problemi comuni nell'arengo di ciascuna convalle e tutti insieme nella \"vicin\u00eca grande\" o \"arengo\" nei pressi della chiesa di San Quirino (San Pietro al Natisone). Gli obblighi militari, invece, riguardavano la guardia dei confini con la fornitura di 200 uomini, nonch\u00e9 la sorveglianza di alcune porte di Cividale e la costruzione della fortezza di Palma.\nMolte tasse gravanti su tutta la repubblica vennero qui abolite, cos\u00ec come l'area non fu soggetta al taglio di alberi destinati alla flotta veneziana. Con la successione della contea di Gorizia a favore degli Asburgo (1500) e la guerra di Venezia contro la Lega di Cambrai e quindi l'Impero (1508-1515), dopo il trattato di Noyons la Schiavon\u00eca si trov\u00f2 a ridosso del confine con l'Impero e ne ebbe a soffrire pesanti conseguenze commerciali ed economiche. Per compensare Cividale della perdita del Tolminotto e delle miniere di mercurio d'Idria la gastaldia d'Antro venne unita a quella di Cividale. Durante la guerra di Gradisca (1615-1617) gli schiavoni furono coinvolti nella difesa del territorio e in alcuni combattimenti.\nNapoleone, l'Austria e l'Italia.\nI privilegi della Slavia cessarono assieme alla Serenissima nel 1797 e il passaggio del territorio veneziano all'Impero Asburgico; la situazione peggior\u00f2 ulteriormente durante il periodo napoleonico (1805-1813) quando furono abolite le vicinie, gli arenghi e le banche e furono istituiti otto comuni; questo sistema fu confermato dagli austriaci. Nel 1866 dopo la Terza guerra d'Indipendenza italiana, l'Austria cedette il Veneto e la Slavia pass\u00f2 sotto il Regno d'Italia. \nSin dal 1848 i discendenti degli antichi slavi sostennero unanimemente il processo di unificazione, in virt\u00f9 del legame con la Serenissima che aveva garantito loro una forte autonomia. In particolare dopo la presa di Roma del 1870, si definirono due diverse prese di posizione in ambito politico e nazionale: cos\u00ec come buona parte della classe politica locale (Cucavaz, Musoni, Sirch e altri) era fortemente filo italiana, buona parte del clero divenne invece filo slovena e anti italiana perch\u00e9 ravvisava nel nuovo regno uno Stato sacrilego e responsible dello spodestamento del papa re.\nIl periodo italiano si contraddistinse in una serie di iniziative di carattere sociale quali la fondazione di parecchie scuole elementari, l'Istituto magistrale, una Societ\u00e0 Operaia di ispirazione mazziniano-garibaldina, un Comizio agrario nato con la finalit\u00e0 di diffondere cultura tecnica tra gli agricoltori e gli allevatori. A questo si aggiunsero i primi interventi viari con la sistemazione delle strade, malgrado parecchie aree montane videro il loro isolamento plurisecolare perdurare un po' pi\u00f9 a lungo. \nI politici irredentisti friulani, quali Pacifico Valussi e Giovanni Marinelli, propugnarono uno sviluppo dell'artigianato, dell'economia, della cultura e delle infrastrutture e purtroppo le polemiche ideologiche del periodo ad essi successivo hanno mistificato ingiustamente l'opera di tali uomini, che rispettarono la connotazione slavofona di quelli che definivano i \"nostri slavi\" cos\u00ec come nel 1848 Daniele Manin si rivolgeva ai \"fratelli slavi\" del distretto di San Pietro degli Schiavoni, mentre non vedevano di buon occhio gli sloveni filo austriaci del goriziano.\nIl distretto di San Pietro al Natisone (come si chiamarono ufficialmente le Valli del Natisone) fu pesantemente coinvolto dal primo conflitto mondiale, in particolare con la disfatta di Caporetto del 1917. Durante il dopoguerra si irrobustirono le infrastrutture tra cui la ferrovia Cividale-Caporetto. Nel 1933 il fascismo proib\u00ec a livello nazionale l'uso di tutti gli idiomi che non fossero la lingua italiana. Alcuni rappresentanti del clero locale vi si opposero con decisione, ma dovettero adeguarsi (salvo eccezioni nelle aree montane) anche perch\u00e9 non sostenuti dall'arcivescovo Giuseppe Nogara n\u00e9 dal Vaticano.\nDurante la seconda guerra mondiale, a partire dal 1942, il territorio divenne zona di operazioni delle formazioni partigiane slovene. Dopo l'8 settembre 1943 si form\u00f2 la Repubblica di Kobarid-Caporetto che comprendeva anche le Valli del Natisone e che fu attiva fino ai primi giorni di novembre, quando qui si insediarono truppe tedesche sostenute dai militari della Repubblica Sociale Italiana. La popolazione civile dovette subire violenze e angherie d'ambo le parti.\nDopo la seconda guerra mondiale nella Slavia si apr\u00ec la questione della definizione dei confini e si inaspr\u00ec la dualit\u00e0 politico-identitaria. Chi all'epoca della guerra fredda si considerava di nazionalit\u00e0 slovena veniva identificato come filo-jugoslavo e comunista. Parte della popolazione locale, invece, influenzata dalle formazioni segrete, si autodefiniva italiana; non ricerc\u00f2 alcuna autonomia culturale n\u00e9 la protezione linguistica della quale godettero invece gli sloveni delle province di Gorizia e Trieste, storicamente e culturalmente molto pi\u00f9 legati alla Slovenia. \nIl clero sloveno da parte sua riprese l'uso della lingua slovena nelle chiese e si adoper\u00f2 per il riconoscimento dei diritti culturali delle loro comunit\u00e0. Anche le forze di sinistra si impegnarono per la tutela della lingua slovena, mentre la Democrazia Cristiana, partito di maggioranza assoluta nella Slavia, assunse una posizione opposta sulla questione linguistica.\nLe organizzazioni segrete in funzione anticomunista e antijugoslava (Organizzazione O, Terzo corpo volontari della libert\u00e0) che poi sfociarono nell'organizzazione Gladio ebbero nella Slavia numerosi affiliati, per lo pi\u00f9 membri del corpo degli Alpini, impiegati statali, ex fascisti e appartenenti alle forze armate della Repubblica di Sal\u00f2."}
{"id": "860064", "revid": "7336", "url": "https://it.wikipedia.org/wiki?curid=860064", "title": "Banane", "text": ""}
{"id": "860065", "revid": "73843", "url": "https://it.wikipedia.org/wiki?curid=860065", "title": "Gaio Dillio Vocula", "text": "Inizi della carriera.\nNacque a Cordova dal membro dell'ordine equestre Aulo Dillio; spos\u00f2 Elvia Procula. La moglie potrebbe essere stata parente della madre di Lucio Anneo Seneca, il consigliere di Nerone anche lui nato a Cordova, ed \u00e8 quindi possibile che la carriera di Vocula sia stata aiutata da questa conoscenza.\nFu prima tribuno militare della Legio I \"Germanica\" a \"Bonna\", poi quadrumviro per la manutenzione delle strade, poi questore della Bitinia-Ponto. Dopo essere stato tribuno e pretore, ricevette il comando della XXII \"Primigenia\" di stanza a \"Moguntiacum\", in Germania superiore.\nRivolta batava.\nQuando la rivolta dei Batavi scoppi\u00f2 nel 69, alcune legioni romane furono assediate a \"Castra Vetera\" dai ribelli, comandati da Gaio Giulio Civile; il comandante in capo dell'esercito del Reno, Ordeonio Flacco, ordin\u00f2 a Vocula di portare la sua XXII \"Primigenia\" (assieme alla I \"Germanica\" da \"Bonna\") in soccorso delle legioni minacciate. Si ebbe un principio di rivolta contro Flacco, che Vocula sed\u00f2 con mano ferma: fu allora acclamato dalle truppe comandante dei rinforzi per le legioni assediate in virt\u00f9 della fermezza con la quale si era opposto alla sollevazione.\nVocula si mosse verso \"Castra Vetera\", ma si ferm\u00f2 a \"Gelduba\" per ragioni di opportunit\u00e0 politica, oltre che militare. Nell'\"Anno dei quattro imperatori\" (69), in cui diversi pretendenti al trono si combatterono col supporto di diverse legioni, avvenne infatti che i soldati dell'armata del Reno sostenessero il governatore della Germania inferiore, Vitellio, mentre i loro ufficiali preferissero il comandante delle legioni orientali, Vespasiano. Flacco e Vocula erano quindi davanti alla scelta tra liberare le legioni assediate, che per\u00f2 si sarebbero poi schierate dalla parte di Vitellio, e sedare la rivolta dei Batavi, che per\u00f2 erano, almeno formalmente (grazie alla astuzia diplomatica del loro comandante, Civile), schierati dalla parte di Vespasiano. La soluzione allo stallo giunse con la notizia della sconfitta decisiva di Vitellio alla seconda battaglia di Bedriaco (24 ottobre), che da una parte riport\u00f2 tutti i Romani sotto un'unica lealt\u00e0, quella a Vespasiano, e dall'altra smascher\u00f2 la finzione dei Batavi, che dovettero ammettere di combattere per s\u00e9 stessi e non per il generale vincitore a Bedriaco.\nCivile fu costretto ad attaccare \"Gelduba\" per impedire che le legioni di Vocula raggiungessero \"Castra Vetera\". Tacito parla di un attacco notturno (forse la notte di luna nuova tra l'1 e il 2 dicembre 69), in cui i Batavi ebbero quasi la meglio sulle sorprese truppe romane e ausiliarie, finch\u00e9 l'arrivo di un piccolo contingente basco, scambiato per l'arrivo dei rinforzi romani, non caus\u00f2 la loro sconfitta.\nDopo questa vittoria, Vocula si mosse verso \"Castra\", che riusc\u00ec a liberare dall'assedio. Provvide anche al rafforzamento delle difese dei \"castra\", come pure alle cure per i feriti e all'approvvigionamento di vettovaglie. Probabilmente nelle intenzioni di Vocula c'era un attacco contro i Batavi, ma l'attacco dei Chatti all'importante \"Moguntiacum\" richiese la sua presenza lontano da \"Castra\": non appena Vocula si allontan\u00f2, Civile rimise sotto assedio l'insediamento.\nDurante la marcia verso \"Moguntiacum\" avvenne un episodio in cui Vocula rischi\u00f2 la vita. Flacco effettu\u00f2 un donativo alle truppe, con il denaro inviatogli da Vespasiano. La celebrazione della festa dei \"Saturnalia\" avvenne dunque nell'abbondanza di cibi e alcolici. Alcuni soldati, durante i festeggiamenti, si adirarono con Flacco, lo trassero dalla tenda in cui dormiva e lo assassinarono, senza che gli ufficiali avessero il coraggio di intervenire. Vocula scamp\u00f2 allo stesso destino fuggendo dal campo travestito da schiavo. Pare che il fatto non fosse rappresentativo dell'atteggiamento di tutti i soldati, in quanto Vocula pot\u00e9 tornare al campo.\nRivolta di Giulio Sabino.\nVocula prese \"Moguntiacum\" nel gennaio 70. Presto, per\u00f2, dovette fare i conti con una minaccia ancor pi\u00f9 grande, un tradimento all'interno del suo stesso esercito. Due dei suoi comandanti di truppe ausiliarie, i treviri Giulio Classico e Giulio Tutore, si incontrarono con Giulio Sabino, un lingone che si riteneva discendente da Gaio Giulio Cesare, e decisero di ammutinarsi durante il ritorno dell'esercito a \"Castra\". Vocula venne a sapere della congiura, ma non avendo molta fiducia nella lealt\u00e0 dei suoi uomini decise di far finta di ignorarla. Contatt\u00f2 un certo Claudio Labeone, un batavo che era in contrasto con Civile, e gli forn\u00ec alcuni uomini, con i quali Labeone inizi\u00f2 una guerriglia contro Civile.\nSi mosse su \"Castra\" per riprenderla, ma Classico e Tutore entrarono in contatto con i Germani assedianti, e, quando furono vicini alla citt\u00e0 assediata, si staccarono con i propri uomini per formare un accampamento separato. Vocula tent\u00f2 di riportarli nel campo, ma quando vide che era tutto inutile ritorn\u00f2 a \"Novesium\". Classico e Tutore, seguendo le forze ormai ridotte di Vocula, si accamparono a poca distanza dal loro ex-comandante, e corruppero i suoi uomini, che giunsero a giurare fedelt\u00e0 a dei barbari e a promettere di uccidere i propri comandanti. Quando Vocula pronunci\u00f2 un discorso davanti ai suoi soldati, riusc\u00ec a scuoterli, e questi non vollero pi\u00f9 ucciderlo; dopo che Vocula ebbe tentato il suicidio, un gesto molto apprezzato dai tempi della Repubblica, fu assassinato da Emilio Longino, un disertore della I \"Germanica\" mandato da Classico e Tutore.\nVocula comand\u00f2 per poco tempo le truppe romane in Germania, e alla sua morte sembrava che i rivoltosi avessero quasi vinto il confronto, scacciando i Romani dalla zona. In realt\u00e0 due degli atti intrapresi da Vocula facilitarono poi la vittoria finale di Quinto Petilio Ceriale, inviato da Vespasiano con un forte esercito dall'Italia: sia il mantenimento della strategica fortezza di \"Moguntiacum\" che il sostegno dato alla guerriglia di Labeone occuparono e indebolirono Civile, che non riusc\u00ec a opporre resistenza a Ceriale."}
{"id": "860075", "revid": "287204", "url": "https://it.wikipedia.org/wiki?curid=860075", "title": "Valasske Klobouky", "text": ""}
{"id": "860080", "revid": "1318658", "url": "https://it.wikipedia.org/wiki?curid=860080", "title": "Mizrachi", "text": ""}
{"id": "860083", "revid": "112271856", "url": "https://it.wikipedia.org/wiki?curid=860083", "title": "Ernst Jandl", "text": "Biografia.\nArtisticamente notevole fu la sua peculiare capacit\u00e0 di usare la lingua in modo umoristico e creativo.\nErnst Jandl fin\u00ec in un campo di prigionia inglese dopo la seconda guerra mondiale. Dopo essere stato liberato studi\u00f2 a Vienna Germanistica e Anglistica. Nel 1949 super\u00f2 l'esame per l'insegnamento e fino al 1979 fu professore di ginnasio.\nSotto l'influsso della \"Konkrete Poesie\" e del dadaismo Jandl si avvi\u00f2 alla poesia sperimentale. Nel 1952 comparve la prima pubblicazione di Jandl nella rivista \"Neue Wege\".\nDal 1954 Jandl strinse con Friederike Mayr\u00f6cker una forte amicizia, che si trasform\u00f2 in un sodalizio artistico e di vita. Nel 1973 fu cofondatore dell'Assemblea di autori di Graz (\"Grazer Autorenversammlung\"), dal 1975 suo vicepresidente e dal 1983 al 1987 suo presidente. Con la sua concezione della lingua Jandl divenne un importante rappresentante della poesia sperimentale di lingua tedesca.\nLa sua arte non si mostr\u00f2 solo nella composizione di poesie, ma anche nella loro recitazione. Il suo pubblico pu\u00f2 ascoltare tuttora in originale molti dei \"giochi linguistici\" (\"Sprachspiele\"), interpretati da lui stesso e spesso accompagnati da musica jazz, di cui Jandl era un entusiasta ammiratore. Questi si riallacciano, pur in modo diverso, ai programmi di mistione tra jazz e lirica.\nAttraverso la loro ironia, le poesie di Jandl mordono la realt\u00e0 contemporanea, nei suoi risvolti pi\u00f9 drammatici come nei suoi aspetti pi\u00f9 quotidiani. Si impegn\u00f2 anche nella poesia per bambini, convinto che giocare con la lingua possa incrementare l'interesse letterario nei bambini. Autori inglesi da lui tradotti sono stati John Cage e Wystan Hugh Auden."}
{"id": "860085", "revid": "767487", "url": "https://it.wikipedia.org/wiki?curid=860085", "title": "Frehley's Comet", "text": "I Frehley's Comet furono un gruppo Hair Metal fondato dall'ex chitarrista solista dei Kiss Ace Frehley nel 1984. Il gruppo dur\u00f2 quattro anni e realizz\u00f2 tre album di cui un live album. Nel 1988 si sciolsero a causa della scelta di Frehley di intraprendere la carriera solista e dare alla luce \"Trouble Walkin\"' nel 1989.\nStoria.\nDopo aver lasciato i Kiss nel 1982 (venendo sostituito da Vinnie Vincent), il chitarrista Ace Frehley si ritir\u00f2 nel suo studio chiamato \"Ace In The Hole\" situato in Connecticut, e si isol\u00f2 dal mondo esterno per un periodo. Frehley decise di riemergere con una nuova band proponendo alcune demo ai produttori Eddie Kramer, Vini Poncia e Chris Kimsey, gi\u00e0 collaboratori dei Kiss.\nLa nuova band dello storico chitarrista venne chiamata Frehley's Comet, ed includeva anche l'amico di vecchia data Anton Fig. Il batterista sudafricano aveva gi\u00e0 collaborato con Ace nel suo album solista dei Kiss del 1978 dal nome omonimo \"Ace Frehley\", oltre ad aver suonato negli album dei Kiss \"Dynasty\", \"Unmasked\".\nOltre a Fig, Frehley arruol\u00f2 il bassista John Regan, (gi\u00e0 collaboratore di artisti come Peter Frampton, John Waite, oltre ad aver partecipato a delle sessioni per David Bowie, Rolling Stones e Billy Idol), il chitarrista newyorkese Richie Scarlet ed il tastierista Arthur Stead.\nMentre Frehley aveva progettato di lavorare con Eddie Kramer alla produzione, successivamente decise di intraprendere strade musicali differenti. Una parte del materiale era stato realizzato con Vini Poncia (produttore degli album \"Dynasty\" e \"Unmasked\" dei Kiss) prima di registrare una selezione di demo con il produttore Chris Kimsey. Non soddisfatto del risultato, Ace autoprodusse altri quattro brani, ed altri quattro con Tony Bongiovi (cugino di Jon Bon Jovi) ai Power Station Studios per poi ritornare a collaborare con Eddie Kramer, che Frehley scelse per la produzione del futuro debutto. Il gruppo firm\u00f2 un contratto con l'emergente Megaforce Records di Johnny Z, che aveva appena firmato un importante accordo di distribuzione con la Atlantic Records. Poco prima dell'inizio delle registrazioni, Richie Scarlet abbandon\u00f2 la band rimpiazzato dall'ex membro dei 707 Tod Howarth, che aveva recentemente suonato come turnista per Ted Nugent. Il debutto omonimo \"Frehley's Comet\", pubblicato nel 1987 per la Megaforce guadagn\u00f2 presto il disco d'oro negli States. Il genere era un pop metal molto vicino ai Kiss ma con un suono pi\u00f9 moderno e robusto. La traccia \"\"Calling To You\" era una versione ri scritta del brano dei 707 chiamato \"Megaforce\"\". Dopo la realizzazione dell'album, il gruppo perse Anton Fig. Il batterista, suon\u00f2 qualche data del tour della band, ma venne contattato per partecipare al programma TV David Letterman Show, venendo sostituito da Billy Ward. I Fehley's Comet suonarono di supporto a Alice Cooper nel suo tour americano verso la fine del 1987, dopo che Billy Ward venne rimpiazzato da Jamie Oldaker, ex membro della band di Eric Clapton. Nel 1988 viene pubblicato il mini live album \"Live+1\" comprendente sei tracce live registrate in un concerto a Chicago (nel periodo con Anton Fig alla batteria). Questo includeva la traccia \"\"Rip It Out\" (tratto dal disco solista di Frehley nei Kiss), il brano dei Kiss \"Rocket Ride\", con l'aggiunta della traccia in studio \"Words Are Not Enough\"\". Poco dopo venne registrato un video live al Hammersmith Odeon di Londra, e i Frehley's Comet passarono met\u00e0 del 1988 a suonare a tour in giro per gli States, questa volta di supporto agli Iron Maiden. Mentre in occasione di un concerto nel ruolo di headliner al Limelight Club di New York in luglio, Frehley raggiunse sul palco i suoi ex compagni dei Kiss Gene Simmons e Paul Stanley per suonare il brano \"Deuce\". Nello stesso periodo venne pubblicato il secondo album dei Frehley's Comet dal titolo di \"Second Sighting\", che includeva la cover \"Dancing With Danger\" dei canadesi Streetheart.\nNel 1989, dopo i progetti per la pubblicazione del terzo album, Frehley abbandon\u00f2 il titolo dei Frehley's Comet per intraprendere la vera e propria carriera solista sotto il nome di Ace Frehley.\nIl chitarrista pubblic\u00f2 \"Trouble Walkin\"', al quale parteciparono vari ospiti come Sebastian Bach e Dave Sabo degli Skid Row, e Peter Criss dei Kiss. Dopodich\u00e9 il gruppo si sciolse definitivamente. Frehley raggiunse i Kiss che ritornarono alla formazione classica in occasione del loro tour mondiale nel 1996. Nel 1997 la Megaforce Records, dopo il grande successo della reunion dei Kiss, realizz\u00f2 la compilation \"12 Picks\", che comprendeva sei tracce dei Frehley's Comet e sei tracce live tratte dallo show di Frehley al Hammersmith Odeon del 1988. L'album venne composto da John Regan."}
{"id": "860089", "revid": "339392", "url": "https://it.wikipedia.org/wiki?curid=860089", "title": "Middle English", "text": ""}
{"id": "860092", "revid": "110157", "url": "https://it.wikipedia.org/wiki?curid=860092", "title": "Greatest Hits (MC Hammer)", "text": "Greatest Hits \u00e8 una raccolta del 1996 dei migliori successi di MC Hammer."}
{"id": "860097", "revid": "1409041", "url": "https://it.wikipedia.org/wiki?curid=860097", "title": "Stadio Bruno Benelli", "text": "Lo stadio Bruno Benelli \u00e8 un impianto sportivo multifunzione di Ravenna che ospita le gare interne del .\nStoria dell'impianto.\nIl primo progetto dello stadio comunale della citt\u00e0 di Ravenna inizi\u00f2 nell\u2019agosto del 1958, quando venne finanziata la costruzione con un importo 133 milioni di lire erogato dall\u2019Istituto per il Credito Sportivo. Il terreno dove nacque lo stadio si trovava nella zona che allora si chiamava Borgo San Mama. Il progetto fu firmato dagli architetti Cerri e Giorgetti, dello studio di progettazione Cgs di Roma, e la costruzione venne ultimata nel 1966.\nLa struttura iniziale conteneva all'incirca spettatori e venne ufficialmente inaugurata il 29 settembre 1966 con una partita amichevole tra il Ravenna e la , vinta per 3 a 0 dalla compagine torinese.\nLo stadio, inizialmente denominato \"Comunale\", nel 1970 fu intitolato alla memoria di Bruno Benelli, sindaco di Ravenna dal 1963 al 1967, durante il cui mandato l'impianto fu costruito.\nCon la promozione in Serie B del Ravenna, nel 1993, vennero fatti dei lavori di ampliamento, eliminando il fossato, innalzando le recinzioni ed aggiungendo alle due curve e alla Tribuna Distinti un ulteriore livello. La capienza massima fu raddoppiata: fu registrato il record di presenze con 11.518 spettatori nel match di Coppa Italia contro la del 10 settembre 1998, cui segu\u00ec un incasso di circa 500 milioni di lire.\nNote sullo stadio.\nCapienza:"}
{"id": "860100", "revid": "287204", "url": "https://it.wikipedia.org/wiki?curid=860100", "title": "Scorpi", "text": ""}
{"id": "860102", "revid": "729019", "url": "https://it.wikipedia.org/wiki?curid=860102", "title": "Battaglia di Vimeiro", "text": "La battaglia di Vimeiro (o Vimiero, 20 agosto 1808), fu combattuta nel quadro della guerra d'indipendenza spagnola e vide fronteggiarsi le truppe francesi agli ordini del generale Jean-Andoche Junot e quelle anglo-portoghesi del generale Arthur Wellesley (il futuro vincitore di Waterloo e I duca di Wellington). A questo scontro risale il primo utilizzo di proiettili shrapnel.\nQuattro giorni dopo la battaglia di Roli\u00e7a le forze dello Wellesley furono attaccate dai francesi di Junot a Vimeiro, paese nei pressi di Lisbona.\nLe truppe francesi tentarono l'accerchiamento sul fianco sinistro dello schieramento inglese ma la manovra non riusc\u00ec: Wellesley ridispose rapidamente il proprio schieramento in modo da fronteggiare l'avversario francese. Due attacchi al centro da parte di Junot furono respinti e cos\u00ec pure quelli sulle ali. Junot dovette ritirarsi verso Torre Vedras lasciando sul campo circa 2.000 uomini e 13 cannoni contro i poco pi\u00f9 di 700 morti inglesi. L'arrivo dei generali britannici superiori di Wellesley, Sir Hew Dalrymple e Sir Harry Burrard, imped\u00ec a costui di inseguire il nemico in rotta.\nPoco dopo la battaglia Junot offr\u00ec ai britannici la propria resa incondizionata. I due anziani generali accettarono andando oltre: concessero, contro il parere dello Wellesley, la libert\u00e0 a tutto il corpo di spedizione francese con relativo armamento ed equipaggiamento, in cambio del rimpatrio (su vascelli inglesi), che avvenne trasportando persino ci\u00f2 che i francesi avevano saccheggiato. Tale accordo va sotto il nome di Convenzione di Sintra. Questa concessione scaten\u00f2 violente proteste in Inghilterra e i comandanti furono sottoposti a inchiesta: i due anziani generali furono pesantemente accusati, mentre sir Arthur Wellesley ne usc\u00ec prosciolto da ogni addebito."}
{"id": "860103", "revid": "119449327", "url": "https://it.wikipedia.org/wiki?curid=860103", "title": "Frank Shorter", "text": "Biografia.\nNacque a Monaco di Baviera, in Germania, dove suo padre prestava servizio nell'esercito statunitense. Rientrato in America, frequent\u00f2 l'universit\u00e0 di Yale vincendo, nel 1969, il campionato NCAA sui 10000 metri piani. Nel 1970 fu campione nazionale sia dei 5000 che dei 10000 m piani. In quest'ultima disciplina fu campione nazionale anche nel 1971, 1974, 1975 e 1977.\nVinse anche il campionato nazionale di corsa campestre quattro volte consecutive (dal 1970 al 1973). Ai Giochi panamericani del 1971 fu primo sia nei 10000 m che nella maratona. Vinse inoltre la prestigiosa maratona di Fukuoka per quattro anni consecutivi (dal 1971 al 1974).\nIl suo maggiore successo fu la medaglia d'oro olimpica conquistata a Monaco di Baviera nel 1972 nella maratona, dopo essere giunto quinto nella finale dei 10000 m. And\u00f2 vicino al bis nei successivi Giochi olimpici del 1976 a Montr\u00e9al, dove giunse secondo dietro al tedesco orientale Waldemar Cierpinski.\nDopo il ritiro dalle gare avvenuto nel 1977 Shorter ha fondato una propria squadra di atletica leggera. \u00c8 stato anche presidente della commissione antidoping degli Stati Uniti.\n\u00c8 stato eletto membro della U.S. Olympic Hall of Fame nel 1984, della National Track &amp; Field Hall of Fame nel 1989 e della National Distance Running Hall of Fame nel 1998."}
{"id": "860105", "revid": "6923", "url": "https://it.wikipedia.org/wiki?curid=860105", "title": "Ferrocarrils de la Generalitat Valenciana", "text": "Ferrocarrils de la Generalitat Valenciana (FGV) \u00e8 l'azienda pubblica del Governo valenciano che gestisce alcune linee ferroviarie che si dipanano nella Comunit\u00e0 Valenciana, nonch\u00e9 il trasporto cittadino delle citt\u00e0 di Valencia (in forma di metropolitana) e Alicante (tram).\nLa sede si trova a Valencia e ha il suo \"hub\" alla stazione di Val\u00e8ncia-Sud di Val\u00e8ncia e alla Stazione Alacant-La Marina di Alacant.\nStoria.\nLa \"FGV\" \u00e8 stata fondata nel 1986 e diventata operativa il 1\u00ba gennaio 1987 ereditando la concessione di alcuni tratti ferroviari regionali fino a quel momento gestiti dalla \"FEVE\" (\"Ferrocarriles Espa\u00f1oles de V\u00eda Estrecha\") come il tratto da 92 km non elettrificato tra Alicante, Benidorm e D\u00e9nia.\nFaceva parte dell'eredit\u00e0 anche una parte di linee elettrificate facenti parte del servizio ferroviario suburbano di Valencia e al cui miglioramento sono stati destinati i primi investimenti della neonata societ\u00e0.\nTra gli investimenti successivi lo scavo di nuovi tunnel per unire le zone nord e sud della citt\u00e0 di Valencia, l'ampliamento delle linee tranviarie di Alicante e l'elettrificazione parziale della linea tra Alicante e Denia oggi percorse dai \"tram-treni\""}
{"id": "860106", "revid": "106456", "url": "https://it.wikipedia.org/wiki?curid=860106", "title": "Battaglia di Vimiero", "text": ""}
{"id": "860109", "revid": "287204", "url": "https://it.wikipedia.org/wiki?curid=860109", "title": "MUT", "text": ""}
{"id": "860111", "revid": "109356988", "url": "https://it.wikipedia.org/wiki?curid=860111", "title": "Inglese moderno", "text": "Si dice inglese moderno (in inglese, modern English) l'insieme delle variet\u00e0 linguistiche della lingua inglese a partire dal 1500.\nQuesto periodo \u00e8 diviso in due fasi principali:\nEarly Modern English.\nTalvolta abbreviato in \"EModE\" o \"ENE\" , \u00e8 la fase dello sviluppo della lingua inglese successiva al Medio Inglese e compresa tra la fine del XV secolo e la fine del XVI secolo (e quindi coincidente con le dinastie Tudor e Stuart ).\nUna novit\u00e0 introdotta \u00e8 quello di instaurare una lingua che non \u00e8 forzata dai dialetti ma in un certo senso standardizzata e che coinvolgesse non solo l'Inghilterra ma anche il Galles, Irlanda e le regioni meridionali scozzesi .\nTra le altre opere , che utilizzano tale linguaggio sono sicuramente le opere di Christopher Marlowe e William Shakespeare, La Morte di Art\u00f9 di Thomas Malory ,la Grande Bibbia di Myles Coverdale, Libro delle Preghiere Comuni di Thomas Cranmer, la Bibbia di Re Giacomo, Paradiso Perduto di John Milton ."}
{"id": "860115", "revid": "125997835", "url": "https://it.wikipedia.org/wiki?curid=860115", "title": "Tom\u00e1\u0161 Berdych", "text": "Divenuto professionista nel 2002, ha raggiunto il suo miglior ranking ATP il 18 maggio 2015, quando \u00e8 diventato n\u00ba4 del mondo.\nCarriera.\nBerdych \u00e8 divenuto professionista nel 2002, dopo la vittoria di due tornei Futures della Repubblica Ceca battendo Pavel \u0160nobel nella finale del torneo F8 per 6-2, 6-3 e Ladislav Chramosta per 6-4, 6-3 nel torneo F5.\nNel 2003 Berdych vinse tre tornei Futures categoria F5, contro Peter Clarke 6-1, 6-4, nel challenger di Budaors contro Ivajlo Trajkov 6-2, 6-3 e nel challenger di Graz Julian Knowle 6-4, 5-7, 6-2. Raggiunge anche la finale del torneo F1 del Regno Unito perdendo per\u00f2 contro Wesley Moodie 6-7(5), 6-7(5). Raggiunse inoltre sei semifinali. Vinse inoltre il suo primo match dell'ATP Tour nello US Open contro Tomas Behrend 5-7, 6-3, 6-2, 6-3 ma perse al secondo turno contro Juan Ignacio Chela 6-2, 1-6, 4-6, 3-6.\nNel 2004 Berdych si concentr\u00f2 sui challenger e nell'ATP Tour. Nei challenger vinse a Besan\u00e7on contro Julien Benneteau 6-3, 6-1 e a Braunschweig contro Daniel Elsner 4-6, 6-1, 6-4. Nell'ATP Tour inizi\u00f2 con una vittoria agli Australian Open 2004 battendo Nicolas Mahut 6-4, 6-2, 5-7, 6-3 prima di perdere con la testa di serie numero 4 Andre Agassi 0-6, 2-6, 4-6. Vinse inoltre con Galo Blanco, Bj\u00f6rn Phau e Potito Starace nel circuito ATP. Debutt\u00f2 al Roland Garros nel 2003 e a Wimbledon nel 2002, ma perse subito al primo turno.\nSuccessivamente prese parte al torneo olimpico di Atene. Dopo la vittoria al primo turno contro Florian Mayer per 6-3, 7-5 Berdych sconfisse il numero 1 al mondo Roger Federer 4-6, 7-5, 7-5 nonostante una serie di sole cinque vittorie nel circuito ATP. Al terzo turno sconfisse la testa di serie n\u00ba15 Tommy Robredo 7-6(2), 4-6, 8-6 e fu poi eliminato nei quarti da Taylor Dent 6-4, 6-1.\nDopo i buoni risultati di Atene raggiunse il quarto turno agli US Open battendo Jonas Bj\u00f6rkman 6-3, 2-6, 6-2, 1-6, 6-3, Tuomas Ketola 6-3, 7-6(1), 6-3 e Michail Ju\u017enyj 2-6, 6-1, 6-3, 4-6, 6-1, prima di perdere contro Tommy Haas 6-7(6), 1-6, 5-7. Il 2004 fu l'anno del primo torneo vinto, a Palermo, dopo avere sconfitto David Ferrer 7-5, 6-4 in semifinale e Filippo Volandri 6-3, 6-3 in finale.\n2010: Finale a Wimbledon.\nBerdych inizia l'anno al torneo di Brisbane, dove raggiunge le semifinali prima di perdere contro il futuro campione Andy Roddick 6-1, 3-6, 4-6. Viene poi sconfitto al secondo turno nel torneo di Sydney da Peter Luczak e agli Australian Open da Evgenij Korol\u00ebv.\nInanella poi una serie di tre quarti di finale: nel SAP Open perde contro Andy Roddick 6-7(5), 6-7(5), al torneo di Memphis viene battuto da Ernests Gulbis 6-3, 3-6, 6-7(3) e nel primo Master dell'anno, a Indian Wells, da Rafael Nadal 4-6, 6-7(4) dopo avere battuto Fernando Verdasco 6-0, 6-3.\nA Miami elimina la testa di serie n\u00ba1 Roger Federer 6-4, 6-7(3), 7-6(6) nei sedicesimi dopo avere salvato un match-point sul servizio di Federer nel tie-break decisivo sul punteggio di 6-5, vincendolo poi per 8-6. Con la vittoria, la seconda contro lo svizzero, pone fine ad una serie di otto sconfitte consecutive subite. Nei quarti di finale batte Fernando Verdasco 4-6, 7-6(5), 6-4 e in semifinale elimina Robin S\u00f6derling con il punteggio di 6-2, 6-2, ma perde in finale contro Andy Roddick 5-7, 4-6.\nBerdych ha raggiunto la semifinale del Roland Garros, perdendo contro Robin S\u00f6derling (giustiziere del campione uscente Roger Federer) solo al quinto set con il punteggio di 3-6, 6-3, 7-5, 3-6, 3-6. Nel corso del torneo Berdych ha battuto Michail Ju\u017enyj nei quarti per 6-3 6-1 6-2, Andy Murray negli ottavi e John Isner al quarto turno.\nA Wimbledon il ceco passa facilmente il primo turno battendo il kazako Golubev in tre set con il punteggio di 7-6 6-2 6-2, confermando l'ottimo momento di forma. Anche al secondo turno non ci sono grosse difficolt\u00e0 per Berdych, che sempre in tre set batte il tedesco Benjamin Becker con il punteggio di 7-5, 6-3, 6-4.\nIl terzo turno non \u00e8 facile per Berdych che, per avere la meglio sull'uzbeco Denis Istomin, deve lottare per cinque set con il risultato finale di 6-7 7-6 6-7 6-3 6-4; ottiene cos\u00ec l'accesso negli ottavi di finale. La giornata degli ottavi di finale non inizia particolarmente bene per il tennista ceco, che nel set di apertura soffre contro il tedesco numero 100 del mondo Daniel Brands. Il tedesco effettua il break sul 5-4, e vince il parziale con il punteggio di 4-6. ma il ceco non si arrende e domina il tiebreak del secondo set per sette punti a uno, rientrando in partita. Il terzo set sorride al numero 13 del ranking, che si impone sul tedesco Brands con il punteggio di 7-5. Il quarto set lo porta a casa facilmente Berdych con il punteggio di 6-3.\nNei quarti affronta la testa di serie numero uno Roger Federer, gi\u00e0 battuto da Berdych nel loro ultimo incontro disputato a Miami e qui, a sorpresa, nuovamente sconfitto con il punteggio di 6-4, 3-6, 6-1, 6-4. Raggiunge cos\u00ec la semifinale a Wimbledon e inanella una mini-serie di due semifinali consecutive nei tornei dello Slam, record personale. Battendo il serbo Novak \u0110okovi\u0107 con il punteggio di 6-3, 7-6, 6-3 ottiene il pass per la finale, dove affronta Rafael Nadal: 23 anni dopo Ivan Lendl un tennista ceco \u00e8 di nuovo in finale a Wimbledon. Pochissime volte, inoltre, una testa di serie cos\u00ec bassa, 12, ha raggiunto la finale a Londra. Nonostante un gran match si arrende in finale allo spagnolo in tre set, con il punteggio di 3-6, 5-7, 4-6. Si dimostra comunque un gran giocatore, nonostante il suo servizio e il suo dritto (armi che gli hanno permesso di vincere contro il numero 1 del mondo Roger Federer) non gli siano stati di grande aiuto contro la forza devastante dello spagnolo.\nDopo la finale persa sull'erba inglese il ventiquattrenne ceco \u00e8 tornato ad allenarsi sul cemento in vista degli US Open. Nella Rogers Cup di Toronto Berdych viene battuto ai quarti di finale dal numero due del mondo Roger Federer. Il ceco esce a testa alta con il punteggio finale di 6-3 5-7 7-6. Successivamente Berdych prende parte al torneo di Cincinnati, dove batte con un doppio 6-4 il francese Paul-Henri Mathieu.\n2011: Sesto titolo in carriera e Semifinale al Masters.\nNel 2011 Berdych si conferma pressoch\u00e9 sugli stessi livelli raggiunti l'anno precedente, chiudendo la stagione al numero 7 dell'ATP World Tour 2011. Pur senza ripetere gli stessi exploit dell'anno precedente la stagione \u00e8 giocata dal tennista ceco a un livello mediamente pi\u00f9 elevato, superando per la prima volta in carriera la quota di cinquanta vittorie stagionali.\nBerdych inizia la stagione al Chennai Open dove perde in semifinale da Stanislas Wawrinka. Agli Australian Open arriva fino ai quarti, dopo avere battuto vari giocatori tra cui Philipp Kohlschreiber, Richard Gasquet e Fernando Verdasco. Qui viene eliminato in tre set da Novak \u0110okovi\u0107.\nPoi prende parte a vari tornei come Rotterdam perdendo ai quarti contro Jo-Wilfried Tsonga, a Marsiglia dove viene eliminato nuovamente ai quarti da Marin \u010cili\u0107 e al Dubai Tennis Championships quando a eliminarlo \u00e8 ancora Novak \u0110okovi\u0107. A Indian Wells viene eliminato in quarto turno da Stanislas Wawrinka, mentre a Miami avanza fino ai quarti di finale, dove perde contro Rafael Nadal 2-6, 6-3, 3-6.\nL'esordio stagionale sulla terra battuta \u00e8 deludente: a Montecarlo viene estromesso al terzo turno da Ivan Ljubi\u010di\u0107 con il netto punteggio di 4-6, 2-6. Sia a Madrid che a Roma raggiunge i quarti di finale. In preparazione al Roland Garros Berdych gioca anche il torneo ATP 250 di Nizza, dove raggiunge la semifinale. Al Roland Garros non riesce nemmeno a superare il primo turno contro il tennista francese Robert Stephane.\nAd Halle viene eliminato in semifinale da Philipp Petzschner. A Wimbledon si presenta come uno dei favoriti in quanto finalista della passata stagione. Dopo avere superato i primi tre turni senza perdere nemmeno un set e concedendo solo ventuno game agli avversari, il ceco viene eliminato a sorpresa dal tennista statunitense Mardy Fish.\nA Bastad il ceco perde in semifinale dal padrone di casa Robin S\u00f6derling. A Montr\u00e9al Berdych \u00e8 eliminato ai quarti di finale da Janko Tipsarevi\u0107, mentre a Cincinnati si ritira in semifinale contro Novak \u0110okovi\u0107 per un problema alla spalla. Agli US Open il ceco ha lo stesso dolore che lo aveva afflitto a Cincinnati ed \u00e8 costretto a ritirarsi al terzo turno contro Janko Tipsarevi\u0107.\nQuasi un mese dopo Berdych vince il suo unico torneo dell'anno, il China Open, battendo in finale Marin \u010cili\u0107 in tre set per 3-6, 6-4, 6-1. A Shanghai perde invece al terzo turno da Feliciano L\u00f3pez, dopo avere battuto nel turno precedente il proprio connazionale Radek \u0160t\u011bp\u00e1nek.\nL'ultima fase della stagione inizia in modo pessimo per Berdych: a Basilea viene battuto al primo turno da Kei Nishikori. Berdych per\u00f2 si riscatta sin dalla settimana successiva e finisce la stagione in crescendo con due semifinali: una al BNP Paribas Masters, dove viene eliminato da Roger Federer, l'altra alle ATP World Tour Finals, stavolta sconfitto da Jo-Wilfried Tsonga.\n2012: Due titoli e Semifinale agli US Open.\nBerdych inizia il 2012 agli Australian Open. Nei primi tre turni il ceco vince agevolmente contro Albert Ramos Vi\u00f1olas, Olivier Rochus e Kevin Anderson perdendo un solo set. Agli ottavi Berdych elimina un ottimo Nicol\u00e1s Almagro che costringe il ceco a vincere tre set al tie-break: 4-6, 7-65, 7-63, 7-62 . Ai quarti per\u00f2 il ceco viene sconfitto da Rafael Nadal, dopo avere vinto il primo set, con un punteggio di 7-65, 66-7, 4-6, 3-6.\nSuccessivamente vince Montpellier battendo il padrone di casa Ga\u00ebl Monfils per 6-2, 4-6, 6-3. A febbraio gareggia a Rotterdam perdendo in semifinale contro Juan Mart\u00edn del Potro e a Dubai battuto ai quarti da Andy Murray. A Indian Wells viene eliminato da Nicol\u00e1s Almagro agli ottavi. Segue un'altra deludente prestazione a Miami, sconfitto al secondo turno da Grigor Dimitrov. La stagione sulla terra battuta comincia bene, con una semifinale persa contro il numero uno del mondo Novak \u0110okovi\u0107 per 6-4,3-6,2-6 e una finale molto combattuta a Madrid contro Roger Federer persa in tre set con il punteggio di 6-3, 5-7, 5-7. Agli Internazionali D'Italia viene sconfitto da Rafael Nadal ai quarti 4-6, 5-7. A D\u00fcsseldorf viene sconfitto in finale da Janko Tipsarevi\u0107.\nBerdych si presenta in ottime condizioni all'Open di Francia 2012. Il ceco elimina facilmente nei primi due turni Dudi Sela e Micha\u00ebl Llodra, sconfiggendo entrambi i tennisti in tre set. Tuttavia al terzo turno incontra non poche difficolt\u00e0 contro Kevin Anderson, che mette in crisi il ceco grazie alla sua potenza e al suo servizio. Berdych vince il primo set 6-4, ma poi si fa rimontare e superare dal tennista sudafricano che passa in vantaggio. Ma il ceco mantiene i nervi saldi e si aggiudica il match dopo quasi quattro ore vincendo i due set successivi, entrambi con il punteggio di 6-4. Tuttavia Berdych perde agli ottavi di finale da Juan Mart\u00edn del Potro con il punteggio di 66-7, 6-1, 3-6, 5-7.\nAd Halle viene eliminato da Tommy Haas ai quarti in tre set. A Wimbledon esce a sorpresa dal torneo per mano di Ernests Gulbis perdendo in tre set, con un triplo 6-7. Alle Olimpiadi di Londra 2012 conferma il suo periodo di crisi perdendo nuovamente al primo turno dal tennista belga Steve Darcis con il punteggio di 4-6, 4-6. Alla Rogers Cup e a Cincinnati viene eliminato in entrambe le occasioni agli ottavi di finale rispettivamente da Richard Gasquet e Milos Raonic. A Winston-Salem Berdych arriva in finale dopo aver battuto anche Steve Darcis, che lo aveva eliminato ai Giochi Olimpici. Qui viene sconfitto da John Isner, che batte il ceco al terzo set finito 69-7.\nAllo US Open 2012 il tennista ceco supera agevolmente i primi quattro turni, perdendo un solo set contro l'americano Sam Querrey al terzo turno; negli altri match Berdych batte David Goffin, J\u00fcrgen Zopp e Nicol\u00e1s Almagro. Ai quarti il ceco incontra il numero 1 Roger Federer. Nel primo set lo svizzero va avanti 3-1, ma Berdych recupera e si porta 4-3. La partita prosegue fino al tie-break che si aggiudica il ceco per sette punti a uno. Nel secondo set Berdych ottiene in apertura il break, che Federer non riuscir\u00e0 pi\u00f9 a recuperare: il secondo parziale viene cos\u00ec vinto da Berdych per 6-4. Nel terzo set lo svizzero subisce nuovamente un break e Berdych coglie l'occasione per salire 3-2 con servizio. Qui Federer tira fuori il miglior tennis vincendo quattro game di fila e aggiudicandosi il game per sei giochi a tre. Nel sesto game del quarto parziale lo svizzero perde il servizio e consegna la partita al ceco, che vince l'ultimo set con il punteggio di 6-3. In semifinale, la prima dell'anno in una prova del Grande Slam, il ceco viene sconfitto dallo scozzese Andy Murray con il punteggio di 7-5, 2-6, 1-6, 6-7.\nLa settimana successiva Berdych \u00e8 in Argentina per prendere parte alle semifinali di Coppa Davis: il doppio successo ottenuto in singolare rispettivamente contro Juan M\u00f3naco e Carlos Berlocq, unitamente alla vittoria conseguita in doppio con il compagno Radek \u0160t\u011bp\u00e1nek, consentono alla Repubblica Ceca di raggiungere la finale.\nBerdych prende in seguito parte alla tourn\u00e9e asiatica, partecipando al torneo di Tokyo e al masters 1000 di Shanghai. A Tokyo viene eliminato in quarti di finale da Kei Nishikori 5-7 4-6, dopo avere battuto nei primi due turni il francese Beno\u00eet Paire e il colombiano Alejandro Falla. A Shanghai elimina dapprima Andreas Seppi con un doppio 6-3 e al terzo turno ha ragione dell'americano Sam Querrey, che batte con il punteggio di 6-2, 6-7, 6-4. Nei quarti di finale sconfigge Jo-Wilfried Tsonga con il risultato di 6-3 7-6. La sua corsa termina in semifinale, dove \u00e8 costretto ad arrendersi a Novak \u0110okovi\u0107 per 3-6 4-6.\nAl torneo di Stoccolma Berdych si aggiudica il secondo torneo della stagione, l'ottavo in carriera: dopo avere eliminato J\u00fcrgen Zopp al secondo turno, Michail Ju\u017enyj ai quarti di finale e Nicol\u00e1s Almagro in semifinale, Berdych vince in finale contro Jo-Wilfried Tsonga per 4-6, 6-4, 6-4, recuperando un set e un break di svantaggio. Raggiunge poi i quarti di finale a Parigi, dove viene sconfitto da Gilles Simon con un doppio 6-4. Alle Finals non riesce a superare il round robin, battuto da \u0110okovi\u0107 e Murray; riesce comunque a conquistare una vittoria contro Tsonga.\nChiude la stagione conquistando la Coppa Davis. Nel primo incontro di singolare supera in cinque set Nicol\u00e1s Almagro, vince poi il doppio in coppia con e Radek \u0160t\u011bp\u00e1nek e perde il suo secondo incontro in singolare contro David Ferrer in tre set.\n2013: tre finali.\nComincia la nuova stagione sul cemento degli Australian Open. Giunge facilmente agli ottavi di finale, superando in successione Michael Russell, il francese Guillaume Rufin e J\u00fcrgen Melzer. Agli ottavi supera il sudafricano Kevin Anderson per 6-3 6-2 7-6. Nei quarti per\u00f2 incontra la prima testa di serie, Novak \u0110okovi\u0107, da cui viene battuto per 6-1 4-6 6-1 6-4.\nAgli inizi di febbraio \u00e8 impegnato nella sfida di Coppa Davis contro la Svizzera, in cui vince i due singolari, rispettivamente contro Henri Laaksonen e Stanislas Wawrinka. \u00c8 protagonista anche nel doppio, in coppia con Luk\u00e1\u0161 Rosol, vinto dopo una battaglia terminata solo 24-22 al quinto set contro la coppia svizzera e durato oltre sette ore.\nNel torneo indoor di Marsiglia arriva in semifinale, dove viene sconfitto da Jo-Wilfried Tsonga per 3-6 7-6 6-4. La settimana successiva ripete lo stesso risultato anche in quel di Dubai, battendo in semifinale Federer in tre set. In finale per\u00f2 perde contro Novak \u0110okovi\u0107 per 7-5 6-3.\nNel primo Masters 1000 dell'anno, il torneo di Indian Wells, arriva fino alle semifinali, dove viene sconfitto con il punteggio di 6-4 7-5 da Nadal. Due settimane dopo, a Miami, giunge fino ai quarti di finale, perdendo dal numero 8 del seeding Richard Gasquet con un doppio 6-3.\nAd aprile, nel Masters 1000 di Monte Carlo, riceve un bye al primo turno; al secondo supera senza troppe difficolt\u00e0 lo spagnolo Marcel Granollers. Al terzo turno viene sconfitto da Fabio Fognini per 6-4 6-2.\nStessa sorte gli tocca anche a Barcellona, dove a sconfiggerlo \u00e8 per\u00f2 Tommy Robredo con il punteggio di 3-6 7-6 6-3. A maggio, nel masters 1000 di Madrid, supera tra gli altri il numero 2 del mondo Andy Murray, arrivando cos\u00ec in semifinale. Qui perde contro lo svizzero Stanislas Wawrinka 6-3 4-6 6-4.\nLa settimana successiva, agli Internazionali d'Italia, ripete il medesimo risultato. Ai quarti prende la sua rivincita su \u0110okovi\u0107, battendolo in una straordinaria rimonta: sotto per 2-6 2-5, riesce a conquistare il secondo set per 7-5 e il terzo con il punteggio 6-4. In semifinale si arrende al campione uscente Nadal per 6-2 6-4. Al Roland Garros perde sprecando molte occasioni contro Ga\u00ebl Monfils al primo turno, con il punteggio di 7-6(8), 6-4, 6-7(3), 6-7(4), 7-5.\nComincia la sua stagione sull'erba sui prestigiosi campi del Queen's, dove perde per\u00f2 ai quarti contro Marin \u010cili\u0107 per 7-5 7-6.\nA Wimbledon supera il primo turno battendo Martin Kli\u017ean in tre set facili. Al secondo turno l'ostacolo \u00e8 il tedesco Daniel Brands, superato per 7-6 6-4 6-2. Ai sedicesimi di finale incontra Kevin Anderson, che batte al quarto set. Agli ottavi affronta e batte in quattro set l'australiano Bernard Tomi\u0107 con il punteggio di 7-6 6-7 6-4 6-4. Ai quarti di finale si rinnova la sfida con il numero uno al mondo Nole \u0110okovi\u0107, che ancora una volta lo batte per 7-6 6-4 6-3. Assieme a Radek \u0160t\u011bp\u00e1nek, sia nel doppio che nel singolo, porta la Repubblica Ceca alla vittoria della seconda Coppa Davis, battendo la Serbia per 3-2, sebbene la finale si tenga fuori casa.\n2014: semifinale agli Australian Open in singolare e secondo titolo in doppio.\nNel primo torneo dell'anno, a Doha, conquista il secondo titolo della carriera in doppio, in coppia con Jan H\u00e1jek.\nAgli Australian Open raggiunge per la prima volta in carriera le semifinali battendo David Ferrer con il punteggio di 6-1 6-4 2-6 6-4. In semifinale per\u00f2 viene sconfitto da Stan Wawrinka in quattro set con il punteggio di 6-3, 61-7, 7-63, 7-64. Il 16 febbraio il tennista ceco riesce a conseguire il nono trofeo in singolare, l'ABN AMRO World Tennis Tournament, battendo in semifinale Ernests Gulbis, e in finale Marin \u010cili\u0107 con il punteggio di 6-4, 6-2.\nRaggiunge per il secondo anno consecutivo la finale di Dubai, ma viene superato da Roger Federer. Raggiunge per la seconda volta in carriera la semifinale a Miami ma, a causa di una gastroenterite, non pu\u00f2 scendere in campo contro Nadal. La terza finale dell'anno la conquista a Oeiras, dove cede in tre set all'argentino Carlos Berlocq. Raggiunge poi i quarti di finale a Madrid fermato da Nadal, al Roland Garros bloccato da Gulbis e al Queen's eliminato da Lopez. Si ferma invece al terzo turno a Wimbledon, battuto in tre set da \u010cili\u0107. Sul cemento americano l'unico risultato degno di nota sono i quarti di finale raggiunti allo US Open dove \u00e8 ancora \u010cili\u0107 a estrometterlo in tre set. Raggiunge poi la finale a Pechino, ma deve arrendersi al numero uno del mondo Novak \u0110okovi\u0107 con il punteggio di 6-0, 6-2.\nDopo essere uscito nei quarti di finale a Shanghai la settimana successiva partecipa al torneo di Stoccolma, lo Stockholm Open, dove arriva in finale battendo, dopo il bye al primo turno, Dustin Brown, Marius Copil e Matthias Bachinger. Nell'atto conclusivo batte il detentore del titolo Grigor Dimitrov con il punteggio di 5-7 6-4 6-4, ottenendo qui la seconda vittoria della carriera (la prima la ottenne nel 2012). Raggiunge la semifinale a Bercy, dove viene sconfitto in tre set da Milos Raonic.\nAlle Finals \u00e8 inserito nel Gruppo A con \u0110okovi\u0107, Wawrinka e \u010cili\u0107. Si classifica al terzo posto, conquistando solo una vittoria contro \u010cili\u0107.\n2015: Due titoli e seconda semifinale agli Australian Open.\nInizia l'anno raggiungendo la finale a Doha, dove viene sconfitto da David Ferrer con il punteggio di 6\u20134, 7\u20135. Agli Australin Open raggiunge per il secondo anno consecutivo le semifinali, battendo nei quarti di finale il numero tre del mondo Rafael Nadal con il punteggio di 6\u20132, 6\u20130, 7\u20136(5). Nel penultimo atto viene sconfitto da Andy Murray con il punteggio di 7\u20136(6), 0\u20136, 3\u20136, 5\u20137. Torna poi in campo a Rotterdam, dove raggiunge la seconda finale stagionale, ma viene sconfitto da Stan Wawrinka per 4\u20136, 6\u20133, 6\u20134. A Dubai viene invece fermato in semifinale dal numero uno del mondo Novak \u0110okovi\u0107 con il punteggio di 0\u20136, 7\u20135, 4\u20136. Raggiunge poi i quarti di finale a Indian Wells, dove viene eliminato da Roger Federer in due set, e la semifinale a Miami, dove viene sconfitto da Murray con un doppio 6\u20134.\nInizia la stagione su terra battuta raggiungendo senza perdere set la finale a Montecarlo, ma viene sconfitto ancora una volta da \u0110okovi\u0107 con il punteggio di 5\u20137, 6\u20134, 3\u20136. A Madrid supera Richard Gasquet, Jo-Wilfried Tsonga e John Isner raggiungendo la sesta semifinale stagionale, dove viene sconfitto da Nadal con il punteggio di 6(3)\u20137, 1\u20136. A gli Internazionali BNL d'Italia la sua corsa si arresta ai quarti di finale contro Federer. Non va oltre gli ottavi di finale a Parigi, fermato da Tsonga in quattro set.\nSull'erba di Halle viene sconfitto nei quarti di finale da Ivo Karlovi\u0107 in tre set. A Wimbledon raggiunge gli ottavi di finale, dove viene eliminato da Gilles Simon in tre veloci set. Viene poi sconfitto a sorpresa all'esordio a Montreal da Donald Young con il punteggio di 6(5)\u20137, 3\u20136. A Cincinnati raggiunge invece i quarti di finale, dove viene eliminato da Aleksandr Dolhopolov in due set. Anche nell'ultimo \"Slam\" della stagione si ferma agli ottavi, sconfitto da Gasquet in quattro set.\nTorna in campo a San Pietroburgo, dove viene eliminato all'esordio da Bolelli. La settimana seguente a Shenzhen \u00e8 testa di serie numero uno e dopo un bye al primo turno conquista senza perdere set il suo primo titolo stagionale e undicesimo della carriera, superando Guillermo Garc\u00eda L\u00f3pez in finale. Viene poi sconfitto al primo turno a Pechino da Pablo Cuevas e nei quarti di finale a Shanghai dal numero due del mondo Murray. Partecipa poi al Stockholm Open, dove \u00e8 testa di serie numero uno, e conquista il suo secondo titolo stagionale senza perdere nemmeno un set, superando in finale Jack Sock. All'ultimo mille della stagione, il BNP Paribas Masters, viene sconfitto nei quarti di finale per la terza volta consecutiva da \u0110okovi\u0107.\nA quella che si riveler\u00e0 essere la sua ultima partecipazione al Masters viene inserito nel gruppo Stan Smith con Djokovic, Federer e Nishikori. Chiude all'ultimo posto del girone, perdendo tutte e tre le partite e vincendo un solo set contro il giapponese. Chiude l'anno alla posizione numero sei.\n2016: tredicesimo titolo in carriera e semifinale a Wimbledon.\nLa sua stagione inizia a Doha, dove viene sconfitto in semifinale da Novak \u0110okovi\u0107. Agli Australian Open non riesce a superare i quarti di finale, dove viene eliminato da Roger Federer. Viene poi eliminato da Nick Kyrgios in semifinale a Marsiglia e nei quarti di finale a Dubai. Nel primo turno di Coppa Davis contro la Germania, batte Alexander Zverev al quinto set e conquista il punto nel doppio con Radek \u0160t\u011bp\u00e1nek, prima di ritirarsi sotto di due set contro Philipp Kohlschreiber. A Indian Wells viene sconfitto da Milos Raonic al terzo turno, mentre a Miami riesce a raggiungere i quarti di finale dove viene eliminato da Djokovic.\nA Montecarlo viene eliminato all'esordio da Damir D\u017eumhur. Dopo essere stato sconfitto nei quarti di finale a Madrid da Andy Murray subisce a Roma un doppio 6\u20130 da David Goffin al terzo turno, sua peggior sconfitta della carriera. Raggiunge poi i quarti di finale a Parigi, dove viene sconfitto da Djokovic. Inizia la stagione su erba ad Halle, perdendo al primo turno contro Marcos Baghdatis. A Wimbledon raggiunge la semifinale per la seconda volta in carriera, perdendo quattro set nel corso del torneo. Al penultimo atto viene sconfitto da Murray con un triplo 6\u20133.\nSul cemento di Toronto si spinge fino ai quarti di finale, ma ancora una volta viene sconfitto da \u0110okovi\u0107. A Cincinnati si ferma un turno prima, battuto da Marin \u010cili\u0107, che vincer\u00e0 poi il torneo. A causa delle preoccupazioni per la sua salute annuncia il ritiro dalle Olimpiadi. A causa di un problema all'appendice salta il torneo di Winston Salem e gli US Open, fermando cos\u00ec la sua striscia di cinquantadue presenze consecutive negli \"Slam\".\nTorna in campo a San Pietroburgo, dove viene sconfitto con un doppio 6\u20134 da Alexander Zverev in semifinale. La settimana seguente conferma il titolo conquistando l'anno precedente a Shenzhen, superando Richard Gasquet con il punteggio di 7\u20136(5), 6(2)\u20137, 6\u20133. Subisce poi tre sconfitte consecutive a Tokyo, Shanghai e Vienna. A causa di questi risultati il 31 ottobre scende alla posizione numero undici in classifica, uscendo dopo 330 settimane consecutive dalla Top Ten. Chiude la stagione alla posizione numero dieci, grazie al raggiungimento dei quarti di finale a Parigi, non riuscendo per\u00f2 a qualificarsi al Masters per la prima volta dal 2010.\n2017: semifinale a Wimbledon, infortuni e uscita dalla Top 15.\nLa sua stagione parte a Doha, dove viene sconfitto dal numero uno del mondo Andy Murray in due set. Agli Australian Open, complice anche un sorteggio sfavorevole, viene fermato al terzo turno da Roger Federer; non raggiunge cos\u00ec i quarti di finale per la prima volta dal 2010. Dopo essere scivolato al tredicesimo posto della classifica mondiale raggiunge la semifinale a Rotterdam senza perdere set, ma viene sconfitto da Jo-Wilfried Tsonga con il punteggio di 6\u20133, 6\u20134. Esce poi al secondo turno a Dubai, battuto a sorpresa da Robin Haase. A Indian Wells non va oltre il terzo turno, fermato dal lucky loser giapponese Yoshihito Nishioka. La settimana seguente giunge ai quarti a Miami, dove viene sconfitto da Federer in tre set.\nNei tre master sulla terra non va oltre il terzo turno: a Monte Carlo viene sconfitto da Marin \u010cili\u0107, a Madrid da Alexander Zverev e a Roma da Milos Raonic. Partecipa quindi al torneo di Lione, dove supera Raonic in semifinale, sua prima vittoria contro top 10 della stagione. All'ultimo atto viene sconfitto da Tsonga in due set. All'Open di Francia viene sconfitto a sorpresa al secondo turno in tre set da Karen Cha\u010danov. Inizia la stagione su erba a Stoccarda dove, dopo avere superato Tomic, viene sconfitto da Feliciano L\u00f3pez nei quarti di finale. La settimana successiva a Londra \u00e8 ancora L\u00f3pez a eliminarlo nei quarti. Si presenta a Wimbledon accreditato dall'undicesima testa di serie; nei primi due turni supera in quattro set J\u00e9r\u00e9my Chardy e Ryan Harrison, al terzo ha la meglio su David Ferrer in tre set e al quarto turno batte Dominic Thiem al quinto set. Nei quarti di finale interrompe una striscia di dodici sconfitte consecutive contro Novak \u0110okovi\u0107, che si ritira sotto 7-6(2), 2-0. Raggiunge cos\u00ec la sua seconda semifinale consecutiva all'All England Club, dove viene sconfitto in tre set da Federer.\nDopo avere raggiunto le semifinali a Los Cabos, a causa di un infortunio salta il torneo di Montreal, interrompendo una striscia di sessantaquattro apparizioni consecutive nei Master mille. Torna a Cincinnati ma viene eliminato al primo turno in tre set da un rientrante Juan Mart\u00edn del Potro. Non va meglio agli US Open, dove viene sconfitto al secondo turno da Aleksandr Dolhopolov in quattro set. Partecipa poi alla Laver Cup, perdendo il suo unico incontro di singolare e i due di doppio. Il due ottobre scende alla posizione numero venti del ranking, la pi\u00f9 bassa dal 2010. Partecipa poi al torneo di Pechino, dove viene sconfitto al secondo turno da Andrej Rubl\u00ebv. A causa di un infortunio alla schiena non prende parte ad altri tornei e nell'ultima classifica stagionale si trova al numero diciannove.\n2018: Uscita dalla Top 50.\nTorna a giocare a Doha, dove viene sconfitto al primo turno da Jan-Lennard Struff in tre set. A Melbourne si spinge fino ai quarti di finale, battendo il numero dieci del mondo Juan Mart\u00edn del Potro al terzo turno e Fabio Fognini negli ottavi, per poi arrendersi a Roger Federer in tre set. A Rotterdam raggiunge i quarti di finale, ma si ritira prima di scendere in campo contro David Goffin. Torna a giocare a Marsiglia e raggiunge i quarti di finale, dove viene sconfitto da Karen Cha\u010danov in due set. Esce poi al terzo turno sia ad Indian Wells che a Miami, sconfitto rispettivamente da Chung Hyeon e Frances Tiafoe.\nDurante la stagione su terra battuta subisce quattro sconfitte consecutive a Monte Carlo da Kei Nishikori, a Madrid da Richard Gasquet, a Roma da Denis Shapovalov e a Parigi da J\u00e9r\u00e9my Chardy. Torna a vincere una partita a Stoccarda, dove batte Beno\u00eet Paire prima di cedere a Milos Raonic con un doppio tie-break. Gioca poi al Queen's, dove viene sconfitto al primo turno da Julien Benneteau con il punteggio di 5\u20137, 6\u20133, 3\u20136. A causa del riacutizzarsi dell'infortunio alla schiena decide di mettere fine prematuramente alla sua stagione, chiudendo cos\u00ec l'anno al numero settantuno.\n2019: il ritiro.\nPartecipa al torneo di Doha grazie a una wild card e riesce a giungere in finale dove viene sconfitto da Roberto Bautista Agut con il punteggio di 4\u20136, 6\u20133, 3\u20136. Questo risultato che gli permette di risalire alla posizione numero cinquantanove. A Melbourne riesce a raggiungere gli ottavi di finale, dove viene sconfitto da Rafael Nadal in tre set. Non essendo riuscito a difendere i punti dei quarti dell'anno precedente scivola alla posizione numero settantanove. Torna in campo a Montpellier, raggiungendo le semifinali dove viene sconfitto da Pierre-Hugues Herbert in due set. La settimana seguente a Rotterdam, supera Gilles Simon per 7\u20136(8), 6\u20134, per poi essere sconfitto da Denis Shapovalov con il punteggio di 4\u20136, 3\u20136. A Dubai viene eliminato al secondo turno da Borna \u0106ori\u0107 in tre set.\nIn quella che si riveler\u00e0 essere la sua ultima presenza in un mille viene sconfitto al primo turno del BNP Paribas Open da Feliciano L\u00f3pez con un doppio tie-break. Per il riacutizzarsi del problema alla schiena decide di saltare tutta la stagione su terra battuta e i tornei preparatori su erba.\nDopo essere precipitato fuori dai primi cento torna a giocare a Wimbledon grazie al ranking protetto e viene sconfitto da Taylor Fritz con il punteggio di 6\u20134, 6\u20134, 6\u20133. Per i continui problemi alla schiena decide di saltare la stagione americana, tornando a giocare grazie a una wild card a Winston-Salem. Dopo avere superato Andreas Seppi al primo turno viene sconfitto da Filip Krajinovi\u0107. Agli US Open, a cui partecipa grazie al ranking protetto, viene sconfitto al primo turno da Jenson Brooksby con il punteggio di 1\u20136, 6\u20132, 4\u20136, 4\u20136.\nSi riveler\u00e0 essere la sua ultima partita disputata; il 16 novembre a Londra, annuncia il ritiro dal tennis.\nCaratteristiche tecniche.\nDotato di una prima di servizio molto potente e di una seconda solida, Tom\u00e1\u0161 Berdych pu\u00f2 essere annoverato tra i migliori battitori del circuito. La prima di servizio costituisce al tempo stesso una delle principali armi del tennista ceco, con la quale \u00e8 in grado di ottenere molti punti diretti, ma anche una fondamentale fonte di gioco, che spesso gli consente di indirizzare lo scambio a proprio favore. La tecnica del servizio \u00e8 molto classica e si caratterizza per una \u201cpinpoint stance\u201d, posizione assunta in seguito al cosiddetto foot-up. Unico elemento atipico nel servizio di Berdych \u00e8 un lancio di palla molto alto. Anche nella risposta Berdych ha un ottimo fondamentale e, in particolare, risulta in grado di essere molto aggressivo in risposta alla seconda palla di servizio dell'avversario.\nIl gioco da fondo campo \u00e8 contraddistinto da due fondamentali di rimbalzo molto piatti e da uno scarso utilizzo delle rotazioni, sia offensive che difensive. Il diritto \u00e8 eseguito con impugnatura \u201csemi-western\u201d e nella maggior parte dei casi con una apertura anticipata. Il rovescio, anch'esso particolarmente piatto, \u00e8 eseguito con presa bimane, in cui la mano destra (si noti che Berdych \u00e8 destrimane) presenta una impugnatura continental, mentre quella sinistra ne presenta una eastern. L'impugnatura continental della mano destra \u00e8 il principale indice del fatto che Berdych esegua un rovescio bimane cosiddetto \u201cmulti-segmentato\u201d o ad azione multipla, cio\u00e8 in cui i due arti svolgono una funzione differente: la mano sinistra \u00e8 la mano dominante, mentre la mano destra si limita ad una funzione di sostegno.\nSponsor ed equipaggiamento.\nPer tutta la prima parte di carriera Berdych ha sempre utilizzato come sponsor tecnico la Nike, sia per l'abbigliamento che per le scarpe. Nel 2013 Berdych e Nike non rinnovano il contratto di sponsorizzazione relativo all'abbigliamento: il tennista ceco sigla un accordo con l'azienda di abbigliamento svedese H&amp;M, marchio che fa cos\u00ec il proprio debutto nel mondo del tennis.\nAl torneo Roland Garros del 2016 \u00e8 apparso con abbigliamento Adidas Y-3. Dal 2018 al ritiro Berdych \u00e8 stato sponsorizzato dalla marca Hydrogen.\nPer quanto riguarda la racchetta Berdych \u00e8 stato sponsorizzato dalla Dunlop fino al 2009. Dal 2010 \u00e8 passato alla Head, adottando il modello Head Radical MP. Nel 2012 \u00e8 passato al modello Head Youtek IG Instinct MP e dal 2013 al ritiro utilizzava la Head Youtek Graphene Instinct MP, nuova edizione della sua precedente racchetta."}
{"id": "860122", "revid": "1305772", "url": "https://it.wikipedia.org/wiki?curid=860122", "title": "MUY", "text": ""}
{"id": "860127", "revid": "339392", "url": "https://it.wikipedia.org/wiki?curid=860127", "title": "Inno della RSS Bielorussa", "text": ""}
{"id": "860129", "revid": "109088169", "url": "https://it.wikipedia.org/wiki?curid=860129", "title": "Quartiere Gammarana", "text": "La Gammarana \u00e8 un quartiere di Teramo, cresciuto come centro residenziale alla met\u00e0 degli anni sessanta.\nSi trova alle spalle della stazione ferroviaria.\nUna parte del suo territorio ricade nella Parrocchia di San Berardo e un'altra parte nella Parrocchia del Sacro Cuore.\nFino alla Seconda guerra mondiale esisteva nel quartiere un aeroporto per piccoli aerei da guerra, nella zona in cui oggi sorge Via dell'aeroporto.\nEra presente anche un autoporto per il ricovero dei veicoli militari, nell'area adiacente alla fabbrica dismessa della Villeroy &amp; Boch.\nUna curiosit\u00e0 del quartiere \u00e8 insita nel nome: difatti, \"Gammarana\" \u00e8 l'anagramma della parola \"anagramma\".\nEx zona industriale.\nTra le industrie, sorte tra la fine degli anni cinquanta e gli inizi degli anni sessanta ora in disuso, sono da annoverare la Villeroy &amp; Boch (una fabbrica per la produzione della ceramica oggi in parte ristrutturata e utilizzata per una parte come centro direzionale nel quale vi ha sede \"Sei Tv\", lo studio chimico \"Astra\", l\"'Unione degli Industriali della Provincia di Teramo\" e altre societ\u00e0 e in parte utilizzata per mostre, spettacoli e concerti), il \"confettificio Arcangeli\" (ora sede del centro telematico della \"Tercas Spa\"), la fabbrica di dolci \"L'Aquila d'Oro\" in seguito divenuta \"Campo del re\" oggi in parte utilizzata dalla sede della emittente televisiva \"Teleponte\" e \"Adone\" (un'industria per la produzione di acciaio, in particolare di binari per i treni, oggi abbandonata, i cui capannoni sono stati abbattuti recentemente e la cui area \u00e8 in attesa di essere fruita per altri scopi.\nVi era anche l'industria di imbottigliamento della \"Gavini\" oggi trasformata in \"Citt\u00e0 della Scienza\", la cui apertura \u00e8 avvenuta a fine aprile 2008. \nIn tale luogo \u00e8 stato inserito anche il Museo di fisica e astrofisica \"Galileium\".\nImpianti sportivi.\nNel quartiere sono presenti due zone sportive pubbliche: il Pala Giorgio Binchi e l'area del Camposcuola.\nIl palazzetto Giorgio Binchi (ex Acquaviva) confina nella parte pi\u00f9 a valle con il Parco fluviale urbano del Vezzola e dispone di campi per il basket, il calcio, il rugby, il pattinaggio, il calcetto, la pallamano, la piscina al chiuso e una all'aperto.\nL'area sportiva del Camposcuola, oltre alla pista per l'atletica leggera ha nelle adiacenze anche un circolo tennis e un campetto per la pallamano e il calcetto.\nNonostante le cattive condizioni del manto stradale, \u00e8 stato attivato un anello pedonale chiamato \"Percorso vita\" della lunghezza di 2,5 km che percorre tutto il quartiere. L'idea \u00e8 nata dalla constatazione che il quartiere \u00e8 molto frequentato da persone che praticano jogging e che mancava una fascia pedonale.\nIl Parco della Scienza.\nL'area industriale ex Gavini ospita il Parco della Scienza, progettato dalle tre universit\u00e0 abruzzesi, che ospita: \nNel Parco sono installate opere dell'artista teramano Italo Rodomonti, esponente di rilievo nel campo della Space Art, l'arte avente per tema lo spazio e gli astri.\nArte.\nIl Comitato di quartiere ha voluto incentivare la produzione artistica di murales moderni realizzate dagli allievi delle scuole elementari, medie e superiori, sul muro di recinzione della ex Villeroy &amp; Boch, sul muro di recinzione posteriore della stazione ferroviaria e sui muri del sottopassaggio ferroviario (\"il ponticello\")."}
{"id": "860130", "revid": "23117", "url": "https://it.wikipedia.org/wiki?curid=860130", "title": "Campionato europeo di calcio Under 21 1982", "text": ""}
{"id": "860132", "revid": "23117", "url": "https://it.wikipedia.org/wiki?curid=860132", "title": "Campionato europeo di calcio Under 21 1984", "text": ""}
{"id": "860133", "revid": "23117", "url": "https://it.wikipedia.org/wiki?curid=860133", "title": "Campionato europeo di calcio Under 21 1986", "text": ""}
{"id": "860134", "revid": "23117", "url": "https://it.wikipedia.org/wiki?curid=860134", "title": "Campionato europeo di calcio Under 21 1992", "text": ""}
{"id": "860135", "revid": "23117", "url": "https://it.wikipedia.org/wiki?curid=860135", "title": "Campionato europeo di calcio Under 21 1994", "text": ""}
{"id": "860136", "revid": "339392", "url": "https://it.wikipedia.org/wiki?curid=860136", "title": "Inno della RSS Turkmena", "text": ""}
{"id": "860137", "revid": "339392", "url": "https://it.wikipedia.org/wiki?curid=860137", "title": "Inno della RSS Tagika", "text": ""}
{"id": "860142", "revid": "1833487", "url": "https://it.wikipedia.org/wiki?curid=860142", "title": "Colle Bellara", "text": "Il Colle Bellara (anche detto Colle Bellaria) si trova a Salerno, sovrastando il Forte La Carnale, e viene soprannominato \"Mazzo della Signora\", negli ultimi anni devolgarizzato in \"Masso della Signora\" dai salernitani. C'\u00e8 da dire che fino ad inizio anni 90, il nome \"Mazzo Della Signora \"compariva anche in cartografie e documenti ufficiali (es. )\nCaratteristiche.\nIl colle separa il centro della citt\u00e0 dai nuovi quartieri orientali ed ha un panoramico belvedere dal quale si pu\u00f2 osservare l'intero golfo di Salerno: i monti Lattari, la Costiera amalfitana, la piana del Sele e, nelle giornate limpide, la Costiera cilentana nel tratto compreso tra Agropoli e Punta Licosa.\nIl Colle Bellara anticamente era collegato al promontorio su cui sorge l'attuale Forte La Carnale, per cui chiudeva a sud la valle del fiume Irno, dove attualmente sorge l'abitato centrale di Salerno. Durante la seconda guerra mondiale fu dotato di bunker e torrette, e fu teatro di aspri combattimenti durante lo sbarco a Salerno del settembre 1943.\nLa parte inferiore del Colle Bellara \u00e8 stata interessata negli anni 1970 ad un processo di edificazione eccessiva.\nAlle spalle del colle Bellara vi \u00e8 una secolare pineta collegata alle vicine colline di Giovi. La pineta intorno alla Stazione TV, invece, \u00e8 stata piantata agli inizi degli anni '50 con lo scopo di farvi un parco pubblico (purtroppo rimasto nei progetti). Attualmente l'elevazione del colle viene sfruttata da stazioni radiotelevisive ed \u00e8 dotata di antenne di comunicazione di massima potenza.\nA fine 2014 \u00e8 stato indetto un concorso internazionale di idee per la riqualificazione paesaggistica del colle e per la realizzazione della nuova antenna delle telecomunicazioni."}
{"id": "860144", "revid": "23117", "url": "https://it.wikipedia.org/wiki?curid=860144", "title": "Campionato europeo di calcio Under 21 1980", "text": ""}
{"id": "860145", "revid": "23117", "url": "https://it.wikipedia.org/wiki?curid=860145", "title": "Campionato europeo di calcio Under 21 1978", "text": ""}
{"id": "860146", "revid": "1821847", "url": "https://it.wikipedia.org/wiki?curid=860146", "title": "Antonio Capece Minutolo", "text": "Biografia.\nOrigini.\nNato da Fabrizio Capece Minutolo e Rosalia de Sangro, dei principi di San Severo, fu esponente di una delle famiglie nobili pi\u00f9 antiche del Regno delle Due Sicilie, il casato dei Capece Minutolo. Trascorse gran parte della giovinezza a Roma, dove studi\u00f2 prima filosofia dai gesuiti, poi giurisprudenza.\nStudi.\nGli studi romani lo mantennero relativamente distante dalle teorie illuministiche e dal fermento che cominciava a manifestarsi anche nel ceto nobiliare del Regno di Napoli e, anzi, assunse sempre pi\u00f9 posizioni legittimiste e rispettose dei principi religiosi. In tal senso nel 1795 difese la religione cattolica contro i fautori della religione \"naturale\", e poco pi\u00f9 tardi, con la pubblicazione di una dissertazione sulla \"Utilit\u00e0 della monarchia nello stato civile\", giudic\u00f2 infondate le posizioni espresse da Ferdinando IV e dal suo governo, che cercavano di accrescere le prerogative regali, mantenendo tuttavia in piedi prestazioni di tipo feudale, come il servizio militare obbligatorio per i \"baroni\" o l'esazione di una tassa, l'adoa, che, in contrapposizione con la tesi di Nicola Vivenzio, riteneva essere stata abolita.\nLa fede ed il blasone lo portarono presto ad essere ascritto quale fratello del Real Monte e Arciconfraternita di San Giuseppe dell'Opera di Vestire i Nudi, istituzione benefica e gentilizia di Napoli, portandolo alla carica di Sopraintendente nel 1797.\nDurante la Repubblica Napoletana.\nAll'arrivo dei francesi nel regno di Napoli Canosa si un\u00ec, finanziando la leva e l'armamento di truppe, alla resistenza attuata dai Lazzari; propugn\u00f2 anche l'antico diritto della citt\u00e0 (ovvero alle assemblee aristocratiche dette \"sedili\") di rappresentare il re, mentre il rappresentante nominato da re Ferdinando, cio\u00e8 il conte di Laino Francesco Pignatelli, impose la linea assolutista, che privava i sedili di rappresentativit\u00e0. Arrestato dai francesi, scamp\u00f2 tuttavia alla condanna a morte solo per la brevissima durata della Repubblica Napoletana. Una volta liberato fu, per\u00f2, nuovamente arrestato: la \"giunta di stato\", inviata a Napoli per punire i repubblicani, lo condann\u00f2, infatti, a cinque anni di prigionia per essersi rifiutato di ubbidire a Pignatelli. Fu quindi scarcerato per l'amnistia decretata da Napoleone con i patti della Pace di Firenze (1801).\nAl momento della seconda discesa francese, rimase al fianco del re, trasferendosi in Sicilia. Venne incaricato della difesa degli ultimi lembi del territorio ancora in suo possesso, le isole di Ponza, Ventotene e Capri; nonostante la perdita di Capri, conquistata da Gioacchino Murat, riusc\u00ec a mantenere le altre isole. Alla fine del \"decennio francese\", nel 1816, quando Ferdinando ritorn\u00f2 sul trono di Napoli, venne nominato ministro della polizia.\nIn questa veste si scontr\u00f2 con il capo di gabinetto Luigi de' Medici di Ottajano, principe di Ottajano, per l'intransigenza con la quale il primo si faceva difensore dell\"'ancien r\u00e9gime\". Canosa cerc\u00f2 di opporsi alle correnti sovversive, non tanto attraverso la repressione, che pure attu\u00f2, quanto con un'opera di propaganda di stampo reazionario, culminata con la costituzione della societ\u00e0 segreta dei Calderari. Ma le sue iniziative ebbero scarso successo, e lo resero diffusamente inviso, tanto che fu alla fine sollevato dall'incarico ministeriale. Richiamato al ministero nel 1821, Canosa ne venne di nuovo allontanato e lasci\u00f2 il Regno delle Due Sicilie in esilio \u00abpi\u00f9 o meno volontario\u00bb.\nNel frattempo, nel 1820 aveva dato alle stampe la sua opera pi\u00f9 famosa, \"I Piffari di montagna\", che fu ristampata con luogo di edizione Dublino (ma in realt\u00e0 Lucca) nel 1821 (edizione on line) e poi a Firenze nel 1822 (edizione on line). Si trattava di una sorta di manifesto dell'integralismo d\"'ancien r\u00e9gime\" che, attaccando la carboneria e difendendo la regina Maria Carolina, auspicava un ritorno ai fasti prerivoluzionari. Di fatto, con l'uscita di questo \"pamphlet\", Canosa divent\u00f2 il bersaglio degli strali di tutti i liberali d'Europa, primo fra tutti Vincenzo Gioberti, nonch\u00e9 di buona parte dell'aristocrazia reazionaria.\nDopo l'abbandono di Napoli, viaggi\u00f2 in Italia e all'estero cercando, invano, di collegare fra di loro i fautori del legittimismo. Nel 1830, dopo aver tentato di difendere nuovamente la memoria della regina Carolina, in questo caso con uno scritto che confutava Luigi Angeloni, si stabil\u00ec a Modena, presso la corte di Francesco IV d'Asburgo-Este, dove collabor\u00f2 al periodico \"\u00abLa Voce della Verit\u00e0\u00bb\" fino al 1834, data in cui si trasfer\u00ec a Pesaro. Qui scrisse su \"\u00abLa Voce della Ragione\u00bb\", periodico fondato da Monaldo Leopardi che fu soppresso nel 1835 dal governo pontificio. A Pesaro scrisse anche un'altra opera, l\"'Epistola ovvero Riflessioni critiche sulla moderna storia del Reame di Napoli del Generale Pietro Colletta\", uscita nel 1834 (edizione on line), un'apologia a carattere storico in cui, muovendo dal suo comportamento e da quello, ancora una volta, della regina Maria Carolina, rispondeva analiticamente alle tesi pubblicate da Pietro Colletta nella \"Storia del reame di Napoli dal 1734 sino al 1825\"."}
{"id": "860152", "revid": "1924342", "url": "https://it.wikipedia.org/wiki?curid=860152", "title": "Takagi (disc jockey)", "text": "Biografia.\n\u00c8 stato il fondatore del gruppo La Cricca con Thema. Nel 1997, i due, insieme a Strano e Grido (membri di un'altra band), hanno formato i Gemelli DiVersi.\nFa anche parte del collettivo di artisti hip hop Spaghetti Funk. Ha una figlia di nome Nicole a cui \u00e8 dedicata la canzone \"Che mondo meraviglioso\", presente nel quinto album dei Gemelli DiVersi \"BOOM!\". Nel 2009 produce la prima raccolta dei Gemelli DiVersi \"Senza fine 98-09 - The Greatest Hits\", il cui primo singolo \"Vivi per un miracolo\" fu presentato al Festival di Sanremo e accolto bene dalla critica. Nel 2011 produce insieme a Grido il primo album da solista di quest'ultimo, intitolato \"Io Grido\". Nell'arco di pochi mesi, da fine 2011 a inizio 2012, produce diversi brani. Ha prodotto l'ottavo album dei Gemelli DiVersi uscito nell'estate del 2012, intitolato \"Tutto da capo\". Nel 2013 ha realizzato alcune produzioni per l'album \"Stecca\" di Moreno, con il quale ha collaborato anche l'anno successivo alla realizzazione di alcune basi per il secondo album \"Incredibile\".\nNel 2014 ha incrementato la propria notoriet\u00e0 producendo tracce per gli album di Rocco Hunt, Denny La Home, Mixup e Fedez. Molte di queste tracce vengono prodotte insieme a Mr. Ketra dei Boomdabash, con cui produce anche la sigla di MTV Spit cantata da Marracash. Nell'anno seguente produce alcuni brani degli album \"Il bello d'esser brutti\" e \"Status\", rispettivamente pubblicati dai rapper J-Ax e Marracash; insieme a Ketra ha realizzato i remix di \"Sabato\" di Jovanotti e \"Start It Over\" dei Club Dogo."}
{"id": "860160", "revid": "339392", "url": "https://it.wikipedia.org/wiki?curid=860160", "title": "Inno della RSS Estone", "text": ""}
{"id": "860162", "revid": "339392", "url": "https://it.wikipedia.org/wiki?curid=860162", "title": "Inno della RSS Armena", "text": ""}
{"id": "860165", "revid": "1833487", "url": "https://it.wikipedia.org/wiki?curid=860165", "title": "Ga\u00ebl Monfils", "text": "Dotato di straordinaria potenza e velocit\u00e0, \u00e8 considerato uno dei maggiori talenti del circuito professionistico anche sotto il profilo tecnico. L'incapacit\u00e0 di restare concentrato per tutta la durata dell'incontro e una lunga serie di infortuni gli hanno impedito per\u00f2 di attestarsi con regolarit\u00e0 ai vertici del tennis. Ha come miglior risultato nella classifica mondiale il sesto posto raggiunto il 7 novembre 2016.\nVanta 11 titoli ATP su 33 finali disputate nel circuito maggiore, tre delle quali perse in tornei di categoria Masters 1000, oltre a due semifinali in tornei del Grande Slam. Nel 2009 ha esordito nella squadra francese di Coppa Davis; nella prima giornata della finale di Coppa Davis 2014 persa 3-1 contro la Svizzera, ha sconfitto Roger Federer per 6-1, 6-4, 6-3.\nVita privata.\nNato a Parigi da madre della Martinica e padre della Guadalupa, \u00e8 soprannominato \"Le Monf\". Sono tennisti anche il fratello Daryl, con cui ha giocato nel torneo di doppio di Montpellier 2012, e una sorella che ha avuto buoni risultati nel circuito juniores francese. Monfils si considera un caraibico anche per l'educazione tipica di quelle isole ricevuta dai genitori, ma \u00e8 cresciuto nel XIX arrondissement di Parigi, quartiere popolato da immigrati alla periferia della capitale. Ha dichiarato di aver ereditato le doti atletiche dal padre Rufin, arrivato in Francia per giocare a calcio da professionista, mentre dalla madre Henryette, ex infermiera, ha imparato a considerare il tennis un gioco pi\u00f9 che un lavoro; anche al termine delle pi\u00f9 cocenti sconfitte abbraccia i rivali con gioia e spesso corregge sportivamente in loro favore punti che gli arbitri gli hanno assegnato.\nMalgrado i bambini del vicinato lo prendessero in giro perch\u00e9 praticava uno sport riservato ai ricchi e ai bianchi, ha scelto il tennis perch\u00e9 \u00e8 uno sport individuale e preferisce vincere o perdere da solo. Personaggi del suo ambiente hanno rivelato che gli piace trascorrere intere nottate in compagnia; Monfils comunque non beve alcolici e non fuma, ma preferisce altri passatempi che lo mantengono in buona salute come la musica, giocare a pallacanestro e riparare orologi. Il suo ex allenatore Mikael Tillstr\u00f6m ha inoltre affermato che \u00e8 un gran lavoratore e che si allena duramente. Nel 2004, quando ha deciso di dedicarsi al tennis professionistico, si \u00e8 trasferito a vivere in Svizzera. All'inizio del 2019 intrattiene una relazione con la tennista Elina Svitolina con la quale si \u00e8 sposato il 16 luglio 2021.\nCarriera.\nInizi.\nScopre il tennis a 4 anni a La Courneuve, nella regione parigina; si mette in luce giovanissimo e a 13 anni esce definitivamente di casa per entrare in un centro della Federazione tennistica di Francia vicino a Parigi. In seguito si sposta in altri centri federali dove gioca con Gilles Simon, Richard Gasquet e Jo-Wilfried Tsonga, con i quali former\u00e0 il gruppo dei \"quattro nuovi moschettieri del tennis francese\" nel prosieguo della carriera. Nel febbraio 2003 debutta nel circuito ITF perdendo al primo turno del Futures France F5. In luglio vince il primo incontro ITF al Futures France F13. A fine anno \u00e8 il 925\u00ba del ranking ATP.\n2004: tre Slam ragazzi e primo titolo ITF.\nNel 2004 vince il titolo mondiale under 18 conquistando tre delle quattro prove dello Slam, fallendo solo all'US Open. Nel febbraio di quell'anno debutta nel circuito Challenger finendo sconfitto nell'incontro di primo turno al Cherbourg Challenger. In aprile perde la sua prima finale ITF al Futures F4 di Bergamo e la settimana dopo vince il primo titolo ITF al Futures Great Britain F1 battendo in finale Alex Bogdanovi\u0107. In luglio vince il primo incontro in un Challenger al Riviera di Rimini. In ottobre debutta nel circuito ATP battendo al primo turno dell'Open de Moselle a Metz il n\u00ba 49 del mondo Xavier Malisse e viene eliminato al terzo turno nel suo primo incontro da professionista contro Richard Gasquet. Chiude l'annata disputando il primo Masters 1000 al Paris Open, nel quale supera al primo turno il n\u00ba 75 ATP Thomas Enqvist prima di arrendersi al secondo contro il n\u00ba 3 Lleyton Hewitt con il punteggio di 3-6, 6-7. Termina l'ottima stagione al 239\u00ba posto del ranking.\n2005: prima vittoria su un Top 10, primi titoli ATP e Challenger, 31\u00ba nel ranking.\nNel suo primo incontro del 2005 batte nel torneo di Doha il n\u00ba 10 del mondo Gast\u00f3n Gaudio. Debutta quindi in un torneo degli Slam all'Australian Open spingendosi fino al secondo turno. Il 20 febbraio vince il primo trofeo Challenger all'Open de Franche Comt\u00e9 di Besan\u00e7on battendo in finale Christophe Rochus 6-3, 2-6, 6-3. Si comporta bene anche nei primi Masters 1000 stagionali; nell'Indian Wells Masters esce al secondo turno e al Miami Masters viene eliminato agli ottavi dal n\u00ba 28 ATP Dominik Hrbat\u00fd dopo che aveva sconfitto al secondo turno il n\u00ba 15 Nikolay Davydenko. Dopo le eliminazioni nei primi turni a Montecarlo e a Barcellona, vince in maggio la prima edizione del Challenger Tunis Open, risultato che gli consente di entrare per la prima volta tra i Top 100 del ranking, al 79\u00ba posto. Al suo esordio al Roland Garros perde al primo turno dal n\u00ba 10 Guillermo Ca\u00f1as.\nGli va meglio nel debutto a Wimbledon, dove arriva al terzo turno e viene sconfitto dal n\u00ba 17 ATP Mario An\u010di\u0107. Il 7 agosto conquista all'Orange Prokom Open di Sopot il suo primo titolo ATP battendo in finale il tedesco Florian Mayer con il punteggio di 7-6, 4-6, 7-5. Subito dopo esce al terzo turno del Cincinnati Masters e al suo debutto negli US Open perde al primo turno contro il n\u00ba 97 ATP Novak \u0110okovi\u0107 con il punteggio di 5-7, 6-4, 6-7, 6-0, 5-7. Nell'ottobre successivo perde le prime due della lunga fila di finali ATP in cui soccomber\u00e0 nel prosieguo della carriera, rispettivamente a Metz contro il n\u00ba 16 ATP Ivan Ljubi\u010di\u0107 e a Lione contro il n\u00ba 3 Andy Roddick. A fine 2005 si trova con il nuovo best ranking, in 31\u00aa posizione.\n2006: semifinale a Roma e primi seri infortuni.\nIl 2006 si rivela un anno denso di infortuni per Monfils, che comunque inizia bene con la finale nel torneo di Doha, in cui viene battuto dal n\u00ba 1 al mondo Roger Federer 3-6, 6-7, mentre all'Australian Open esce al primo turno. All'Indian Wells Masters viene eliminato da Ljubi\u010di\u0107 al terzo turno, mentre perde al primo incontro sia al successivo Miami Masters che sulla terra rossa a Monte-Carlo. La serie di risultati negativi si interrompe agli Internazionali d'Italia con le vittorie su Tommy Haas, Robby Ginepri e Fabrice Santoro nei primi turni, nei quarti supera 6-2, 6-3 il n\u00ba 5 ATP Roddick e si ferma in semifinale, battuto dal n\u00ba 2 Nadal 2-6, 2-6. Al Roland Garros giunge per la prima volta agli ottavi di finale di una prova del Grande Slam e viene eliminato da Djokovic dopo aver superato al turno precedente in 5 set il n\u00ba 8 ATP James Blake. Il risultato lo proietta al 23\u00ba posto del ranking.\nIn preparazione a Wimbledon partecipa al torneo sull'erba del Queen's, dove per il terzo torneo di fila batte un top 10 superando al terzo turno il n\u00ba 4 Ljubi\u010di\u0107, ma al terzo turno soffre il primo infortunio stagionale durante l'incontro con Blake. Costretto al ritiro per mal di schiena, affretta il rientro e la settimana dopo perde al primo turno a Wimbledon in quattro set da Igor Kunitsyn. Un nuovo infortunio, questa volta al piede destro, lo costringe a uno stop di sei settimane e rientra al Cincinnati Masters battendo al primo turno Safin e perdendo in tre set dal n\u00ba 10 Marcos Baghdatis al secondo. Viene quindi eliminato al secondo turno degli US Open dal n\u00ba 82 Wesley Moodie. Subito dopo subisce una frattura da stress al piede sinistro e torna in ottobre al Madrid Masters, ma si ritira al primo turno con una distorsione alla caviglia destra. Rientra poco dopo al Paris Masters ma viene di nuovo eliminato al primo turno e chiude la tribolata annata 46\u00ba.\n2007: nuovo infortunio.\nInizia il 2007 con due sconfitte precoci a Doha e Auckland, ma agli Australian Open arriva per la prima volta al terzo turno battendo il n\u00ba 11 Baghdatis prima di soccombere a Gasquet. Interrompe una serie di 3 sconfitte al primo turno, l'ultima a Indian Wells, e vince il Sunrise Challenger battendo Seppi in finale. Subito dopo arrivano altre 4 sconfitte di fila nei primi turni, tra le quali quelle nei Masters di Miami, Monte-Carlo e Roma. Il 14 maggio si trova al 73\u00ba posto del ranking ma si riprende a fine mese arrivando in finale dell'ATP di Poertschach, dove perde da Juan M\u00f3naco dopo aver eliminato nei quarti Roddick e in semifinale Hewitt. In entrambi gli Slam estivi non va oltre il terzo turno, sconfitto da David Nalbandian al Roland Garros e dal n\u00ba 4 del mondo Nikolay Davydenko a Wimbledon. Si prende la rivincita sul russo al primo turno a Gstaad e perde nei quarti da Paul-Henri Mathieu. Nel successivo torneo di Washington viene sorprendentemente sconfitto in semifinale dal n\u00ba 416 John Isner per 7-6, 6-7, 6-7. Simile sorte subisce in semifinale dell'Open di Romania, eliminato in 2 set dall'idolo locale e n\u00ba 151 ATP Victor H\u0103nescu. Chiude la stagione a met\u00e0 settembre e un infortunio al ginocchio destro lo costringe a una lunga pausa.\n2008: semifinale al Roland Garros e quarti di finale alle Olimpiadi di Pechino.\nTorna nel circuito dopo 5 mesi e mezzo e nei primi quattro tornei non supera mai il secondo turno; ci riesce a Monte-Carlo e viene sconfitto al terzo turno da Federer. Dopo l'eliminazione al secondo turno a Roma vince il Challenger Morocco Tour Marrakech battendo in finale Chardy. Poco dopo disputa il suo miglior Roland Garros, al terzo turno supera in rimonta J\u00fcrgen Melzer per 4-6, 7-5, 4-6, 6-0, 6-2, al quarto turno il n\u00ba 30 ATP Ljubi\u010di\u0107, nei quarti il n\u00ba 5 Ferrer, entrambi in 4 set, e viene eliminato in semifinale da Federer con il punteggio di 2-6, 7-5, 3-6, 5-7. Si prepara per Wimbledon arrivando in semifinale al torneo di Nottingham, che perde da Ivo Karlovi\u0107 dopo due tie-break.\nDeve quindi saltare lo Slam londinese per un infortunio alla spalla destra e in luglio ingaggia Roger Rasheed, l'allenatore australiano che ha guidato Lleyton Hewitt a grandi risultati. Torna in campo verso fine luglio con deludenti risultati ai Masters di Toronto e Cincinnati ma disputa un ottimo torneo alle Olimpiadi di Pechino superando nell'ordine il n\u00ba 12 Nicol\u00e1s Almagro, il 57 Hanescu e l'8 Nalbandian prima di arrendersi nei quarti al n\u00ba 3 Djokovic con il risultato di 6-4, 1-6, 4-6. Ai successivi US Open arriva per la prima volta al quarto turno e viene superato in 3 set dal padrone di casa Mardy Fish. \u00c8 ottima anche l'ultima parte della stagione con la semifinale raggiunta a Bangkok, la finale a Vienna (persa contro Philipp Petzschner per 4-6, 4-6), i quarti al Madrid Masters (persi contro il n\u00ba 4 Andy Murray) e gli ottavi al Paris Masters (sconfitto da Nadal). L'ottima stagione viene coronata a fine anno con il 14\u00ba posto al mondo, suo nuovo best ranking.\n2009: Top 10, secondo titolo ATP e finale al Masters di Parigi-Bercy.\nComincia il 2009 dal torneo di Doha e per la prima volta in carriera batte Nadal nei quarti con il punteggio di 6-4, 6-4 prima di cedere in semifinale a Roddick per 6-7, 6-3, 3-6. Ai successivi Australian Open si ritira durante la partita di quarto turno contro Gilles Simon per infortunio al polso destro che lo tiene fuori 3 settimane. Rientra all'ATP 500 di Rotterdam e in semifinale si arrende a Nadal con il punteggio di 4-6, 4-6. Questi risultati lo portano per la prima volta tra i Top 10 il 23 febbraio. Subito dopo all'ATP 500 di Acapulco perde la finale, la sesta consecutiva nel circuito, contro il n\u00ba 21 Nicol\u00e1s Almagro. Viene eliminato subito a Indian Wells mentre al Miami Masters esce al quarto turno contro il n\u00ba 6 ATP Roddick dopo aver annullato due match-point al 23 Safin nel terzo turno. L'esordio stagionale sul rosso avviene a Monte-Carlo con la sconfitta al primo turno patita contro Janko Tipsarevi\u0107; si infortuna quindi al ginocchio sinistro e rientra sei settimane dopo al Roland Garros prendendosi la rivincita su Roddick al quarto turno prima di arrendersi in tre set al n\u00ba 2 Federer nei quarti di finale.\nSi ritira nuovamente dopo aver passato il secondo turno sull'erba del Queen's per un dolore al polso sinistro che gli impedisce di giocare a Wimbledon. Rientra due mesi dopo per disputare i due Masters americani sul cemento, senza risultati di rilievo; gioca invece bene agli US Open ma perde di nuovo da Nadal al quarto turno con il punteggio di 7-6, 3-6, 1-6, 3-6. Pochi giorni dopo perde il primo singolare contro Thiemo de Bakker nello spareggio di Coppa Davis con i Paesi Bassi che la Francia riesce comunque a vincere per 4-1. Il 27 settembre si aggiudica finalmente la sua seconda finale ATP battendo in finale per 7-6, 3-6, 6-2 Philipp Kohlschreiber al torneo di Metz. Affronta quindi la trasferta asiatica perdendo ai quarti a Kuala Lumpur da Davydenko, in semifinale a Tokyo da Tsonga e al terzo turno dello Shanghai Masters da Ljubicic. Torna in finale nel suo ultimo impegno di stagione al Masters di Parigi-Bercy, la sua prima finale in un Masters 1000; viene battuto dal n\u00ba 3 Djokovic per 2-6, 7-5, 6-7 dopo aver superato il n\u00ba 13 Marin \u010cili\u0107 nei quarti e il 14 Radek \u0160t\u011bp\u00e1nek in semifinale.\n2010: quarti di finale agli US Open, finale di Davis e terzo titolo ATP.\nMonfils inizia la nuova stagione al Brisbane International 2010 e perde 2-6, 1-6 la semifinale da Stepanek. Agli Australian Open si ferma al terzo turno contro il n\u00ba 28 John Isner con il punteggio di 1-6, 6-4, 6-7, 6-7. Nel South Africa Open viene battuto in semifinale da Feliciano L\u00f3pez in 3 set e nel torneo di Rotterdam si ferma nei quarti contro Mikhail Youzhny. Nel primo turno di Coppa Davis 2010 vince il suo singolare contro Kohlschreiber. Dopo l'eliminazione al primo incontro nell'Indian Wells Masters, un infortunio alla mano sinistra lo costringe a uno stop di due mesi. Rientra in maggio al Madrid Masters e arriva nei quarti di finale, dove perde contro Nadal in 2 set. Al Roland Garros viene superato al secondo turno in 5 set dall'emergente Fognini, mentre a Wimbledon \u00e8 Lleyton Hewitt che lo elimina in tre set. Pochi giorni dopo vince in 5 set contro l'ostico David Ferrer il singolare di apertura della sfida nei quarti di Coppa Davis vinta dalla Francia per 4-1.\nLa seconda parte del 2010 \u00e8 soddisfacente per il francese. In luglio arriva in semifinale a Stoccarda e si deve ritirare contro Albert Monta\u00f1\u00e9s per un infortunio alla caviglia destra quando era sotto di un set e avanti 2-1 al secondo. Dopo 3 settimane di stop perde al terzo turno da Andy Murray al terzo turno del Masters 1000 a Toronto, mentre in quello di Miami esce al primo turno. Si spinge quindi per la prima volta fino ai quarti di finale agli US Open, dove viene battuto da \u0110okovi\u0107 in tre set. In semifinale di Coppa Davis impiega 4 set per avere ragione di David Nalbandian nella sfida vinta 5-0 contro l'Argentina. In ottobre perde 1-6 5-7 la finale a Tokyo contro Rafael Nadal e a fine mese centra la sua terza vittoria ATP a Montpellier sconfiggendo in finale Ljubi\u010di\u0107 per 6-2, 5-7, 6-1. In novembre perde nuovamente la finale al Masters 1000 di Parigi Bercy, questa volta contro il n 5 ATP Robin S\u00f6derling con lo score di 1-6, 6-7 dopo aver battuto al terzo turno il n\u00ba 9 Verdasco, nei quarti il n\u00ba 4 Murray e in semifinale il n\u00ba 2 Federer. L'ultimo impegno di stagione \u00e8 la finale di Davis persa 3-2 contro la Serbia, in cui Monfils vince il primo singolare contro Tipsarevic e perde il secondo contro Djokovic.\n2011: numero 7 del mondo e quarto titolo ATP.\nIl nuovo anno si apre per Monfils con la sconfitta in tre set da Stan Wawrinka nel terzo turno degli Australian Open 2011. Arriva poi in semifinale dell'ATP 250 di San Jos\u00e9, negli Stati Uniti, ma si ritira prima dell'incontro con Raonic per un infortunio al polso sinistro che lo obbliga a uno stop di due mesi. Il 4 aprile torna comunque nella Top 10 da cui era uscito nel maggio 2009. Rientra per la stagione europea sulla terra rossa e nei 4 tornei disputati prima del Roland Garros si mette in luce solo nell'ATP 500 di Barcellona, dove perde nei quarti dal futuro vincitore del torneo Nadal. Nello Slam parigino viene battuto nei quarti da Federer in 3 set dopo aver sconfitto il n\u00ba 7 David Ferrer al quarto turno al termine di una battaglia conclusasi con il punteggio di 6-4, 2-6, 7-5, 1-6, 8-6. Il debutto stagionale sull'erba avviene al torneo di Halle e viene battuto in semifinale da Kohlschreiber, che si aggiudicher\u00e0 il torneo, mentre a Wimbledon non va oltre il terzo turno, risultato che comunque gli permette il suo nuovo best ranking con la 7\u00aa posizione il 4 luglio.\nSi prende la rivincita su Kohlschreiber battendolo in singolare nella sfida dei quarti di Coppa Davis vinta dalla Francia per 4-1. A met\u00e0 luglio scade il contratto con Rasheed e Monfils promuove allenatore il proprio preparatore atletico Patrick Chamagne. Dopo aver perso nei quarti ad Amburgo contro Gilles Simon, perde la sua 11\u00aa finale ATP in carriera sul cemento di Washington contro Radek Stepanek. La tourn\u00e9e americana continua con le due sconfitte nei quarti contro Djokovic sia al Masters canadese che in quello di Cincinnati, delude invece agli US Open con la sconfitta al secondo turno contro il n\u00ba 105 Juan Carlos Ferrero. Un infortunio al ginocchio gli impedisce di giocare la semifinale di Davis persa dalla Francia contro la Spagna. Partecipa quindi al Thailand Open e perde l'equilibrata semifinale con il n\u00ba 55 Donald Young per 6-4, 6-7, 6-7. Un nuovo problema al ginocchio sinistro gli fa rinunciare ai successivi tornei asiatici e al rientro vince il suo quarto titolo ATP allo Stockholm Open battendo in finale Jarkko Nieminen per 7-5, 3-6, 6-2. Chiude la stagione con l'uscita nei quarti a Valencia e con la sconfitta al primo turno del Masters di Parigi-Bercy, che gli fa perdere molti dei punti guadagnati con la finale dell'anno prima e a fine anno \u00e8 16\u00ba nel ranking.\n2012: infortunio al ginocchio e crollo nel ranking.\nIl 2012 \u00e8 un anno difficile per il francese, che deve imparare a convivere con un ricorrente problema al ginocchio destro ed \u00e8 costretto a rinunciare a tutte le prove dello Slam, eccezion fatta per gli Australian Open, e a disputare solo 29 incontri in tutto l'arco della stagione. Il debutto a gennaio a Doha \u00e8 molto positivo malgrado la sconfitta in finale contro Tsonga, con la grande vittoria per 6-3, 6-4 contro Nadal in semifinale. Agli Australian Open deve invece fermarsi al terzo turno sconfitto da Mikhail Kukushkin in 5 set. Torna in finale il 5 febbraio a Montpellier perdendo contro il n 7 Tom\u00e1\u0161 Berdych dopo una delle sue rare vittorie contro Gilles Simon in semifinale. Subito dopo vince il suo singolare nel primo turno di Coppa Davis contro Vasek Pospisil a risultato acquisito dalla Francia, che batte il Canada 4-1.\nDopo oltre un mese di stop, in marzo viene battuto al terzo turno del Miami Masters da Juan M\u00f3naco, osserva quindi un altro periodo di riposo e in aprile viene di nuovo battuto da Berdych nel terzo turno del Madrid Masters. A Roma e a Nizza non va oltre il secondo turno e subito dopo si ferma per quasi quattro mesi per il ginocchio. Salta quindi i tre ultimi Slam stagionali e rientra in settembre a Metz arrivando in semifinale dove perde da Andreas Seppi, per poi uscire nei quarti a Bangkok contro Simon. Nel suo ultimo incontro stagionale in ottobre, al primo turno di Stoccolma, perde contro il mediocre Patrik Rosenholm. La sua classifica peggiora per tutta la stagione e il 29 ottobre si trova al 93\u00ba posto del ranking, il peggiore dall'aprile 2005. La catena di infortuni lo induce a chiudere in anticipo la stagione e a interrompere in novembre la collaborazione con l'allenatore Chamagne.\n2013: risalita.\nInizia la stagione nel torneo di Doha perdendo nei quarti da Daniel Brands e nel successivo ATP 250 di Auckland esce in semifinale contro David Ferrer, mentre al terzo turno degli Australian Open viene di nuovo battuto da Gilles Simon al termine di un incontro equilibrato terminato 6-8 al quinto set. Nell'altrettanto lungo match di secondo turno vinto contro Yen-Hsun Lu, Monfils aveva eseguito la cifra record di 29 aces e 23 doppi falli. Nei 3 mesi che seguono perde sempre al primo o al secondo turno in tutti e 7 i tornei a cui partecipa, tra i quali quello di Montecarlo, e il 13 maggio si trova al 119\u00ba posto del ranking ATP. Inizia la risalita vincendo il Challenger BNP Paribas Primrose Bordeaux 2013 e arrivando in finale all'ATP 250 di Nizza, persa contro Albert Monta\u00f1\u00e9s. Al Roland Garros supera al primo turno il n\u00ba 6 ATP Berdych, al secondo il n\u00ba 40 Ernests Gulbis e al terzo viene battuto in 5 set dal n\u00ba 34 Tommy Robredo. Prepara Wimbledon al torneo di Halle, dove perde ai quarti da Tommy Haas, e subito dopo annuncia di rinunciare al torneo londinese per problemi personali.\nDopo 3 settimane di stop si presenta a Stoccarda, dove esce ancora ai quarti battuto da Kohlschreiber. Eliminato al secondo turno di Amburgo, perde in tre set la semifinale a Umago contro Fognini e rientra cos\u00ec nei Top 50. Il miglior risultato \u00e8 la finale al successivo torneo di Winston-Salem, dove elimina in successione Pella, Robredo, Verdasco e Dolgopolov, prima di ritirarsi durante la finale con J\u00fcrgen Melzer per un problema agli addominali. Si presenta subito dopo agli US Open sconfiggendo al primo turno il rumeno Ungur lasciandogli tre soli game. Viene eliminato al secondo turno dal padrone di casa John Isner, disputando comunque un'ottima partita e perdendo 7-5 6-2 4-6 7-6. Allo Shanghai Masters batte negli ottavi Federer e perde nei quarti da Djokovic in due equilibrati incontri finiti al terzo set. I buoni risultati di fine stagione lo riportano al 31\u00ba posto del ranking.\n2014: quinto titolo ATP, numero 15 del ranking e finale di Davis.\nComincia da Doha anche il 2014 e perde la finale in 3 set contro il n\u00ba 1 al mondo Nadal, che lo elimina al terzo turno anche nei successivi Australian Open. Qualche giorno dopo batte Nick Kyrgios a risultato acquisito dalla Francia nel primo turno di Coppa Davis vinto 5-0 sull'Australia. Il 9 febbraio vince a Montpellier il suo quinto trofeo ATP sconfiggendo in finale Richard Gasquet con il punteggio di 6-4, 6-4, a 28 mesi di distanza dall'ultimo titolo conquistato. Vince due soli incontri nei successivi 4 tornei, inframmezzati dalla sfida per il secondo turno di Davis con la Germania in cui Monfils supera Peter Gojowczyk nell'incontro decisivo regalando il punto del 3-2 alla Francia. A fine aprile si ritira durante la semifinale di Bucarest contro Grigor Dimitrov per un infortunio alla caviglia destra. Dopo un mese di inattivit\u00e0 si presenta al Roland Garros e d\u00e0 ulteriore conferma di genio e sregolatezza con gli eloquenti punteggi nella vittoria al terzo turno contro Fognini per 5-7, 6-2, 6-4, 0-6, 6-2 e nella sconfitta ai quarti contro Murray per 4-6, 1-6, 6-4, 6-1, 0-6. A fine torneo \u00e8 20\u00ba nel ranking, la sua migliore classifica dal 30 luglio 2012.\nNei tornei sull'erba esce al secondo turno sia a Halle che a Wimbledon. Nei Masters 1000 americani trova a sbarrargli la strada a Toronto il n\u00ba 1 al mondo Djokovic, che lo batte 2-6, 7-6, 6-7 al secondo turno, e il n\u00ba 3 Federer al terzo turno di Cincinnati, dove finisce 4-6, 6-4, 3-6. Agli US Open perde ai quarti 6-2 al 5\u00ba set di nuovo contro Roger Federer dopo aver battuto il n\u00ba 8 Dimitrov al quarto turno in 3 set. La settimana dopo batte Rosol in 3 set a risultato acquisito nella sfida vinta 4-1 contro la Repubblica Ceca che riporta la Francia in finale di Coppa Davis. Dopo la semifinale persa al torneo di Metz contro Joao Sousa deve osservare un mese di inattivit\u00e0 per l'ennesimo infortunio al ginocchio destro, saltando la trasferta asiatica. Torna a giocare al Paris Masters e al primo turno trova Djokovic che lo batte per l'11\u00aa volta in 11 incontri. L'ultimo impegno \u00e8 la finale di Davis con la Svizzera; riesce nell'impresa di battere Federer 6-1, 6-4, 6-3 nel secondo incontro della sfida ma sar\u00e0 l'unico punto dei transalpini nel 3-1 con cui la Svizzera si aggiudica il trofeo per la prima volta. Chiude la stagione con il 18\u00ba posto del ranking.\n2015: semifinale a Monte-Carlo.\nDebutta a gennaio inoltrato perdendo al secondo turno degli Australian Open 2015. Viene superato in semifinale nel successivo torneo di Montpellier da Gasquet e nei quarti a Rotterdam da Berdych; raggiunge quindi la sua unica finale stagionale a Marsiglia, persa 4-6, 6-1, 6-7 contro Gilles Simon. Subito dopo partecipa alla sfida vinta 3-2 contro la Germania per il primo turno di Coppa Davis battendo Philipp Kohlschreiber e termina l'incontro con un dolore al ginocchio sinistro che lo costringe a rinunciare all'Indian Wells Masters. Rientra dopo due settimane per il Miami Masters e durante il match del 4\u00ba turno contro Tomas Berdych si infortuna all'anca destra cadendo durante una delle sue spettacolari ma spesso controproducenti scivolate. Rigenerato da 5 settimane di riposo si ripresenta a Montecarlo vincendo al 3\u00ba turno contro Federer 6-4, 7-6 e ai quarti contro Dimitrov 6-1, 6-3, perdendo da Berdych 1-6 4-6 in semifinale, la sua quarta in carriera in un Masters 1000. Viene eliminato in semifinale anche a Bucarest e nuovi dolori al ginocchio lo fermano per un'altra settimana. Dopo la lunghissima partita con cui Marcel Granollers lo elimina al secondo turno del Madrid Masters, Monfils annuncia di rinunciare a giocare a Roma.\nAl rientro al Roland Garros viene battuto al quarto turno da Federer in 4 set. In preparazione a Wimbledon sull'erba perde contro Nadal in semifinale a Stoccarda e si ritira per un infortunio all'anca nei quarti a Halle durante l'incontro con Seppi. Riesce comunque a partecipare a Wimbledon, dove al terzo turno viene battuto da Simon 6-3, 3-6, 6-7, 6-2, 2-6. Due settimane dopo perde l'ennesima semifinale stagionale a Umago contro l'emergente n\u00ba 26 ATP Dominic Thiem, che vincer\u00e0 il trofeo. La trasferta americana si rivela un disastro, vince una sola partita a Montreal su tre tornei tra cui gli US Open, dove al primo turno si ritira contro Illya Marchenko per mal di schiena. La convalescenza dura un mese e mezzo e in questo periodo si separa dall'allenatore Jan de Witt, che lo seguiva da qualche mese, e al suo posto ingaggia Mikael Tillstr\u00f6m. Torna a giocare all'ATP 500 di Vienna e perde in due set da Ferrer in semifinale. Nell'ultimo incontro stagionale perde al primo turno del Paris Masters.\n2016: semifinale agli US Open, primo titolo ATP 500, prima volta alle ATP Finals e numero 6 del mondo.\nMonfils comincia il 2016 arrivando per la prima volta nei quarti degli Australian Open, dove viene battuto da Milos Raonic 3-6, 6-3, 3-6, 4-6. Due settimane dopo giunge in finale nell'ATP 500 di Rotterdam e la perde contro Martin Kli\u017ean per 6\u20137, 6\u20133, 6\u20131. Un dolore alla gamba lo blocca qualche giorno e partecipa quindi alla sfida di Davis contro il Canada vincendo il suo singolare. Nella trasferta americana arriva ai quarti sia all'Indian Wells Masters, dove perde ancora da Raonic, che al Miami Masters, in cui perde dal n\u00ba 6 Kei Nishikori dopo aver sprecato 5 match-ball. Il 16 aprile arriva per la prima volta in finale del Monte-Carlo Rolex Masters dopo aver battuto in semifinale Jo-Wilfried Tsonga 6-1 6-3; all'atto conclusivo trova Rafael Nadal che lo batte 7-5, 5-7, 6-0. Un problema all'inguine lo blocca ancora alcuni giorni e al rientro perde al secondo turno a Madrid e al primo a Roma. Un virus lo blocca per un mese e mezzo e al rientro esce al primo turno a Wimbledon.\nSi riscatta a luglio vincendo la finale del suo primo ATP 500 nel torneo di Washington, battendo per 5-7, 7-6, 6-4 Ivo Karlovi\u0107 nell'incontro decisivo dopo aver salvato un match-ball. La trasferta americana procede bene nel Masters 1000 di Toronto dove finalmente supera l'idolo di casa Raonic prima di perdere la semifinale contro la sua bestia nera Djokovic. Nishikori lo beffa anche nei quarti di finale alle Olimpiadi di Rio battendolo 7-6 al terzo set dopo che Monfils aveva sprecato 3 match-point. Al successivo Cincinnati Masters si ritira prima dell'incontro con Thiem per un problema alla schiena. In settembre arriva per la prima volta in semifinale agli US Open e si presenta all'incontro con Djokovic senza aver perso alcun set. Il serbo lo batte anche questa volta, con il punteggio di 3-6, 2-6, 6-3, 2-6. Osserva tre settimane di riposo e nella successiva trasferta asiatica arriva in semifinale a Tokyo e al terzo turno nel Masters di Shanghai. Costretto da un infortunio a una costola a saltare anche il Masters di Parigi-Bercy, partecipa per la prima volta in carriera alle ATP Finals, ma si ritira dopo le prime sconfitte nel round-robin contro Raonic e Thiem per il riacutizzarsi del dolore alla costola.\n2017: nuovi infortuni.\nAnche il 2017 di Monfils \u00e8 caratterizzato dagli infortuni, che gli impediscono di partecipare a 6 dei 9 tornei Masters 1000. Al debutto stagionale viene eliminato al quarto turno degli Australian Open da Nadal. Dopo tre settimane di pausa viene eliminato nei quarti sia all'Open 13 di Marsiglia che ai Dubai Tennis Championships, rispettivamente da Gasquet e Verdasco. Al Masters 1000 di Indian Wells esce al quarto turno, battuto da Thiem. Un infortunio al ginocchio sinistro lo costringe a rinunciare al Masters 1000 di Miami e un problema al tendine d'Achille prolunga la convalescenza. Torna a giocare in maggio perdendo al primo incontro sia a Monaco di Baviera che al Madrid Masters e si ferma quindi per il riacutizzarsi del dolore al tendine. Il nuovo rientro \u00e8 al Roland Garros, dove al quarto turno perde contro Stan Wawrinka.\nIl 1\u00ba luglio disputa a Eastbourne la sua prima finale ATP sull'erba della carriera, perdendo 3-6, 4-6 da Djokovic. A Wimbledon non va oltre il terzo turno, battuto in 5 set da Mannarino. Dopo le eliminazioni al primo turno a Umago e soprattutto a Washington, dove era campione uscente, salva 4 match-point contro Nishikori al secondo turno del Masters 1000 di Montreal e al terzo turno viene eliminato da Bautista Agut. Salta il Cincinnati Masters e rientra agli US Open ritirandosi al terzo turno quando perdeva 5-7, 1-5 contro Goffin. \u00c8 il suo ultimo torneo della stagione, che deve chiudere in anticipo per un infortunio al ginocchio destro scendendo in ottobre alla 46\u00aa posizione del ranking, la pi\u00f9 bassa dall'agosto 2013. Gli infortuni di questa stagione non gli permettono inoltre di partecipare ad alcun incontro di Coppa Davis, che la Francia si aggiudica in novembre a distanza di 16 anni dall'ultimo trionfo.\n2018: settimo titolo ATP.\nRitorna a giocare ai primi di gennaio del 2018 al torneo di Doha, dove conquista il settimo titolo in carriera battendo in finale l'emergente n\u00ba 39 ATP Andrey Rublev per 6-2, 6-3. Al secondo turno degli Australian Open perde in 4 set il suo 15\u00ba incontro su 15 disputati contro Djokovic. Si sposta quindi in Sud-America per la locale stagione su terra rossa debuttando a Quito, dove perde ai quarti contro il n\u00ba 118 ATP Thiago Monteiro. A Buenos Aires perde seccamente in semifinale contro il n\u00ba 6 ATP Dominic Thiem, che si aggiudicher\u00e0 il torneo. Al successivo Masters 500 di Rio salva un match-ball contro Zeballos al primo turno, al secondo batte il n\u00ba 3 del mondo Cilic e perde al terzo turno contro il futuro vincitore del torneo Diego Schwartzman. A Indian Wells supera al secondo turno John Isner e si ritira durante l'incontro di terzo turno contro Herbert per un malanno alla schiena che lo tiene fermo 7 settimane.\nAl rientro viene eliminato al primo turno a Monaco di Baviera, Roma e Lione, vincendo una sola partita a Madrid prima di essere sconfitto al secondo turno da Nadal. Torna a vincere al primo turno del Roland Garros e viene sconfitto al terzo turno dal n\u00ba 9 del mondo David Goffin al termine di una battaglia conclusasi 6-3 al quinto set. Il 15 giugno annuncia la separazione dal tecnico Mikael Tillstr\u00f6m. Dopo una breve pausa per un nuovo infortunio, prepara Wimbledon sull'erba dell'Antalya Open e viene sconfitto in semifinale da Adrian Mannarino per 6-4, 6-7, 4-6. Nello Slam londinese supera nei primi due turni Gasquet e Lorenzi, nel terzo batte il n\u00ba 13 ATP Sam Querrey e arriva per la prima volta agli ottavi del torneo, dove perde in quattro set molto equilibrati dal n\u00ba 8 Anderson, che verr\u00e0 sconfitto in finale da Djokovic. Al successivo torneo di Amburgo batte all'esordio la rivelazione del Roland Garros Marco Cecchinato e al secondo turno viene eliminato da Leonardo Mayer.\nUn problema alla coscia lo costringe a rinunciare ai Masters 1000 americani e rientra dopo oltre un mese agli US Open, dove un dolore al polso gli costa il ritiro durante l'incontro di secondo turno contro Kei Nishikori. Osserva un nuovo breve periodo di riposo, a met\u00e0 settembre rientra nel circuito Challenger dove non giocava dal 2013 e si aggiudica il titolo a Kaohsiung. Continua la trasferta in Asia uscendo al primo turno nei tornei ATP di Chengdu, Pechino e Shanghai. Al rientro in Europa prende parte al torneo di Anversa sconfiggendo al secondo turno Tsonga e in semifinale Schwartzman prima di perdere la finale contro Kyle Edmund per 6-3, 6-7, 6-7. A fine ottobre prende parte al successivo ATP 500 di Vienna, dove supera al primo turno Steve Johnson, al secondo il n\u00ba 9 ATP John Isner e si ritira nell'incontro dei quarti con Verdasco per il riacutizzarsi del mal di schiena. Subito dopo annuncia di porre fine a un'ennesima stagione caratterizzata da infortuni, che l'ha visto risalire la classifica ATP solo fino al 29\u00ba posto. A fine anno comunica che il suo nuovo tecnico sar\u00e0 Liam Smith, allenatore capo della federazione australiana dal 2011 con l'incarico di seguire le promesse del tennis australiano.\n2019: ottavo titolo ATP.\nDopo l'annuncio in dicembre di aver scelto come coach Liam Smith, inizia il 2019 all'Open d'Australia perdendo al secondo turno in quattro set da Taylor Fritz. A Sofia batte nei quarti di finale il n\u00ba 12 del mondo Stefanos Tsitsipas e perde la semifinale contro Daniil Medvedev. La settimana dopo vince il suo secondo torneo ATP 500 in carriera a Rotterdam battendo tra gli altri David Goffin, Medvedev e in finale Wawrinka per 6-3, 1-6, 6-2. Il buon momento di forma continua a Duba\u00ef, dove batte al primo turno il n\u00ba 10 ATP Marin \u010cili\u0107; in semifinale Tsitsipas si prende la rivincita di Sofia al termine di una battaglia terminata 6-4, 6-7, 6-7. I risultati fanno rientrare Monfils tra i top 20 a oltre 18 mesi dall'ultima volta, tornando a essere il miglior francese del ranking. Al Masters 1000 di Indian Wells batte nell'ordine Leonardo Mayer, Albert Ramos Vi\u00f1olas e Philipp Kohlschreiber, che aveva eliminato Djokovic. Un'infiammazione al tendine di Achille gli impedisce di giocarsi il quarto di finale contro Dominic Thiem e di partecipare al Masters di Miami.\nIl programmato rientro a Monte-Carlo salta per un infortunio alla caviglia in allenamento e ritorna nel circuito a fine aprile all'Estoril, dove batte Reilly Opelka al primo turno e perde al secondo da Alejandro Davidovich Fokina. Al Madrid Masters sconfigge Seppi, Fucsovics e disputa un grande ottavo di finale contro Federer, ma spreca il vantaggio di 3-0 nel set decisivo e due match-ball perdendo 0-6, 6-4, 6-7 in due ore di gioco. Al primo turno degli Internazionali d'Italia perde 3-6, 1-6 da Albert Ramos Vi\u00f1olas. Supera i primi tre turni del Roland Garros senza perdere alcun set, al quarto turno si arrende a Dominic Thiem che lo sconfigge in tre set.\nComincia la stagione sull'erba a Stoccarda vincendo contro Steve Johnson e al secondo turno perde da Denis Kudla, due incontri equilibrati che si concludono entrambi al tie-break del set decisivo. Viene quindi eliminato al primo turno ad Halle e soprattutto a Wimbledon, dove si ritira durante il quinto set per un infortunio alla caviglia. Il rientro avviene dopo oltre un mese al Masters 1000 canadese di Montreal, al primo turno impiega tre set per avere la meglio su Peter Polansky, supera quindi in due set Ilya Ivashka e Hubert Hurkacz e nei quarti piega al tie-break del terzo set Roberto Bautista Agut. Una distorsione alla caviglia gli impedisce di giocare la semifinale con Nadal. Si ristabilisce subito e prende parte al successivo Cincinnati Masters, nel quale esce al primo turno per mano di Frances Tiafoe. Perde solo un set contro Denis Shapovalov nei primi 4 turni degli US Open, e nei quarti viene sconfitto nel tie-break del quinto set da Matteo Berrettini.\nDopo i quarti persi all'ATP 250 di Zhuhai contro Ramos Vi\u00f1olas, la trasferta asiatica si conclude con una sconfitta al primo turno a Pechino e una al secondo turno nello Shanghai Masters. La stagione indoor europea inizia con la sconfitta patita ad Anversa da Jannik Sinner, sul quale si prende la rivincita nel successivo ATP 500 di Vienna, dove perde in due set in semifinale da Diego Schwartzman. All'appuntamento ATP di fine stagione, il Masters di Parigi-Bercy, viene battuto nei quarti di finale da Shapovalov, che gli concede solo 4 giochi. I quarti raggiunti gli valgono comunque il 10\u00ba posto del ranking, tornando nella top 10 dopo circa 32 mesi. L'ultimo impegno del 2019 lo vede soccombere in due set a Yoshihito Nishioka nell'incontro valido per la sfida vinta dalla Francia sul Giappone nel Gruppo mondiale di Coppa Davis, in cui entrambe le squadre verranno eliminate dalla Serbia.\n2020: altri due titoli ATP e inizio di un periodo di crisi.\nFa il suo esordio stagionale in gennaio a Brisbane nella ATP Cup 2020, prima edizione del torneo per squadre nazionali organizzato dall'ATP. Nel primo incontro contribuisce alla vittoria francese sul Cile battendo Christian Gar\u00edn, nel secondo Novak \u0110okovi\u0107 gli concede solo 3 giochi e la Serbia, dopo aver vinto il girone, si aggiudicher\u00e0 il trofeo battendo in finale la Spagna di Nadal. Agli Australian Open Monfils si spinge fino al quarto turno battendo nell'ordine Lu Yen-hsun in 3 set, Ivo Karlovi\u0107 in 4 set e Ernests Gulbis in 3 set. Viene eliminato da Dominic Thiem col punteggio di 2-6, 4-6, 4-6. Torna in campo a Montpellier dove da testa di serie numero uno supera nell'ordine Adrian Mannarino, Norbert Gombos e Filip Krajinovi\u0107, raggiungendo cos\u00ec la sua trentesima finale ATP in carriera. Conquista il nono titolo ATP sconfiggendo Vasek Pospisil col punteggio di 7-5, 6-3. La settimana successiva riesce a difendere il titolo dell'anno precedente a Rotterdam, battendo in finale F\u00e9lix Auger-Aliassime per 6-2, 6-4. A fine febbraio raggiunge la semifinale a Dubai e spreca tre matchpoint contro \u0110okovi\u0107, che si aggiudica per 10-8 il tie-break del secondo set e chiude il terzo vincendo 6-1, ottenendo la 17\u00aa vittoria nei 17 incontri ATP disputati con Monfils. \u00c8 l'ultimo impegno di Monfils prima dell'interruzione della stagione tennistica per la pandemia di COVID-19. Torna in campo in settembre e perde tutti gli incontri fino a fine stagione. Al turno di esordio agli Internazionali d'Italia viene sconfitto in due set da Dominik Koepfer. Identico risultato ottiene all'ATP 500 di Amburgo e al Roland Garros, nei quali viene subito eliminato rispettivamente da Yannick Hanfmann e Alexander Bublik. Disputa il suo ultimo torneo stagionale a Vienna e si ritira nell'incontro di primo turno che Carre\u00f1o Busta stava conducendo 6-1, 2-0. Chiude il 2020 all'11\u00ba posto del ranking. In novembre comincia la collaborazione con G\u00fcnter Bresnik, ex coach di Thiem.\n2021, continuazione della crisi e ripresa verso fine stagione.\nLa striscia negativa continua nel 2021; al debutto stagionale a inizio febbraio nell'ATP Cup raccoglie solo 6 giochi nell'incontro con Matteo Berrettini e la Francia viene sconfitta per 2-1 dall'Italia. Pochi giorni dopo esce al primo turno dell'Australian Open per mano dell'emergente Emil Ruusuvuori, che si impone in 5 set. \u00c8 la sua settima sconfitta consecutiva dopo aver raggiunto la semifinale a Dubai nel febbraio 2020, a fine incontro rivela di aver smarrito la fiducia in s\u00e9 stesso e di non riuscire a ritrovare il proprio gioco nonostante gli intensi allenamenti. In seguito resta a lungo fuori dal circuito, programma il rientro per il Montecarlo Masters di aprile ma deve rinunciare per un problema al polpaccio. Rientra nel circuito agli Internazionali d'Italia tre mesi dopo l'ultimo incontro, grazie alle misure adottate dall'ATP per sostenere i tennisti durante la pandemia di COVID-19 ha conservato la 15\u00aa posizione del ranking e si presenta con la testa di serie n\u00ba 14; esce di nuovo al primo turno, sconfitto in 3 set da Lorenzo Sonego. Il 18 maggio torna a vincere un incontro ufficiale dopo oltre 14 mesi, imponendosi in due set sul n\u00ba 122 ATP Thiago Seyboth Wild a Lione, dove al secondo turno perde al tiebreak decisivo contro Yoshihito Nishioka. Nei successivi 6 tornei vince al primo turno solo al Roland Garros, contro il n\u00ba 38 ATP Albert Ramos Vi\u00f1olas, e a Wimbledon, uscendo di scena al secondo turno in entrambi i casi.\nViene eliminato all'esordio anche ai Giochi di Tokyo, sconfitto in tre set da Ilya Ivashka. Il 9 agosto esce dalla top 20 in cui era entrato nel marzo 2019, ma vi fa rientro due settimane pi\u00f9 tardi. Alle Olimpiadi torna a giocare in doppio quasi due anni dopo l'ultimo incontro disputato; in coppia con J\u00e9r\u00e9my Chardy elimina Bublik / Golubev e cede al secondo turno contro Struff / Zverev. Al Masters canadese vince contro John Millman e Frances Tiafoe due incontri di fila, come non gli accadeva dal torneo di Dubai di quasi 18 mesi prima, e viene sconfitto nei quarti da John Isner. Conferma i segnali di ripresa nei successivi tornei, al Cincinnati Masters elimina Lajovic e il n\u00ba 18 ATP Alex De Minaur e al terzo turno viene sconfitto dal n\u00ba 7 del mondo Rublev dopo due tie break; agli US Open ha la meglio su Coria e Johnson e viene sconfitto al quinto set da Sinner dopo essersi trovato in svantaggio di 2 set a 0 e di 4-0 nel quarto parziale. A fine settembre perde in semifinale a Metz contro Pablo Carre\u00f1o Busta. Al successivo Sofia Open torna a disputare una finale ATP, nella quale ritrova Sinner e viene battuto in due set. Nel finale di stagione arriva al quarto turno dell'Indian Wells Masters e al terzo del Paris Masters e chiude il 2021 al 21\u00ba posto mondiale.\n2022, undicesimo titolo ATP.\nI progressi palesati a fine 2021 trovano conferma all'inizio della stagione successiva; all'esordio vince un nuovo titolo ATP all'Adelaide 1 a quasi 23 mesi dall'ultimo conquistato a Rotterdam; non perde alcun set durante il torneo e in finale supera Karen Cha\u010danov per 6-4, 6-4. Costretto al ritiro durante il primo match disputato all'Adelaide 2, \u00e8 protagonista anche ai successivi Australian Open, dove raggiunge i quarti di finale senza perdere alcun set, sconfigge tra gli altri Cristian Gar\u00edn che lo precede nel ranking e cede al quinto set al n\u00ba 7 del mondo Matteo Berrettini, dopo aver rimontato i primi due parziali vinti dall'italiano. Viene eliminato al turno di esordio al successivo ATP 250 di Montpellier, dove nel 2020 aveva vinto l'ultima edizione a cui aveva preso parte; la settimana dopo gli vanno in scadenza anche i punti guadagnati con il successo a Rotterdam, sempre nel 2020, e scende al 25\u00ba posto del ranking.\nCaratteristiche tecniche.\nMonfils \u00e8 dotato di un dritto molto potente e preciso a cui imprime a volte ulteriore forza battendo la palla in salto e sforbiciando con le gambe, arrivando alla velocit\u00e0 di 190\u00a0km orari, una delle pi\u00f9 alte mai registrate nel circuito. Usa comunque molto bene il dritto anche nelle palle corte e con precisi pallonetti difficili da controllare per il grande effetto del suo topspin. Il rovescio a due mani \u00e8 invece pi\u00f9 limitato. Malgrado sia dotato di un potente servizio, sia migliorato negli anni nel gioco a rete e sia famoso per i punti ottenuti sotto rete con spettacolari e atletici tuffi, preferisce giocare sulla difensiva da fondo campo aspettando circa due metri dietro la linea di fondo gli errori dell'avversario o le opportunit\u00e0 di attaccare a campo sguarnito. I suoi allenatori hanno provato a spingerlo a scendere a rete pi\u00f9 spesso, una soluzione che gli avrebbe anche evitato l'eccessiva lunghezza degli scambi e degli incontri nei primi turni e preservato le energie per gli incontri pi\u00f9 difficili, oltre a ridurre il numero dei frequenti infortuni procuratisi in carriera. Monfils ha invece sempre ritenuto di non essere sufficientemente forte a rete anche per la velocit\u00e0 del gioco aumentata con le sempre pi\u00f9 sofisticate racchette e preparazioni atletiche.\nSul New York Times \u00e8 stato scritto che \u00e8 molto probabilmente il pi\u00f9 veloce e il pi\u00f9 forte fisicamente tra i tennisti a lui contemporanei, e forse il pi\u00f9 preciso e coordinato. La sua costituzione fisica (\u00e8 alto 193\u00a0cm per 80\u00a0kg), coordinazione, rapidit\u00e0 e agilit\u00e0 gli consentono recuperi in acrobazia proibitivi per chiunque altro, che lo rendono padrone di scambi apparentemente persi. Le sue eccezionali doti di fantasia, spettacolarit\u00e0 e imprevedibilit\u00e0 lo hanno reso un beniamino degli appassionati, che si divertono anche con i suoi frequenti atteggiamenti umoristici in campo. Il suo problema maggiore \u00e8 la mancanza di continuit\u00e0, alternando nel giro di qualche scambio colpi devastanti o incantevoli e salvataggi incredibili a banali ingenuit\u00e0, e momenti di forma straripante a periodi di inspiegabile appannamento. Questi limiti sono stati i principali motivi che gli hanno impedito di confermarsi stabilmente ai vertici della classifica mondiale. Il suo tennis cos\u00ec esasperato fisicamente gli ha inoltre procurato diversi infortuni: nel 2006 si \u00e8 ad esempio distorto gravemente una caviglia con una delle sue \"scivolate\" su un campo in cemento, inoltre deve spesso ricorrere a trattamenti vari per curare continui problemi muscolari.\nI suoi vari allenatori hanno tentato con alterne fortune di lavorare sui suoi punti deboli cercando di stimolarlo a rimanere concentrato per tutta la durata degli incontri. Uno dei migliori \u00e8 stato l'australiano Roger Rasheed - che aveva portato Lleyton Hewitt ai vertici del tennis mondiale - ingaggiato da Monfils nel 2008 per migliorare la propria tenuta mentale, fisica e stategica. Nei tre anni di collaborazione con Monfils, Rasheed lo ha portato tra i Top 10 grazie a un duro lavoro soprattutto psicologico mirato a farne un vincente, migliorandolo sotto l'aspetto della concentrazione e facendogli prendere coscienza di come intimidisse gli avversari quando si impegnava a fondo su ogni palla. \u00c8 molto benvoluto dai suoi allenatori e dagli avversari per la sua seriet\u00e0 nell'allenarsi e per la correttezza.\nSi esalta quando gioca contro i migliori o quando gli incontri sono particolarmente serrati, mentre si concede maggiori pause contro avversari inferiori. Il suo vecchio compagno Gilles Simon, con il quale gioca da quando aveva 12 anni e che lo conosce molto bene, ha affermato che per Monfils l'aspetto emozionale ha un peso determinante, e gli avversari sanno di poterlo superare anche in partite in cui si trovano in grande svantaggio. Ha aggiunto che deve divertirsi mentre gioca per rendere al massimo, infatti Monfils ha dichiarato che per lui il tennis \u00e8 pi\u00f9 un divertimento che un lavoro.\nMonfils nei media.\nSulla piattaforma web di YouTube sono stati condivisi moltissimi video a lui dedicati che celebrano le sue gesta e le sue trovate comiche in campo con eloquenti titoli come \"\u201cTop 30 Only Ga\u00ebl Monfils Moments\u201d\" e \"\u201cGael Monfils Top 20 Miraculous Points\u201d\". Compare inoltre assieme a Djokovic nel videoclip di \"Hello\" pubblicato nel 2010 dal DJ Martin Solveig."}
{"id": "860169", "revid": "56818", "url": "https://it.wikipedia.org/wiki?curid=860169", "title": "Mozarabi", "text": ""}
{"id": "860170", "revid": "56818", "url": "https://it.wikipedia.org/wiki?curid=860170", "title": "Moz\u00e0rabo", "text": ""}
{"id": "860172", "revid": "339392", "url": "https://it.wikipedia.org/wiki?curid=860172", "title": "Inno della RSS Moldava", "text": ""}
{"id": "860174", "revid": "339392", "url": "https://it.wikipedia.org/wiki?curid=860174", "title": "Inno della RSS Lituana", "text": ""}
{"id": "860178", "revid": "287204", "url": "https://it.wikipedia.org/wiki?curid=860178", "title": "Chiasmodontidae", "text": "La famiglia Chiasmodontidae comprende 32 specie di pesci abissali e semiabissali, appartenenti all'ordine dei Perciformes.\nEtimologia.\nIl nome scientifico della famiglia deriva dall'unione delle parole greche \"chiasma\" (incrocio) e \"odous\" (dente), riferendosi evidentemente alla dentatura irta e incrociata delle prime specie descritte.\nDistribuzione e habitat.\nQueste specie sono diffuse nelle regioni meso e batipelagiche di tutti gli oceani, tra i 200 e i 4000 metri di profondit\u00e0.\nDescrizione.\nQueste specie presentano una conformazione del corpo adatta alla vita di profondit\u00e0, in un habitat povero di prede, dove ogni forma di vita incontrata \u00e8 fonte di cibo: per questo hanno sviluppato stomaci dilatabili ed epidermidi elastiche, per contenere prede anche pi\u00f9 grandi di loro, cos\u00ec come ossa pi\u00f9 piccole, la presenza di fotofori, e neuromasti sulla pelle.\nSpecie.\nLa famiglia, che negli ultimi anni ha visto aumentare le specie descritte, attualmente (2013) comprende 32 specie:"}
{"id": "860181", "revid": "339392", "url": "https://it.wikipedia.org/wiki?curid=860181", "title": "Inno della RSS Lettone", "text": ""}
{"id": "860182", "revid": "339392", "url": "https://it.wikipedia.org/wiki?curid=860182", "title": "Inno della RSS Kirghiza", "text": ""}
{"id": "860185", "revid": "339392", "url": "https://it.wikipedia.org/wiki?curid=860185", "title": "Inno della RSS Kazaka", "text": ""}
{"id": "860186", "revid": "339392", "url": "https://it.wikipedia.org/wiki?curid=860186", "title": "Inno della RSS Georgiana", "text": ""}
{"id": "860188", "revid": "729019", "url": "https://it.wikipedia.org/wiki?curid=860188", "title": "Edmond Louis Alexis Dubois-Cranc\u00e9", "text": "Biografia.\nMoschettiere del re e luogotenente dei marescialli di Francia, la sua eloquenza lo fece eleggere deputato del Terzo Stato di Vitry-le-Fran\u00e7ois agli Stati Generali.\nEletto membro del Comitato militare dell'Assemblea costituente, poich\u00e9 i costituenti non potevano essere anche membri dell'Assemblea legislativa, egli riprese il servizio militare, divenendo aiutante generale e fautore della guerra di movimento.\nEletto alla Convenzione nazionale, fu commissario dell'esercito del Midi; nel 1791 present\u00f2 un progetto di costituzione militare e un rapporto sul reclutamento che racchiude la prima idea della coscrizione obbligatoria. Vot\u00f2 a favore della condanna a morte di Luigi XVI.\nDubois-Cranc\u00e9 fu presidente dell'assemblea dal 21 febbraio al 7 marzo 1793 e ispir\u00f2 le misure che diedero maggior coesione agli eserciti repubblicani, in particolare la legge del 21 febbraio 1793, il cosiddetto \"amalgama\" delle forze armate. Fu anche favorevole alla libert\u00e0 degli uomini di colore nelle colonie francesi.\nIl 26 marzo 1793 fece parte dei 25 membri del nuovo Comitato di difesa generale, chiamato Commissione di salute pubblica, antesignano del Comitato di salute pubblica, instaurato con decreto del 6 aprile 1793. Vot\u00f2 contro la messa in stato d'accusa di Marat e non fu presente al voto che stabil\u00ec la Commissione dei Dodici, essendo commissario dell'esercito delle Alpi. Diresse l'assedio di Lione in qualit\u00e0 di commissario della Convenzione Nazionale.\nEscluso dal Club dei Giacobini e minacciato d'arresto, si pose contro Robespierre il 9 termidoro. Membro del Consiglio dei Cinquecento sotto il Direttorio, divenne ispettore generale dell'esercito del Reno e ministro della Guerra dal 14 settembre 1799 al 10 novembre dello stesso anno.\nDopo il Colpo di Stato del 18 brumaio si ritir\u00f2 dalla vita politica."}
{"id": "860192", "revid": "86599", "url": "https://it.wikipedia.org/wiki?curid=860192", "title": "Federazione Italiana Sci Nautico e Wakeboard", "text": "La Federazione Italiana Sci Nautico e Wakeboard, nota anche con l'acronimo FISW, \u00e8 l'organo di governo, organizzazione e controllo dello sci nautico in Italia con sede a Milano. Fino al 2011 era denominata Federazione Italiana Sci Nautico (FISN).\nStoria.\nLo sci nautico \u00e8 uno sport inventato nel 1922 da Ralph Samuelson nel Minnesota, Stati Uniti.\nIn Italia venne posto sotto i riflettori dal 1948 quando i nomi di Bettoni, Ronchi e Colombo comparirono sul Water Ski Digest come ferventi animatori dello sci nautico in Italia. Due anni dopo, sotto la guida di Fortunato Poletti, venne creata la Unione Italiana Sci Nautico (nota anche con l'acronimo UISN) coordinata dalla Federazione Italiana Motonautica. L'attivit\u00e0 svolta dalla UISN si dimostr\u00f2 efficiente ed in beve tempo vennero organizzate le prime competizioni agonistiche. Nel 1952 la UISN si trasforma in Federazione Italiana Sci Nautico (indipendente dalla federazione coordinatrice precedente) con presidente Gianni Fustinoni e con sede a Milano. Dello stesso anno \u00e8 il riconoscimento come membro dell'Unione Mondiale Sci Nautico. Nel 1962 la FISN entr\u00f2 a far parte del CONI come federazione autornoma, per poi diventarne affiliata 10 anni dopo.\nDal 2011 la FISN \u00e8 diventata Federazione Italiana Sci Nautico e Wakeboard (FISW).\nGare.\nNel 1951 furono organizzati i primi Campionati Italiani Assoluti e nel 1952 la prima manifestazione internazionale, il \"Trofeo Miramare\", organizzata dal Club Nautico S.Margherita. Negli anni successivi lo stretto rapporto tra club di sci nautico e FISN port\u00f2 ad un susseguirsi di gare ben organizzate, che permisero alla FISN di mettersi in luce in Europa per capacit\u00e0 tecniche ed organizzative.\nTra le pi\u00f9 importanti per le Discipline Classiche l'organizzazione di 4 edizioni dei Campionati Mondiali, rispettivamente nel 1959, nel 1977, nel 1999 all'Idroscalo di Milano, nel 2001 a Recetto (NO); ben 11 edizioni dei Campionati Europei, rispettivamente nel 1954, 1959, 1976, 1984 e 1989 all'Idroscalo di Milano, nel 1964 e 1979 a Castel Gandolfo (Roma), nel 1969, 1970 e 1971 a Canzo (Como) e nel 2004 a Recetto (NO).\nNel settore Velocit\u00e0 ricordiamo l'organizzazione dei Campionati Mondiali nel 1981 e nel 1989 a Lecco (Como) e dei Campionati Europei rispettivamente nel 1992 a Palermo e nel 1996 a Gallipoli; per i Piedi Nudi un'edizione dei Campionati Europei ad Albarella (Rovigo) nel 1999.\nSuccessi e vittorie.\nNel complesso delle 5 discipline sportive (Discipline Classiche, Piedi Nudi, Disabili, Velocit\u00e0, Wakeboard) la Federazione Italiana Sci Nautico vanta un palmar\u00e8s tra i primi del mondo. Inoltre \u00e8 uno degli sport con pi\u00f9 medaglie istituzionali (Europee e Mondiali) di tutto lo sport italiano.\nPer le Discipline Classiche nel 1959 Piera Castelvetri conquista il primo titolo mondiale in figure. Nel 1961 a Long Beach (USA) Bruno Zaccardi conferma il valore degli italiani aggiudicandosi l'ambito titolo mondiale in combinata. Successivamente, nel 1975, Roby Zucchi diventa campione del mondo in slalom a Thorpe (Inghilterra).\nDal successo di Zucchi l'Italia ha dovuto pazientare all'incirca due decenni prima di ritrovarsi nuovamente sul gradino pi\u00f9 alto del podio. Questo ritorno \u00e8 avvenuto grazie ad Andrea Alessi, lo sciatore italiano pi\u00f9 medagliato di tutti i tempi, con l'oro in salto nel 1993 a Singapore. Nel 1995 Stefano Gregorio conquista l'oro ai Campionati Mondiali di Velocit\u00e0 in Belgio. Nel 1997 Gianfranco \"Jeff\" Onorato vince l'oro in figure ai Campionati Mondiali Disabili in Florida, Stati Uniti e nel 1999, sempre in figure, Susanna Prada vince l'oro ai Campionati Mondiali Disabili in Inghilterra.\nDa ricordare la stagione sportiva 2007, soprattutto per il titolo mondiale conquistato da Thomas Degasperi in slalom. Nei Campionati mondiali di Linz, l'atleta trentino si aggiudica l'oro quattordici anni dopo l'ultimo successo continentale di un atleta italiano per quanto concerne le discipline classiche. Nello stesso anno tantissimi i titoli europei in tutte le specialit\u00e0.\nOrgani direttivi.\nLa Federazione Italiana Sci Nautico e Wakeboard \u00e8 retta da un Consiglio Federale composto dal Presidente della Federazione, da due Vice-Presidenti, da otto Consiglieri e dal Segretario Generale.\nL'attuale Presidente della FISW \u00e8 il Dott. Silvio Falcioni eletto il 31/07/2004 con Assemblea Elettiva Straordinaria e rieletto il 4/12/04 con Assemblea Elettiva Ordinaria.\nIn ordine cronologico i presidenti della FISW sono stati:\nAvv. Michele Dell'Olio\nLa FISW fa parte della IWSF (International Water Ski Federation), presieduta da Kuno Ritschard. La Federazione Mondiale \u00e8 suddivisa al suo interno in tre \"Regioni\":\nLa FISW fa capo alla regione E&amp;A.\nA livello regionale in Italia troviamo quattro Comitati Regionali rispettivamente in Lombardia, Piemonte, Lazio e Sicilia, regioni molto attive in questo sport"}
{"id": "860197", "revid": "767487", "url": "https://it.wikipedia.org/wiki?curid=860197", "title": "Kane Roberts", "text": "Particolarmente noto per aver fatto parte della band di Alice Cooper nei tardi anni ottanta, ma ha anche intrapreso la carriera solista. Ha la caratteristica di essere un culturista e, a suo tempo, di assomigliare a Rambo e suonare una chitarra a forma di mitragliatore.\nBiografia.\nNativo di Boston, Kane Roberts inizi\u00f2 a dedicarsi alla musica fin da giovane. Influenzato da grandi artisti come Jimi Hendrix e Led Zeppelin, Roberts fond\u00f2 la sua prima band alle scuole superiori. Dopo un breve periodo alla Boston University, venne accettato al conservatorio musicale della Nuova Inghilterra, dove studi\u00f2 musica classica e jazz per due anni e mezzo. Spostatosi a New York, Roberts torn\u00f2 ad interessarsi alla musica rock e fond\u00f2 la band Criminal Justice. Nel 1986, Roberts venne arruolato da Alice Cooper, per cui aveva suonato come gruppo d'apertura con i Criminal Justice l'anno precedente. Assieme incisero l'album \"Constrictor\" nel 1986. Dopo essersi fatto il nome con l'album di Alice Cooper, Kane intraprender\u00e0 in contemporanea anche la carriera solista pubblicando l'omonimo \"Kane Roberts\" nel 1987 per la MCA Records. Parteciparono al progetto il secondo chitarrista John McCurry, Steve Steele al basso e Victor Ruzzo alla batteria. Mentre nello stesso anno partecipa all'album di Alice Cooper \"Raise Your Fist and Yell\" e suoner\u00e0 anche in qualche brano dell'album \"Trash\" nel 1989. Nel 1991 Kane lascia Alice Cooper per dedicarsi pienamente al progetto solista e rilascia nello stesso anno il secondo album \"Saints and Sinners\", dalle sonorit\u00e0 pi\u00f9 melodiche e che include la reinterpretazione \"Does Anybody Really Fall In Love Anymore\", originariamente scritta da Jon Bon Jovi e Richie Sambora per Cher, che raggiunse la TOP 40. Altri contributi esterni provenivano da Jack Ponti e Vic Pepe per il brano \"Dance Little Sister\", e Desmond Child che copr\u00ec anche il ruolo di produttore sotto lo pseudonimo di Sir Arthur Payson. Al disco partecip\u00f2 il batterista di Pat Benatar e Lita Ford, Myron Grombacher. Anche il secondo chitarrista John McCurry fece un'apparizione nell'album. Nel 1992 partecip\u00f2 alla composizione di un brano dei Kiss, \"Take It Off\" assieme Paul Stanley e Bob Ezrin contenuto nell'album \"Revenge\". Durante gli anni novanta, Roberts fond\u00f2 la band Phoenix Down con l'ex chitarrista dei Lizzy Borden Gene Allen, realizzando nel 1999 l'album \"Under A Wild Sky\". Nello stesso periodo, Roberts cominci\u00f2 ad interessarsi a progetti informatici, dedicandosi alla programmazione di video games, grafica, e siti internet. Nel 2001 l'ex cantante degli Steelheart Michael Matijevic, sotto lo pseudonimo di Mikey Steel, registr\u00f2 la reinterpretazione di \"Reckless\", brano di Roberts tratto da \"Under a Wild Sky\", che il cantante includer\u00e0 nella colonna sonora del film \"Rockstar\"."}
{"id": "860198", "revid": "1573940", "url": "https://it.wikipedia.org/wiki?curid=860198", "title": "Torymus sinensis", "text": "Torymus sinensis , \u00e8 un insetto parassitoide appartenente all'ordine degli Imenotteri (Chalcidoidea Torymidae), utile nel controllo biologico del Cinipide galligeno del castagno.\nBiologia.\n\"Torymus sinensis\" si comporta come ectoparassita monofago. Ha quindi un comportamento entomofago, ovvero \u00e8 un insetto che si nutre a spese di altri insetti.\n\u00c8 specificatamente un parassita degli stadi larvali del cinipide del castagno (o Vespa del Castagno), il suo ciclo biologico si svolge nell'arco di un anno ed ha una vita piuttosto lunga (circa 30 gg), durante il quale si nutre di sostanze zuccherine.\nIn primavera la femmina di \"Torymus sinensis,\" dopo l'accoppiamento, depone le uova all'interno delle galle del cinipide del castagno mediante l'ovopositore; la larva che nasce dalle uova si nutre delle larve del proprio ospite dall'esterno (ectoparassitismo).\nIl parassitoide sverna come pupa, e l'adulto sfarfalla infine la primavera successiva all'ovodeposizione dalle galle del cinipide ormai secche e vecchie di un anno; il \"Torymus sinensis\" svolge quindi una generazione annua.\nL'ospite primario di \"T. sinensis\", \"Dryocosmus kuriphilus\" (Hymenoptera Cynipidae), \u00e8 uno dei pochi cinipidi galligeni non associati al genere \"Quercus\"; questo fitofago, originario della Cina, attacca i castagni provocando la formazione di galle che inglobano i nuovi germogli (foglie e fiori) e compromettendo gravemente la produzione dei frutti. Recenti ricerche hanno dimostrato l'esistenza di una parte di popolazione che entra in diapausa prolungata e sfarfalla alla seconda primavera dopo l'ovodeposizione.\nImportanza.\nDall'area d'origine, il cinipide si \u00e8 diffuso in Giappone (1941), in Corea (1963) e negli Stati Uniti (1974) e nel 2002 anche in Italia, segnalato in diversi castagneti del Piemonte in provincia di Cuneo. Negli anni successivi, il cinipide si \u00e8 diffuso in Lazio e in Toscana e in altre regioni e nel 2009 la sua presenza risulta, oltre alle suddette regioni, anche in Lombardia, Liguria, Trentino-Alto Adige, Veneto, Friuli-Venezia Giulia, Emilia-Romagna, Umbria, Abruzzo, Campania, Calabria e Sardegna e anche in Basilicata con la maggiore concentrazione in Piemonte, nell'Appennino tosco-emiliano e nel Lazio . Nel 2013 la sua presenza \u00e8 stata accertata anche in Ticino (Svizzera).\nA causa della sua biologia, il fitofago \u00e8 di difficile controllo con i mezzi chimici, perci\u00f2 si ritiene che l'unico mezzo efficace sia la lotta biologica e integrata, basata principalmente sulle barriere fitosanitarie alla diffusione di materiale di propagazione proveniente dal Piemonte e sull'introduzione di antagonisti parassitoidi.\nIn Cina il fitofago \u00e8 controllato efficacemente da diversi agenti naturali, fra cui rientrano alcuni Imenotteri Calcidoidi Torimidi, compreso il \"T. sinensis\". Nella seconda met\u00e0 degli anni settanta e agli inizi degli anni ottanta in Giappone \u00e8 stato attuato un piano d'introduzione del \"T. sinensis\" importando alcune migliaia di galle dalla Cina. I monitoraggi effettuati nel corso degli anni ottanta hanno messo in evidenza che il Torimide si \u00e8 acclimatato, espandendosi in un territorio pi\u00f9 vasto, ma soprattutto ha ridotto drasticamente l'intensit\u00e0 degli attacchi del Cinipide: nei siti monitorati la percentuale d'infestazione, inizialmente del 43%, si \u00e8 ridotta al 3% alla fine degli anni ottanta e all'1% agli inizi degli anni novanta.\nNel 2003 e nel 2004 sono state effettuate le prime prove di lotta biologica introducendo in Italia materiale di provenienza giapponese. Le prove hanno dato risultati positivi nel primo anno, tuttavia il secondo anno la parassitizzazione non si \u00e8 stabilizzata, probabilmente a causa di una mancanza di sincronizzazione fra il ciclo del parassitoide e quello del cinipide. Dal 2005 il rilascio si \u00e8 esteso anche ad altri siti in Lombardia, Emilia, Lazio, Campania e Sardegna. Le percentuali di parassitizzazione riscontrate variano dal 3 al 25%.\nSulla base delle osservazioni fatte in Giappone, si ritiene che il \"Torymus sinensis\" possa, a partire dalle aree di rilascio, arrivare a diffondersi nel raggio di cinque km nell'arco di 5 anni (la diffusione, lenta all'inizio, diventa esponenziale)."}
{"id": "860204", "revid": "736476", "url": "https://it.wikipedia.org/wiki?curid=860204", "title": "The Italian Way to Dixieland", "text": "The Italian Way to Dixieland \u00e8 un album con canzoni di vari gruppi musicali italiani degli anni cinquanta.\nCronistoria.\nVerso la fine degli anni quaranta ci fu un notevole interesse per la musica Jazz americana in Italia, come in precedenza si era avuta nel resto d'Europa. Ci furono diverse formazioni di band musicali che importarono lo stile Dixieland di New Orleans e questo album degli anni sessanta rappresenta quelle che all'epoca erano le pi\u00f9 accreditate in campo nazionale.\nLe Band dell'album.\nI Gruppi presenti in questo album sono:\nLe composizioni.\nL'album si compone di dodici canzoni, sei per ogni lato:\nNote.\nTra parentesi tonde sono indicati gli autori dei brani, in ultima di rigo la durata degli stessi.\nLa prefazione dell'album e la presentazione delle band \u00e8 di Rodolfo D'Intino\nL'etichetta \u00e8 della RCA Victor, PML 10310, Serie Europa, - 1961.\nLa copertina \u00e8 della \"Corporazione Arti Grafiche\" di Roma."}
{"id": "860210", "revid": "14691", "url": "https://it.wikipedia.org/wiki?curid=860210", "title": "Fort-Lamy", "text": ""}
{"id": "860213", "revid": "33751", "url": "https://it.wikipedia.org/wiki?curid=860213", "title": "World Youth", "text": ""}
{"id": "860217", "revid": "599013", "url": "https://it.wikipedia.org/wiki?curid=860217", "title": "PNV", "text": ""}
{"id": "860219", "revid": "124095454", "url": "https://it.wikipedia.org/wiki?curid=860219", "title": "Benjamin Becker", "text": "Nonostante il cognome e la stessa disciplina sportiva, non esiste alcuna parentela tra Benjamin Becker e il pi\u00f9 celebre connazionale Boris.\nBiografia.\nBecker ha trascorso gran parte della sua giovinezza negli Stati Uniti, imparando a giocare a tennis sui campi in cemento. Dopo qualche apparizione nei challenger nel 2000, il tedesco ha fatto il suo esordio nei tornei ATP soltanto nel 2006, precisamente ad Halle (perdendo in due set da Tom\u00e1\u0161 Berdych). Il suo momento di gloria \u00e8 per\u00f2 giunto al terzo turno degli US Open, dove all'interno di un Arthur Ashe Stadium tutto esaurito ha battuto e posto fine alla carriera di Andre Agassi.\nBecker \u00e8 alto 177\u00a0cm. Destrimane, ha sempre avuto nel servizio il suo colpo migliore.\nGi\u00e0 finalista a Bangkok nel 2007, il 20 giugno 2009 (pochi giorni dopo il 28\u00ba compleanno) ha conquistato il suo primo titolo e unico titolo sull'erba olandese di 's-Hertogenbosch battendo Raemon Sluiter 7-5 6-3.\nDopo aver fallito le qualificazioni a Wimbledon 2017, ha annunciato il suo ritiro."}
{"id": "860229", "revid": "73169", "url": "https://it.wikipedia.org/wiki?curid=860229", "title": "Ingluvie", "text": "L'ingluvie \u00e8 una parte dell'apparato digerente presente negli uccelli e \nnegli insetti, che ha la funzione di deposito temporaneo di cibo.\nInsetti.\nL'ingluvie \u00e8 un diverticolo che in alcuni insetti pu\u00f2 raggiungere dimensioni tali da diventare un vero e proprio serbatoio fino ad occupare anche parte dell'addome. Le funzioni dell'ingluvie possono in questi casi assumere una specificit\u00e0 tale da giustificare l'attribuzione di particolari denominazioni. \nNelle api, \u00e8 una sacca, detta \"borsa melaria\", formata da un rigonfiamento dello stomodeo (il primo tratto dell'intestino anteriore degli insetti). Il nettare che l'ape vi deposita, a contatto con le secrezioni salivari, comincia a trasformarsi in miele. Ciascuna ape, nell'ingluvie, pu\u00f2 contenere fino a 2 mg di miele. \nCompletamente differente \u00e8 invece la funzione nelle zanzare, dove acquisisce la denominazione di borsa del sangue. In altri insetti, infine, acquisisce una funzione aerostatica riempiendosi d'aria e perdendo del tutto la sua funzione originaria.\nUccelli.\nNegli uccelli \u00e8 un rigonfiamento dell'esofago, si trova alla base del collo e viene chiamato anche gozzo. Nei piccioni, due sacche laterali dell'ingluvie producono il cosiddetto \"latte del gozzo\", con cui vengono nutriti i piccoli fino a 8 - 10 giorni dalla schiusa."}
{"id": "860239", "revid": "2730", "url": "https://it.wikipedia.org/wiki?curid=860239", "title": "Jean-Jacques Servan-Schreiber", "text": "In Francia \u00e8 spesso indicato come \"JJSS\", dalla sigla con cui firmava i suoi servizi giornalistici.\nFondatore de \"L'Express\".\nAmmesso all'\u00c9cole Polytechnique nel luglio del 1943, si allontan\u00f2 dalla Francia occupata e si arruol\u00f2 volontario nelle Forces Fran\u00e7aises Libres dove prest\u00f2 servizio come pilota da caccia nel gruppo 1\\5. Dopo la seconda guerra mondiale, conseguita la laurea in ingegneria alla Polytechnique, \"JJSS\" si dedic\u00f2 al giornalismo. Divent\u00f2 nel 1948 editorialista di politica estera per \"Le Monde\". La sua famiglia possedeva \"Les Echos\", il principale quotidiano economico francese. Collaboratore di Pierre Mend\u00e8s France tra il 1952 e il 1955, nel 1953 fond\u00f2, insieme a Fran\u00e7oise Giroud, il settimanale \"L'Express\", primo periodico moderno e innovativo in Europa, su cui saranno modellati numerosi settimanali fra cui l'italiano \"L'Espresso\". Espressione della sinistra anticomunista, avversario di Charles de Gaulle, combatt\u00e9 gli eccessi dell'esercito coloniale in Algeria e nel 1958 tent\u00f2 di ostacolare l'avvento della Quinta Repubblica. Fino alla met\u00e0 degli anni Sessanta fece de \"L'Express\" il portavoce autorevole e ufficiale di Pierre Mend\u00e8s France. Fu amico di Gianni Agnelli e di John Kennedy, al cui progetto politico cerc\u00f2 sempre d'ispirarsi, e di cui si fece portabandiera in Francia.\nUomo politico radicale.\n\"JJSS\" fu eletto segretario del Partito Repubblicano, Radicale e Radical-Socialista nel 1969, carica che conserv\u00f2 fino alla scissione del 1971 da cui nacquero il Movimento dei radicali di sinistra (MRG) e il Partito radicale detto \"valoisien\". Ader\u00ec alla seconda formazione, di impostazione pi\u00f9 moderata, venendone eletto presidente il 17 ottobre 1971. Salvo un'interruzione tra il 1975 e il 1977, rest\u00f2 alla guida del partito fino al 16 ottobre 1979. Eletto deputato nel 1970, sedette all'Assembl\u00e9e Nationale fino al 1978. Lott\u00f2 anche per i diritti umani nel mondo, tentando di far liberare Alexandros Panagulis, l'eroe della resistenza greca alla dittatura dei colonnelli, e riuscendo a far scarcerare il compositore Mik\u012bs Theod\u014drak\u012bs\nMinistro di Giscard.\nAlle elezioni presidenziali del 1974 sostenne la candidatura di Val\u00e9ry Giscard d'Estaing e il 28 maggio fu nominato ministro delle Riforme nel governo di Jacques Chirac. Il 9 giugno, tuttavia, dovette dimettersi a causa di alcune sue dichiarazioni contro gli esperimenti nucleari autorizzati dal governo. Nel 1977 vendette l\"'Express\" (\"Les Echos\" non apparteneva pi\u00f9 alla sua famiglia dal 1960). Nel 1978 sostenne dietro le quinte la creazione dell'Unione per la Democrazia Francese (UDF). Nel 1979 si mise in congedo dalla presidenza del partito radicale e insieme a Fran\u00e7oise Giroud si present\u00f2 alle elezioni europee con la lista \"Emploi, \u00c9galit\u00e9, Europe\". La formazione ottenne solo l'1,84% dei voti e a causa delle spese elettorali Servan-Schreiber sub\u00ec un rovescio finanziario.\nEminenza grigia di Mitterrand.\nDa sempre in ottimi rapporti con Fran\u00e7ois Mitterrand, dopo l'elezione di quest'ultimo alla Presidenza della Repubblica il 10 maggio 1981 divenne uno dei suoi consiglieri occulti, e nel 1984 fu nominato dal Primo ministro Laurent Fabius presidente del \"Centre Mondial Informatique et Ressource Humaine\" creato su suo stimolo. Tuttavia, questo organismo si rivel\u00f2 eccessivamente dispendioso e fu sciolto nel 1986.\nLa malattia.\nA causa del manifestarsi dei primi sintomi della malattia di Alzheimer, a partire dal 1985 incominci\u00f2 ad assumere un ruolo pi\u00f9 defilato. Soggiorn\u00f2 sempre pi\u00f9 spesso negli Stati Uniti, e continu\u00f2 a scrivere libri fino al 1992 e servizi giornalistici fino al 1996. Ma nel 1995 l'aggravarsi delle sue condizioni lo costrinsero a ritirarsi definitivamente a vita privata. Mor\u00ec di polmonite, dovuta a complicanze della sua malattia, nel 2006.\nPubblicazioni.\nFu autore di numerosi libri, fra cui il \"best seller\" epocale \"La sfida americana\" del 1967, tradotto in quindici lingue (anche in italiano).\nFamiglia.\nMatrimoni e discendenza.\nNel 1947 spos\u00f2 Madeleine Chapsal, giornalista e scrittrice, dalla quale divorzi\u00f2 nel 1960.\nSpos\u00f2 poi Sabine Becq de Fouqui\u00e8res, con la quale visse il resto della sua vita e dalla quale ebbe:\nAltri parenti.\nSuo fratello Jean-Louis Servan-Schreiber, giornalista e scrittore, fu uno dei fondatori del gruppo \"Expansion\". Sua cugina Marie-Claire Servan-Schreiber \u00e8 stata la seconda moglie di Pierre Mend\u00e8s France.\nRiconoscimenti.\nLa citt\u00e0 di Parigi gli ha dedicato il tratto del viale centrale dell'Avenue du Pr\u00e9sident-Wilson che va da Place d'I\u00e9na all'incrocio tra rue de Magdebourg, rue de L\u00fcbeck e l'avenue Albert-de-Mun."}
{"id": "860243", "revid": "2044019", "url": "https://it.wikipedia.org/wiki?curid=860243", "title": "Fran\u00e7oise Fabian", "text": "Biografia.\nDi padre spagnolo e madre francese, inizi\u00f2 la sua carriera artistica al conservatorio musicale di Algeri, diplomandosi in pianoforte. Negli anni cinquanta si trasfer\u00ec a Parigi per frequentare l'Accademia di arte drammatica della capitale francese, dove conobbe Jean-Paul Belmondo e Jean-Pierre Marielle. Il debutto sul palcoscenico risale al 1954 con la rappresentazione \"Le Pirate\" di Jean Meyer. Nel 1956 affront\u00f2 la sua prima prova cinematografica in \"Mademoiselle Pigalle\", diretta da Michel Boisrond.\nNel 1957 spos\u00f2 il regista Jacques Becker, deceduto nel 1960, quindi nel 1963 si un\u00ec in matrimonio all'attore Marcel Bozzuffi, al quale rimase legata fino alla scomparsa dello stesso avvenuta nel 1988. Negli anni settanta divent\u00f2 una presenza abituale in molti film della cosiddetta commedia all'italiana, distinguendosi per garbo interpretativo e fascino discreto."}
{"id": "860247", "revid": "287204", "url": "https://it.wikipedia.org/wiki?curid=860247", "title": "Francoise Fabian", "text": ""}
{"id": "860250", "revid": "278830", "url": "https://it.wikipedia.org/wiki?curid=860250", "title": "Kamikazen", "text": ""}
{"id": "860251", "revid": "125149355", "url": "https://it.wikipedia.org/wiki?curid=860251", "title": "Metodi di Runge-Kutta", "text": "In analisi numerica i metodi di Runge-Kutta [\u02cc\u0281\u028a\u014b\u0259\u02c8k\u028ata] sono un'importante famiglia di metodi iterativi impliciti ed espliciti per l'approssimazione delle soluzioni delle equazioni differenziali ordinarie. Queste tecniche furono sviluppate intorno al 1900 dai matematici tedeschi Carl Runge e Martin Wilhelm Kutta.\nIntroduzione.\nI metodi di Runge-Kutta (spesso abbreviati con \"RK\") sono una famiglia di metodi iterativi discreti utilizzati nell'approssimazione numerica di soluzioni di equazioni differenziali ordinarie (ODE), e pi\u00f9 specificatamente per problemi ai valori iniziali. Fanno parte della famiglia pi\u00f9 generale di metodi discreti per le equazioni differenziali ordinarie, ovvero di quella classe di metodi numerici che fornisce un'approssimazione della soluzione di un'equazione differenziale (o pi\u00f9 precisamente di un problema di Cauchy) in un insieme discreto di punti.\nPer trovare un'approssimazione della funzione formula_1 che verifichi il generico problema di Cauchy:\nin un insieme discreto di punti in cui si considera il problema (solitamente nell'intervallo formula_3), si considera un campionamento dell'intervallo formula_4 in un insieme di punti formula_5, dove formula_6 e formula_7. Il metodo numerico fornisce allora l'approssimazione dei valori formula_8, e per ottenere una ricostruzione abbastanza fedele della funzione il numero formula_9 deve essere sufficientemente elevato.\nFormulazione.\nL'idea che sta alla base dei metodi di Runge-Kutta \u00e8 la trasposizione del problema dalla forma differenziale alla forma integrale, per la quale esistono metodi numerici (come le formule di quadratura) che permettono l'approssimazione della soluzione. In generale un metodo di Runge-Kutta \u00e8 caratterizzato da tre parametri: un vettore formula_10, una matrice formula_11 e un vettore formula_12. L'approssimazione \u00e8 data dal sistema:\ndove i valori formula_14 approssimano il valore esatto formula_8.\nConsiderando il generico problema di Cauchy:\nSi pu\u00f2 considerare una sua riformulazione in forma integrale:\ndove l'ultima sostituzione \u00e8 legittima in quanto la funzione \u00e8 soluzione dell'equazione differenziale. Da questa riformulazione segue in particolare che, per una suddivisione uniforme formula_18, il valore della soluzione nel punto formula_19 \u00e8 dato da:\nDa questo risultato, attraverso la sostituzione formula_21 si pu\u00f2 normalizzare l'intervallo di integrazione e ottenere:\nDa questa scrittura appare evidente che con opportune sostituzioni si pu\u00f2 esprimere il valore della funzione in ogni punto intermedio tra formula_23 e formula_19.\nUtilizzando un'approssimazione per via numerica dell'integrale attraverso delle formule di quadratura sui nodi formula_25 e pesi formula_26 (che dipendono dalla scelta della formula di quadratura) si ottiene una stima del valore formula_27:\ndove i valori formula_29 sono approssimazioni di formula_30, che sono ignote a priori. Applicando nuovamente il ragionamento precedente si pu\u00f2 scrivere che:\nformula_31\nQuesti valori possono essere approssimati a loro volta utilizzando una formula di quadratura con pesi formula_32; si ottiene cos\u00ec che (per semplicit\u00e0 si considerano formule con i medesimi nodi di quadratura di quelle usate in precedenza):\nIterando tale costruzione si ottengono le approssimazioni nei punti formula_34, e come conseguenza la formulazione generale per i metodi di Runge-Kutta.\nMetodi espliciti.\nDato il problema ai valori iniziali:\ndove i valori di formula_23 e formula_37 sono noti, si consideri un intervallo sufficientemente piccolo formula_38 e si definiscano:\nper formula_40. In questo modo formula_41 \u00e8 approssimato con formula_42, e formula_42 \u00e8 determinato da formula_44 pi\u00f9 la media pesata di quattro incrementi formula_45, formula_46, formula_47 e formula_48:\ndove ogni incremento \u00e8 il prodotto di formula_50 e una stima della pendenza di formula_51. Nello specifico:\nNel fare la media, gli incrementi valutati in un punto intermedio dell'intervallo hanno peso maggiore, ed i coefficienti sono scelti in modo che se formula_51 \u00e8 indipendente da formula_61, sicch\u00e9 l'equazione dipende da un semplice integrale, allora il metodo RK coincide con la regola di Cavalieri-Simpson.\nIn generale, la famiglia di metodi espliciti di Runge-Kutta \u00e8 data da:\ndove:\nPer specificare un particolare metodo si deve definire il numero formula_64 ed i coefficienti formula_32 (per formula_66), formula_26 (per formula_68) e formula_69 (per formula_70). La matrice dei coefficienti formula_32 \u00e8 detta \"matrice di Runge-Kutta\". Si usa spesso rappresentare i coefficienti in una tabella:\ne si deve avere:\nDerivazione per il quarto ordine.\nIn generale, un metodo di Runge-Kutta di ordine formula_64 pu\u00f2 essere scritto come:\ndove:\nsono gli incrementi ottenuti valutando le derivate di formula_76 all'formula_77-esimo ordine.\nUn modo per derivare il metodo per formula_78 utilizzando la formula generale \u00e8 il seguente. Si sceglie:\ncon formula_80 altrimenti. Si definiscono quindi le quantit\u00e0:\ndove:\nSe si pone:\nsostituendo si ha a meno di formula_84:\ndove:\n\u00e8 la derivata totale di formula_51 rispetto a formula_88. Scrivendo la formula generale con quanto ricavato:\ne confrontando con l'espansione di serie di Taylor di formula_90 intorno a formula_76:\nsi ottiene un sistema di equazioni per i coefficienti:\nche fornisce:"}
{"id": "860252", "revid": "2020096", "url": "https://it.wikipedia.org/wiki?curid=860252", "title": "Albo d'oro della UEFA Champions League", "text": "Statistiche.\nFinali con squadre della stessa nazione.\nNella storia della UEFA Champions League per otto volte le finaliste appartenevano alla stessa nazione:"}
{"id": "860264", "revid": "287204", "url": "https://it.wikipedia.org/wiki?curid=860264", "title": "Suonare suonare", "text": "Suonare suonare \u00e8 un album Pop rock del gruppo italiano Premiata Forneria Marconi, pubblicato nel 1980. L'opera \u00e8 incentrata sui sentimenti che derivano dal suonare in un gruppo musicale e sul successo che ne deriva. Come nel precedente \"Passpart\u00f9\" il genere \u00e8 distaccato dall'originale Rock progressivo del gruppo (probabilmente a causa della crisi del genere alla fine degli anni 70) e il gruppo si decide ad abbandonare le tipiche influenze per virare verso sonorit\u00e0 pi\u00f9 commerciali.\nIn questo disco, a causa della fuoriuscita di Bernardo Lanzetti, il batterista Franz Di Cioccio diventa cantante nonch\u00e9 leader in via definitiva della band.\nPer questo motivo viene aggiunto un altro batterista, Walter Calloni.\nCuriosit\u00e0.\nLa canzone \"Suonare suonare\" \u00e8 stata cantata anche da Riccardo Cocciante e si trova nell'album \"Cervo a primavera\" pubblicato sempre nel 1980."}
{"id": "860266", "revid": "123297071", "url": "https://it.wikipedia.org/wiki?curid=860266", "title": "Il Politecnico (1839)", "text": "Il Politecnico - Repertorio mensile di studi applicati alla prosperit\u00e0 e coltura sociale, fu un periodico fondato a Milano nel 1839 da Carlo Cattaneo.\nStoria.\nLe pubblicazioni iniziarono il 1\u00ba gennaio 1839 e si interruppero nel 1844 a causa dei sopravvenuti impegni del fondatore, che fino a quel momento aveva svolto un ruolo essenziale nella redazione della rivista. Il primo ciclo del \u00abPolitecnico\u00bb consta di 7 volumi. La rivista veniva stampata presso il tipografo Gino Daelli.\nCattaneo riprese le pubblicazioni il 1\u00ba novembre 1859, dopo l'annessione della Lombardia al Regno di Sardegna (vol. 8, 1860) e continu\u00f2 fino al 1869 (vol. 31), anno in cui spir\u00f2. Il fondatore, comunque, aveva cessato di dirigerla nel 1862, anche se continu\u00f2 a firmare articoli come collaboratore.\nNel 1864 la propriet\u00e0 della casa editrice fu rilevata dall'ingegnere alsaziano Ernesto Stamm, che alla fine del 1865 la cedette a sua volta al finanziere Andrea Ponti.\nSotto la direzione di Francesco Brioschi nel 1866 la testata assunse un nuovo sottotitolo (\u00abRepertorio di studj letterari, scientifici e tecnici\u00bb) e inizi\u00f2 ad uscire in due distinte parti, letteraria e tecnica.\nLa prima, guidata da Romualdo Bonfadini, si chiuse alla fine del 1868; la seconda si fuse nel 1869 con il \u00abGiornale dell'ingegnere civile e meccanico\u00bb, per dare vita al \u00abPolitecnico. Giornale dell'ingegnere architetto civile e industriale\u00bb.\nLo scopo della rivista, gi\u00e0 palese nel sottotitolo, venne enunciato in maniera esplicita nel suo primo fascicolo: l'intenzione del fondatore era quella di \nLa rivista fu quindi una rassegna di studi originali e recensioni approfondite sugli argomenti pi\u00f9 disparati, dalle scienze esatte alla critica letteraria, unificati sotto il comune obiettivo di favorire il progresso tecnico-scientifico - e civile - dei suoi lettori.\nI contenuti si articolavano nelle seguenti categorie:\nImpossibile riassumere nel dettaglio tutti gli ambiti investigati dagli studi del \"Politecnico\". Molti interventi dello stesso Cattaneo vennero poi raccolti in sillogi dei suoi scritti. \nNegli altri campi, degni di menzione in particolare gli studi linguistici sul \"nesso ario-semitico\" di Graziadio Isaia Ascoli (1864 e 1865), in cui veniva affrontato in modo scientifico il problema dei rapporti tra la famiglia linguistica semitica e quella indeuropea, o uno studio approfondito sui lavori per il taglio dell'istmo di Suez (1864), con allegata una cartina dettagliata in pianta e in sezione del progetto."}
{"id": "860267", "revid": "478814", "url": "https://it.wikipedia.org/wiki?curid=860267", "title": "Stan Wawrinka", "text": "Affermatosi a livelli di eccellenza a quasi trent'anni, \u00e8 considerato uno dei pi\u00f9 grandi giocatori della sua generazione ed \u00e8 famoso per l'eleganza e potenza del suo rovescio. Ha vinto in carriera in singolare un totale di 16 titoli ATP, tra cui tre tornei del Grande Slam (l'Australian Open 2014, il Roland Garros 2015 e lo US Open 2016) e il Masters 1000 di Monte Carlo 2014.\nTra le sue pi\u00f9 importanti vittorie vanno inoltre annoverate quella nel torneo di doppio delle Olimpiadi di Pechino, in coppia con Roger Federer, e la Coppa Davis 2014 con la Svizzera. Il suo miglior ranking ATP \u00e8 stato il 3\u00ba posto raggiunto il 27 gennaio 2014.\nBiografia.\nStanislas Wawrinka \u00e8 nato in Svizzera da padre tedesco di origini polacche e ceche, Wolfram, e da madre elvetica, Isabelle. Entrambi i genitori lavorano in una fattoria di agricoltura biologica e aiutano le persone diversamente abili. Il fratello maggiore Jonathan \u00e8 istruttore di tennis ed ex giocatore professionista, e le due sorelle pi\u00f9 giovani, Djanaee e Naella, a loro volta giocano a tennis. \u00c8 stato portabandiera per la Svizzera alle Olimpiadi di . I suoi hobby sono i film e la musica. \u00c8 tifoso del club di hockey di Losanna. \u00c8 conosciuto anche con i soprannomi \"Stanimal\" e \"Stan the Man\".\nSi \u00e8 sposato nel 2009 con Ilham Vuilloud, modella e presentatrice tv, con la quale nel 2010 ha avuto la figlia Alexia. Nel 2015 comunica la separazione dalla moglie e nello stesso periodo intraprende una relazione con la collega tennista Donna Veki\u0107, terminata poi nel 2019. Sul braccio destro ha tatuato il nome della figlia e sul sinistro la citazione di Samuel Beckett: \"Ever tried. Ever Failed. No matter. Try again. Fail again. Fail Better\" (letteralmente: \"Hai sempre provato. Hai sempre fallito. Non importa. Prova ancora. Fallisci ancora. Fallisci meglio\"). Al riguardo Wawrinka ha dichiarato: \"\u00c8 la mia visione della vita e del tennis. Se non sei Roger o Rafa o Andy o Nole non vinci tanti tornei, perdi sempre. Ma hai bisogno di prendere gli aspetti positivi delle sconfitte, e tornare al lavoro e continuare a giocare. Perch\u00e9 se una sconfitta ti ammazza, \u00e8 difficile giocare a tennis.\"\nCarriera.\nJuniores: trionfo al Roland Garros e 7\u00ba nel ranking mondiale.\nWawrinka inizia a giocare a tennis all'et\u00e0 di 8 anni e a livello internazionale all'et\u00e0 di 14. Nel periodo in cui gioca tra gli juniores non ottiene particolari risultati fino al giugno 2003, quando trionfa nel torneo juniores del Roland Garros sconfiggendo in finale Brian Baker per 7-5, 4-6, 6-3. Il successo gli vale il 7\u00ba posto nella classifica mondiale, che rester\u00e0 il suo miglior ranking da juniores.\n2001-2002: inizi tra i professionisti.\nNell'ottobre 2001 debutta da professionista nell'ITF Men's Circuit vincendo al primo turno del Futures Spain F14 e perdendo al secondo turno. Al suo secondo impegno, nel luglio 2002, si affaccia nel circuito maggiore e viene eliminato al primo turno di qualificazione del torneo ATP di Gstaad da Lovro Zovko. Fa la sua terza apparizione nell'ottobre 2002 partecipando al torneo ITF Spain F18, dove vince due incontri ed esce nei quarti di finale.\n2003: Roland Garros juniores e primi Challenger.\nInizia a giocare stabilmente tra i professionisti nel 2003 e in febbraio disputa la sua prima finale ITF al Futures F4 di Spagna, perdendola contro Iv\u00e1n Navarro. Nelle settimane successive debutta prima nel circuito Challenger, al torneo di Lugano, dove vince il suo primo incontro nella categoria, e quindi nel circuito ATP all'Open di Gstaad, perdendo al primo turno 5-7 al terzo set contro il n\u00ba 99 ATP Jean-Ren\u00e9 Lisnard. Subito dopo vince il primo incontro ATP battendo Hugo Armando nel Dutch Open 2003 e la settimana successiva supera il primo turno anche nel torneo ATP di Umago. In agosto vince il primo Challenger alla San Benedetto Tennis Cup superando in finale Salvador Navarro per 6\u20131, 4\u20136, 6\u20134 e la settimana dopo si ripete all'Open di Ginevra. Chiude la stagione al 171\u00ba posto del ranking ATP.\n2004: debutto in Coppa Davis e prima finale ATP in doppio.\nIn gennaio viene eliminato nelle qualificazioni dell'Australian Open, alla sua prima esperienza in uno Slam, e nel prosieguo della stagione fallir\u00e0 le qualificazioni anche al Roland Garros e agli US Open. In febbraio debutta in Coppa Davis nell'ultimo incontro della sfida con la Romania, perdendo in tre set contro Victor H\u0103nescu dopo che la Svizzera si \u00e8 gi\u00e0 assicurata il passaggio ai quarti. Salvo alcune apparizioni nei tornei ATP, concentra la stagione soprattutto nei Challenger. In marzo supera per la prima volta un top 100 del ranking ATP, il danese n\u00ba 96 Kenneth Carlsen, al Challenger di Besan\u00e7on, e in aprile si aggiudica il Challenger Ciutat de Barcelona. In luglio disputa la sua prima finale ATP nel torneo di doppio di Gstaad, in coppia con Marc Rosset, e viene sconfitto da Leander Paes / David Rikl per 4-6, 2-6. In agosto perde la finale nel Challenger di San Pietroburgo e la settimana dopo si conferma campione al Challenger di Ginevra; a fine anno \u00e8 168\u00ba nel ranking.\n2005: Top 100, prima finale ATP in singolare e prima vittoria su un top 10.\nNel febbraio 2005 batte al primo turno del Rotterdam Open il n\u00ba 27 ATP S\u00e9bastien Grosjean e al secondo viene battuto dal n\u00ba 1 Federer che vincer\u00e0 il torneo. Due settimane dopo perde entrambi i singolari nell'incontro di Coppa Davis vinto 3-2 dai Paesi Bassi. In aprile supera tre top 100 nei primi turni dell'ATP di Barcellona e viene battuto nei quarti dal n\u00ba 22 Radek \u0160t\u011bp\u00e1nek. A fine torneo entra per la prima tra i primi 100 giocatori al mondo e da questo momento concentra la carriera quasi esclusivamente sui tornei ATP. In maggio vince per la prima volta un match in un Masters Series agli Internazionali d'Italia battendo il n\u00ba 47 Tom\u00e1\u0161 Berdych, viene poi superato al secondo turno da Fernando Verdasco. Tre settimane dopo vince il suo primo match nel tabellone principale di uno Slam al Roland Garros battendo il n\u00ba 23 Nicol\u00e1s Mass\u00fa al primo turno.\nIn luglio arriva per la prima volta in una finale ATP a Gstaad, dove viene battuto dal n\u00ba 13 ATP Gast\u00f3n Gaudio, risultato che gli consente di arrivare al 53\u00ba posto del ranking. Al secondo turno degli US Open batte per la prima volta un top 10 ATP, il n\u00ba 10 Mariano Puerta, che supera in cinque set prima di arrendersi a Mass\u00fa al terzo turno. Poco dopo vince entrambi i singolari nel play-off di Davis in cui la Svizzera supera la Gran Bretagna 5-0.\n2006: primo titolo ATP e top 30.\nLa semifinale raggiunta all'ATP di Auckland lo porta al 46\u00ba posto del ranking. Le sue due vittorie in singolare non evitano la sconfitta della Svizzera nel primo turno di Davis contro l'Australia. In aprile perde in semifinale a Barcellona dal n\u00ba 15 ATP Tommy Robredo. Dopo essere arrivato al terzo turno a Wimbledon, il 30 luglio vince il primo titolo ATP all'Umago Open battendo in finale Novak Djokovic, ritiratosi sul 6-6 del primo set. Al secondo turno del Cincinnati Masters batte per la prima volta un top 5, il n\u00ba 4 David Nalbandian, e al terzo turno perde contro Fernando Gonz\u00e1lez. Il mese successivo perde in singolare contro Djokovic nello spareggio di Coppa Davis in cui la Svizzera supera la Serbia per 4-1. Al terzo turno degli US Open perde di nuovo contro Robredo, che era nel frattempo arrivato al 5\u00ba posto del ranking. In ottobre batte il n\u00ba 3 ATP Nalbandian nei quarti a Basilea e in semifinale perde nuovamente dal n\u00ba 7 Fernando Gonzalez. Questi risultati gli consentono di ritoccare il best ranking arrivando al 29\u00ba posto.\n2007: infortunio al ginocchio destro.\nIl 2007 comincia con le sconfitte nei primi incontri giocati a Doha e Auckland e con il terzo turno raggiunto agli Australian Open, dove viene seccamente battuto da Nadal con un triplo 2-6. Subito dopo viene operato al ginocchio destro e rientra nel circuito in maggio con una serie di eliminazioni al primo turno a Roma, Amburgo e Poertschach. Al secondo turno del Roland Garros cede in quattro set al n\u00ba 7 del mondo Ivan Ljubi\u010di\u0107. Viene eliminato al primo turno sull'erba di Halle, Nottingham e Wimbledon e in luglio a Stoccarda perde la finale in due set dal n\u00ba 2 del mondo Nadal. Viene quindi battuto al primo turno a Umago, dove si presenta come campione uscente.\nAll'inizio della stagione sul cemento americano viene battuto al secondo turno dal n\u00ba 13 ATP Mikhail Youzhny a Montr\u00e9al e al primo turno a Cincinnati dal n\u00ba 20 Lleyton Hewitt. Al terzo turno a New Heaven batte finalmente Robredo e viene eliminato ai quarti da Mardy Fish. Agli US Open supera i primi tre turni e viene battuto negli ottavi in cinque set da Juan Ignacio Chela. Qualche giorno dopo perde entrambi i singolari nel play-off di Davis contro la Repubblica Ceca, che supera la Svizzera per 3-2 e la fa retrocedere dal gruppo mondiale. In ottobre perde 4-6, 0-6 la finale a Vienna contro il n\u00ba 3 ATP Djokovic. Nel Masters 1000 di Parigi perde al terzo turno da Nadal dopo essersi preso la rivincita su Chela al secondo turno. Chiude la tribolata stagione al 36\u00ba posto del ranking.\n2008: medaglia d'oro in doppio alle Olimpiadi di Pechino, prima finale di un Masters Series e top 10.\nApre la stagione perdendo la finale di Doha contro il n\u00ba 11 ATP Andy Murray, a cui fanno seguito le eliminazioni al primo turno a Sydney e al secondo agli Australian Open. Ai quarti dell'Indian Wells Masters perde contro Djokovic dopo aver battuto Berdych e Marcos Baghdatis. Dopo la semifinale persa a Barcellona contro David Ferrer, raggiunge la sua prima finale in un Masters Series agli Internazionali d'Italia battendo nell'ordine Marat Safin, Andy Murray, Juan Carlos Ferrero, James Blake e Andy Roddick, per poi arrendersi nell'atto conclusivo al n\u00ba 3 Novak \u0110okovi\u0107 con il punteggio di 4-6, 6-3, 6-3. L'impresa lo proietta al 10\u00ba posto del ranking.\nAl terzo turno del Roland Garros viene battuto in cinque set da Fernando Gonz\u00e1lez ma migliora il best ranking arrivando in 9\u00aa posizione. A Wimbledon perde agli ottavi da Marat Safin in quattro set e qualche giorno dopo esce in semifinale a Gstaad. Alle Masters Series di Toronto viene battuto al terzo turno da Andy Murray. La stagione americana viene interrotta per le Olimpiadi di Pechino, dove il 16 agosto Wawrinka vince la medaglia d'oro nel doppio in coppia con Roger Federer battendo in finale gli svedesi Simon Aspelin e Thomas Johansson per 6-3, 6-4, 6-7, 6-3. Nel torneo di singolare viene sconfitto in due set da J\u00fcrgen Melzer al secondo turno. Ai successivi US Open viene nuovamente battuto da Murray agli ottavi. Chiude la stagione al 13\u00ba posto nel ranking.\n2009: semifinale a Montecarlo.\nA Chennai perde al primo turno da Flavio Cipolla e agli Australian Open al terzo contro Berdych. Nel primo turno della Coppa Davis batte James Blake in quattro set e nel secondo singolare viene sconfitto da Andy Roddick in 3 set. Nel Masters 1000 di Indian Wells supera Andreas Seppi e Sam Querrey prima di essere sconfitto da \u0110okovi\u0107 con un doppio 6-7. Nel successivo Masters 1000 di Miami, dopo le vittorie contro Seppi e Igor' Andreev viene eliminato dal numero 1 del mondo Rafael Nadal.\nApre la stagione europea sulla terra rossa perdendo in tre set in semifinale nel Masters 1000 di Montecarlo contro Djokovic dopo che al terzo turno aveva battuto per la prima volta Federer, n\u00ba 2 del mondo. Agli Internazionali d'Italia viene sconfitto al terzo turno in tre set dal n\u00ba 6 ATP Juan Mart\u00edn del Potro, che lo batte di nuovo al terzo turno del successivo Madrid Open. Esce al terzo turno anche al Roland Garros, questa volta per mano di Nikolay Davydenko. Al torneo di Wimbledon viene battuto in cinque set negli ottavi di finale da Andy Murray. Sul cemento di Montr\u00e9al viene sconfitto al terzo turno da Federer, mentre a Cincinnati e agli US Open esce al primo turno.\n2010: secondo titolo ATP.\nInizia la stagione perdendo con due tie-break la finale al Chennai Open da Marin \u010cili\u0107, che lo supera anche al terzo turno dell'Australian Open 2010. Nel primo turno di Coppa Davis perso 1-4 contro i campioni uscenti della Spagna, vince il primo match in cinque set contro Nicol\u00e1s Almagro e viene sconfitto da David Ferrer 2-6, 4-6, 0-6. Al Miami Masters perde da Michail Ju\u017enyj agli ottavi in tre set.\nVince il secondo titolo ATP al torneo di Casablanca battendo 6-2, 6-3 in finale Victor H\u0103nescu, che supera anche al primo turno del Monte Carlo Masters, al secondo si impone su Ernests Gulbis e negli ottavi viene eliminato da \u0110okovi\u0107. Agli Internazionali d'Italia batte nell'ordine J\u00fcrgen Melzer, Tom\u00e1\u0161 Berdych e il numero 7 del mondo Robin S\u00f6derling, e nei quarti raccoglie solo 5 giochi contro Nadal. Al Serbia Open viene eliminato in semifinale da John Isner e al successivo Madrid Open batte Marcel Granollers e Leonardo Mayer, al terzo turno viene sconfitto dal n\u00ba 1 del mondo Federer. Al Roland Garros supera i primi tre turni senza perdere alcun set contro Jan H\u00e1jek, Andreas Beck e Fabio Fognini, e nei quarti \u00e8 nuovamente eliminato da Federer. Dopo la vittoria nella finale del Challenger di Lugano su Potito Starace, al Torneo di Wimbledon perde al primo turno contro Denis Istomin.\nInizia la stagione sul cemento americano a Washington e viene eliminato al primo incontro da David Nalbandian, che vincer\u00e0 il torneo. Viene eliminato al secondo turno sia al Masters canadese, sconfitto da Rafael Nadal , che a Cincinnati, dove viene eliminato da Julien Benneteau. Agli US Open vince i primi due turni contro Michail Kuku\u0161kin e Juan Ignacio Chela. Al turno successivo supera al quarto set con una grande prestazione il n\u00ba 4 ATP Andy Murray, al quarto turno vince contro Sam Querrey e nei quarti esce sconfitto da Michail Ju\u017enyj, entrambi gli incontri in cinque set. Questi risultati gli permettono di risalire al 20\u00ba posto della classifica mondiale. Nel play-off di Davis perso 5-0 dalla Svizzera contro il Kazakistan viene sconfitto in cinque set da Michail Kuku\u0161kin. Allo Shanghai Masters batte Gilles Simon e al secondo turno perde da Nadal con un doppio 4-6. All'indoor di Stoccolma perde ai quarti da Roger Federer, a Valencia viene eliminato al secondo match da Ga\u00ebl Monfils, mentre al BNP Paribas Masters si ferma nuovamente agli ottavi contro Robin S\u00f6derling.\n2011: terzo titolo ATP.\nNel primo torneo stagionale conquista il titolo a Chennai battendo in semifinale il n\u00ba 6 del mondo Berdych e in finale Xavier Malisse per 7-5, 4-6, 6-1. Agli Australian Open elimina Tejmuraz Gaba\u0161vili, Grigor Dimitrov, Ga\u00ebl Monfils, agli ottavi il n\u00ba 8 del mondo Andy Roddick e nei quarti viene eliminato in tre set da Federer. A Buenos Aires perde in semifinale da Juan Ignacio Chela, mentre ad Acapulco viene estromesso nei quarti da Aleksandr Dolgopolov. A Indian Wells batte Davydenko, \u010cili\u0107 e Berdych prima di arrendersi nei quarti ancora a Federer. Perde quindi al primo incontro al Masters 1000 di Miami, a Monaco di Baviera e al Madrid Masters. Agli Internazionali d'Italia batte Fabio Fognini e Filippo Volandri prima di essere eliminato in due set da \u0110okovi\u0107. Al terzo turno degli Open di Francia vince in rimonta dopo essere stato in svantaggio di due set contro Jo-Wilfried Tsonga prima di essere eliminato ancora da Federer. Sull'erba del Queen's viene subito eliminato da James Ward, mentre a Wimbledon perde al secondo incontro da Simone Bolelli. Sconfigge in Coppa Davis Frederico Gil nella sfida vinta 5-0 con il Portogallo. Nei quarti di finale a Gstaad perde in due set da Marcel Granollers.\nA Montr\u00e9al batte ai primi turni David Nalbandian, Michael Russell e Kevin Anderson e viene eliminato nei quarti in tre set da Mardy Fish. Al Masters 1000 di Cincinnati perde al primo match da Andrej Golubev. Agli US Open supera al primo turno M\u00e1ximo Gonz\u00e1lez e al secondo \u00e8 sconfitto da Donald Young al tiebreak del quinto set. Nei play-off di Coppa Davis la Svizzera batte 3-2 l'Australia sull'erba di Sydney; Wawrinka perde in quattro set il primo match contro Bernard Tomi\u0107 e vince al quinto set quello decisivo contro Lleyton Hewitt. Al Masters 1000 di Shanghai batte prima Juan M\u00f3naco, al secondo turno si prende la rivincita su Donald Young e negli ottavi cede in tre set contro Andy Murray. Eliminato al primo turno a Stoccolma da Jarkko Nieminen, agli Swiss Indoors batte Ivan Dodig, Robin Haase e Florian Mayer e accede alla semifinale, dove viene sconfitto per la quarta volta in stagione da Federer. Nell'ultimo torneo stagionale di Parigi-Bercy perde subito da John Isner.\n2012: quattro semifinali ATP.\nAl primo torneo stagionale viene sconfitto nei quarti a Chennai da G\u014d Soeda. Agli Australian Open 2012 supera Beno\u00eet Paire e Marcos Baghdatis e al terzo turno viene estromesso in tre set da Nicol\u00e1s Almagro. Al primo turno di Coppa Davis perso 5-0 a Friburgo contro gli Stati Uniti viene sconfitto nel primo incontro da Mardy Fish e in doppio in coppia con Federer. A Buenos Aires supera Horacio Zeballos, Beno\u00eet Paire e Kei Nishikori prima di essere battuto in semifinale da Nicol\u00e1s Almagro. Ad Acapulco elimina gli specialisti della terra battuta Juan Carlos Ferrero e Albert Ramos, ai quarti supera J\u00e9r\u00e9my Chardy e viene sconfitto in semifinale da Fernando Verdasco. Al primo Masters 1000 stagionale di Indian Wells sconfigge in tre set Robby Ginepri e viene eliminato da Gilles Simon.\nAl Masters di Monte Carlo batte nei primi turni Feliciano L\u00f3pez, Pablo And\u00fajar e Nicol\u00e1s Almagro e viene eliminato nei quarti da Rafael Nadal in due set. All'Estoril perde in semifinale da Juan Mart\u00edn del Potro per 6-7, 4-6. Al torneo di Madrid batte Olivier Rochus e J\u00fcrgen Melzer prima della sconfitta in due set subita negli ottavi dal numero 1 del mondo \u0110okovi\u0107. Agli Internazionali d'Italia vince contro Robin Haase e Janko Tipsarevi\u0107 e negli ottavi viene eliminato da Andreas Seppi dopo aver sprecato alcuni match-point. Al Roland Garros sconfigge in cinque set Flavio Cipolla e in quattro set Pablo And\u00fajar. Al terzo turno impiega 4 ore e 33 minuti per superare Gilles Simon in cinque set; anche l'incontro degli ottavi si risolve al quinto parziale e viene vinto da Jo Wilfried Tsonga.\nA Wimbledon viene eliminato in cinque set al primo incontro da J\u00fcrgen Melzer. Anche a Gstaad perde all'esordio, questa volta da Paul-Henri Mathieu. Alle Olimpiadi di Londra \u00e8 portabandiera dopo la rinuncia di Federer e viene sconfitto 3-6, 3-6 al primo turno da Andy Murray, che si aggiudicher\u00e0 la medaglia d'oro. Torna protagonista a Cincinnati battendo nell'ordine Paul Henri Mathieu, David Ferrer, Kei Nishikori e nei quarti Milos Raonic. In semifinale viene eliminato da Federer con lo score di 6-7, 3-6. Agli US Open batte a fatica nei primi due turni Serhij Stachovs'kyj e Steve Darcis, al terzo supera Aleksandr Dolgopolov in tre set e negli ottavi si ritira per un problema fisico mentre sta perdendo 4-6, 1-6, 1-3 con \u0110okovi\u0107.\nAl play-off di Coppa Davis di Amsterdam vinto 3-2 dalla Svizzera sull'Olanda sconfigge Robin Haase nel primo singolare e perde il doppio in coppia con Federer. Inizia la tourn\u00e9e asiatica al Japan Open vincendo in tre set contro Hiroki Moriya e J\u00e9r\u00e9my Chardy, e nei quarti \u00e8 nuovamente battuto da Murray. A Shanghai soffre ma supera i primi due turni contro Albert Ramos e Denis Istomin; nei quarti viene sconfitto 0-6 nel set decisivo da Federer. A Basilea perde al primo incontro da Nikolaj Davydenko e al Masters di Parigi viene eliminato al secondo da David Ferrer, futuro campione del torneo. Chiude l'anno al 17\u00ba posto della classifica mondiale\n2013: ritorno nella top 10.\nAl Chennai Open viene sconfitto nei quarti da Alja\u017e Bedene ma vince in coppia con Paire il suo secondo titolo in doppio dopo quello vinto alle Olimpiadi di Pechino. All'Australian Open supera i primi tre turni senza perdere alcun set e negli ottavi viene eliminato al quinto set dal numero 1 del mondo \u0110okovi\u0107 dopo oltre 5 ore di gioco. Nel primo turno di Coppa Davis a Ginevra contro la Repubblica Ceca, nel primo incontro batte Luk\u00e1\u0161 Rosol, perde il doppio in coppia con Marco Chiudinelli contro Berdych e Rosol e viene sconfitto nel match decisivo da Berdych. La Svizzera \u00e8 costretta al play-off di settembre, mentre i cechi si aggiudicheranno il torneo. A Buenos Aires perde 4-6, 6-3, 1-6 in finale da David Ferrer, mentre ad Acapulco viene subito estromesso da Fabio Fognini. Al Masters di Indian Wells batte Wayne Odesnik e Lleyton Hewitt prima di perdere in tre set contro Federer negli ottavi.\nRientra sulla terra rossa a Casablanca e viene eliminato da Tommy Robredo. Ai primi turni del Masters 1000 di Monte Carlo supera in due set Denis Istomin, Albert Monta\u00f1\u00e9s e il numero 2 del mondo Andy Murray, al quale concede solo tre giochi. Nei quarti viene estromesso in tre set da Jo-Wilfried Tsonga. Al Portugal Open conquista il quarto titolo in carriera superando in finale David Ferrer per 6-1, 6-4. Al Madrid Open batte nei primi due turni Marius Copil e Santiago Giraldo, al terzo ha la meglio in tre set su Grigor Dimitrov che aveva eliminato Novak \u0110okovi\u0107, e nei quarti si prende la rivincita battendo in tre set Jo-Wilfried Tsonga; in semifinale supera 6-3, 4-6, 6-4 Tom\u00e1\u0161 Berdych, finalista della precedente edizione del torneo. La finale lo vede battuto da Nadal per 2-6, 4-6, a fine torneo scala 5 posizioni nel ranking ATP e tornando a essere il numero 10 del mondo.\nAgli Internazionali d'Italia batte al primo turno Carlos Berlocq e si ritira al secondo per un problema alla coscia. Al Roland Garros supera nell'ordine Thiemo de Bakker, Horacio Zeballos e Jerzy Janowicz; negli ottavi batte al quinto Richard Gasquet dopo 4 ore e 16 minuti di gioco e dopo essersi trovato in svantaggio di due set. Nei quarti raccoglie solo sei giochi contro Nadal. Arriva per la prima volta in finale sull'erba di 's-Hertogenbosch e viene sconfitto 3-6, 4-6 da Nicolas Mahut, mentre a Wimbledon viene eliminato in tre set al primo turno da Lleyton Hewitt. Al torneo di Gstaad vince il primo incontro con Daniel Gimeno Traver e si ritira durante il match contro Feliciano L\u00f3pez.\nAl Masters canadese perde al primo turno da Beno\u00eet Paire, mentre al Cincinnati Masters batte Andreas Seppi e viene eliminato al secondo da Tommy Robredo. Agli US Open supera nell'ordine Radek \u0160t\u011bp\u00e1nek, Ivo Karlovi\u0107 e Marcos Baghdatis. Negli ottavi batte in quattro set Tom\u00e1\u0161 Berdych e nei quarti vince contro il campione in carica Andy Murray con il punteggio di 6-4, 6-3, 6-2. In semifinale \u00e8 battuto da \u0110okovi\u0107 per 6-2, 64-7. 6-3, 3-6, 4-6 dopo 4 ore e 9 minuti di gioco. Nello spareggio di Coppa Davis vinto 4-1 contro l'Ecuador in settembre, vince in singolare contro Emilio G\u00f3mez e in doppio in coppia con Michael Lammer contro lo stesso Gomez e Roberto Quiroz.\nComincia la tourn\u00e9e in Asia al Malaysian Open e viene sconfitto in semifinale da Julien Benneteau. Al China Open esce al secondo turno per mano di Sam Querrey e a fine torneo diventa numero 8 del mondo. A Shanghai supera i potenti Kevin Anderson e Milos Raonic prima della sconfitta nei quarti contro Nadal. Eliminato al primo turno a Basilea, al Masters di Parigi Bercy estromette Feliciano L\u00f3pez e Nicol\u00e1s Almagro e nei quarti viene superato in due set da \u0110okovi\u0107. Si qualifica per la prima volta alle ATP Finals come numero 8 del ranking; esordisce battendo Berdych in tre set e perde dopo due tiebreak il secondo incontro del round robin contro Nadal. Si qualifica per le semifinali con il secondo posto nel girone grazie alla vittoria in tre set contro David Ferrer. In semifinale viene di nuovo sconfitto da \u0110okovi\u0107, questa volta per 3-6, 3-6. Chiude il 2013 all'8\u00aa posizione del ranking, con il bilancio record di 51 vittorie e 23 sconfitte.\n2014: primo titolo Slam, n\u00ba 3 del ranking, primo Masters 1000 e trionfo in Coppa Davis.\nInizia il 2014 vincendo il suo secondo titolo ATP al Chennai Open battendo 7-5, 6-2 in finale \u00c9douard Roger-Vasselin. Agli Australian Open supera i primi tre turni approfittando del ritiro di Andrej Golubev, battendo Alejandro Falla in 4 set e con Vasek Pospisil di nuovo per ritiro. Negli ottavi batte Tommy Robredo in 3 set e nei quarti supera per 9-7 al quinto set \u0110okovi\u0107, che lo aveva battuto negli ultimi 14 incontri. Dopo aver eliminato in semifinale Berdych in quattro set, in finale sconfigge Rafael Nadal con il punteggio di 6-3 6-2 3-6 6-3, aggiudicandosi il suo primo torneo dello Slam in carriera e raggiungendo per la prima volta la 3\u00aa posizione del ranking ATP.\nAl Masters 1000 di Indian Wells viene eliminato negli ottavi da Kevin Anderson in tre set; disputa anche il torneo di doppio con Federer e sono sconfitti 4-6, 1-6 in semifinale da Alexander Peya / Bruno Soares. All'Open di Miami supera Daniel Gimeno Traver e \u00c9douard Roger-Vasselin e negli ottavi viene eliminato da Aleksandr Dolgopolov. Nella sfida dei quarti di Coppa Davis vinta 3-2 contro il Kazakistan viene sconfitto nel primo match da Andrej Golubev e vince il secondo contro Michail Kuku\u0161kin; perde in doppio assieme a Federer contro Andrej Golubev e Oleksandr Nedovjesov e grazie alle vittorie in singolare di Federer la Svizzera accede alla semifinale.\nAl Monte Carlo Masters di aprile batte prima Marin \u010cili\u0107, approfitta del forfait di Nicol\u00e1s Almagro, supera Milos Raonic nei quarti per 7-6, 6-2 e David Ferrer per 6-1, 7-6 in semifinale. In finale contro Roger Federer perde il primo set 4-6 e vince gli altri parziali per 7-6 e 6-2, conquistando il terzo titolo stagionale e il primo Masters 1000 in carriera. \u00c8 la sua seconda vittoria su Federer, e arriva dopo undici sconfitte consecutive. Al Mutua Madrid Open difende la finale dell'anno precedente ma viene eliminato nell'incontro di esordio dall'emergente Dominic Thiem. Agli Internazionali d'Italia supera al 2\u00ba turno Pere Riba Madrid e negli ottavi viene eliminato da Tommy Haas. Al Roland Garros subisce al primo turno una sconfitta a sorpresa contro Guillermo Garc\u00eda L\u00f3pez.\nAl Queen's approfitta del ritiro al primo turno di Marcos Baghdatis, supera quindi Sam Querrey e Marinko Matosevic e viene eliminato da Grigor Dimitrov. Con quest'ultimo partecipa anche al torneo di doppio perdendo negli ottavi da Daniel Nestor / Nenad Zimonji\u0107. A Wimbledon batte nell'ordine Jo\u00e3o Sousa, Lu Yen-Hsun, Denis Istomin e Feliciano L\u00f3pez e nei quarti di finale viene sconfitto in quattro set da Federer, vincitore per 7 volte del torneo. A fine torneo Wawrinka retrocede al quarto posto del ranking superato proprio da Federer.\nA Toronto batte al secondo turno Beno\u00eet Paire e viene eliminato negli ottavi da Kevin Anderson. Nel doppio insieme a Novak \u0110okovi\u0107 viene battuto negli ottavi dalla coppia Daniel Nestor / Nenad Zimonji\u0107. A Cincinnati supera Benjamin Becker e Marin \u010cili\u0107 e nei quarti viene battuto in tre set in rimonta da Julien Benneteau. Dopo i successi nei primi due turni degli US Open contro Ji\u0159\u00ed Vesel\u00fd e Thomaz Bellucci, approfitta del ritiro di Bla\u017e Kav\u010di\u010d e negli ottavi batte Tommy Robredo facendo registrare 75 colpi vincenti. Nei quarti viene sconfitto 4-6 al quinto set da Kei Nishikori dopo 4 ore e 20 minuti di gioco. Nella semifinale di Coppa Davis contro l'Italia, nel primo singolare batte Fabio Fognini e perde in doppio insieme a Marco Chiudinelli al quinto set contro Fognini / Bolelli. Con le due vittorie in singolare di Federer passano il turno gli svizzeri, che per la seconda volta arrivano in finale dopo quella persa nella Coppa Davis 1992 contro gli Stati Uniti.\nEliminato al primo incontro al Japan Open, allo Shanghai Masters e a Basilea, arriva al secondo turno del Masters di Parigi-Bercy e viene sconfitto al tiebreak del terzo set da Kevin Anderson dopo due ore e mezza di gioco. Nel round robin delle World Tour Finals batte Berdych con un doppio 6-1, perde 3-6, 0-6 dal numero 1 ATP \u0110okovi\u0107 e si qualifica per il secondo anno consecutivo alla semifinale superando Cilic con lo score di 6-3, 4-6, 6-3. Viene eliminato da Federer perdendo per 6-4, 5-7, 66-7. Nel primo match di singolare della finale di Coppa Davis contro la Francia batte Jo-Wilfried Tsonga con il punteggio di 6-1, 3-6, 6-3, 6-2. In coppia con Federer sconfigge 6-3, 7-5, 6-4 Benneteau / Gasquet e il terzo giorno Federer domina Gasquet in tre set conquistando il punto decisivo, regalando alla Svizzera la prima storica vittoria nel torneo. Chiude la stagione al 4\u00ba posto in classifica, suo miglior ranking di fine anno, con 39 vittorie e 17 sconfitte.\n2015: la vittoria al Roland Garros.\nInizia il 2015 nuovamente al Chennai Open da campione in carica e rivince il torneo senza perdere alcun set battendo nell'ordine Borna \u0106ori\u0107, Gilles M\u00fcller, in semifinale David Goffin; in finale supera Alja\u017e Bedene con il punteggio di 6-4, 6-3, conquistando cos\u00ec l'ottavo titolo in carriera, il terzo al Chennai Open. Agli Australian Open \u00e8 campione in carica e arriva senza grandi difficolt\u00e0 in semifinale dove si arrende in cinque set a Novak \u0110okovi\u0107, che si prende cos\u00ec la rivincita del 2014. Wawrinka termina cos\u00ec la serie di 10 vittorie consecutive e scende dal quarto al nono posto del ranking. All'ATP 500 di Rotterdam supera nell'ordine Jesse Huta Galung, Guillermo Garc\u00eda L\u00f3pez, Gilles M\u00fcller e in semifinale Milos Raonic. Il 15 febbraio si aggiudica il 9\u00ba torneo in carriera prevalendo in finale per 4-6, 6-3, 6-4 sul campione uscente Tom\u00e1\u0161 Berdych. A Marsiglia viene eliminato nei quarti di finale da Serhij Stachovs'kyj. Wawrinka e Federer danno forfait per la successiva sfida di Davis che la Svizzera perde contro il Belgio.\nAl Masters 1000 di Indian Wells perde al primo turno da Robin Haase e al successivo Masters di Miami esce al terzo turno per mano di Adrian Mannarino dopo due tie-break. Al Monte Carlo Masters \u00e8 il detentore del titolo e dopo aver superato al primo turno Juan M\u00f3naco viene sconfitto da Grigor Dimitrov in due set. Al Madrid Open batte al secondo turno Jo\u00e3o Souza e viene eliminato nuovamente agli ottavi da Dimitrov in 3 set. Agli Internazionali BNL d'Italia 2015 batte nei primi turni Juan M\u00f3naco e Dominic Thiem e nei quarti sconfigge per la prima volta in carriera su terra battuta Rafael Nadal per 7-6, 6-2. In semifinale viene sconfitto da Federer con il punteggio di 4-6, 2-6. Partecipa come testa di serie numero 1 alla prima edizione del torneo casalingo di Ginevra e viene eliminato nei quarti da Federico Delbonis. Ai primi turni del Roland Garros supera nell'ordine Marsel \u0130lhan, Du\u0161an Lajovi\u0107, Steve Johnson e Gilles Simon. Nei quarti di finale sconfigge Federer 6-4, 6-3, 7-6 e in semifinale Jo-Wilfried Tsonga 6-3, 6-7, 7-6, 6-4. Alla sua prima finale nello Slam parigino supera \u0110jokovi\u0107 dopo 3 ore e 12 minuti di gioco col risultato di 4-6 6-4 6-3 6-4, risultato che gli permette di tornare al quarto posto nel ranking.\nA Wimbledon supera i primi quattro turni senza perdere set ed esce ai quarti di finale per mano di Richard Gasquet, che si impone 9-7 al quinto set negandogli la prima semifinale nello Slam londinese. A Montr\u00e9al si ritira al primo turno per problemi alla schiena; a Cincinnati vince al terzo set contro Borna \u0106ori\u0107 e Ivo Karlovi\u0107 prima di essere eliminato ai quarti da Djokovic. Agli US Open batte in sequenza Albert Ramos, Chung Hyeon, Ruben Bemelmans, Donald Young e Kevin Anderson, e in semifinale viene sconfitto in tre set da Federer. L'11 ottobre si aggiudica il quarto titolo stagionale all'Open del Giappone battendo in finale Beno\u00eet Paire con il punteggio di 6-2 6-4. Al Masters 1000 di Shanghai perde nei quarti contro Rafael Nadal. Al Masters di Parigi si prende la rivincita su Nadal battendolo con due tie-break e in semifinale perde in tre set da \u0110okovi\u0107. Alle ATP Finals raggiunge nuovamente la semifinale con le vittorie nel round-robin contro Andy Murray e David Ferrer. In semifinale affronta Federer e viene sconfitto per 5-7, 3-6. Chiude la stagione al 4\u00ba posto della classifica mondiale, bissando il suo miglior risultato dell'anno precedente, con 55 vittorie e 18 sconfitte.\n2016: il terzo Slam agli US Open.\nApre ancora la stagione a Chennai, dove \u00e8 campione uscente e testa di serie numero 1, elimina Andrej Rubl\u00ebv, Guillermo Garc\u00eda L\u00f3pez e in semifinale sconfigge Beno\u00eet Paire. In finale ha la meglio su Borna \u0106ori\u0107 per 6-3, 7-5, vincendo il titolo senza mai perdere un set. All'Australian Open 2016 \u00e8 testa di serie n\u00ba 4 e passa il primo turno per il ritiro di Dmitrij Tursunov; supera poi in tre set Radek \u0160t\u011bp\u00e1nek e Luk\u00e1\u0161 Rosol prima di perdere in cinque set negli ottavi di finale da Milos Raonic. Al successivo torneo di Marsiglia esce nei quarti per mano di Paire. Raggiunge la finale a Dubai Tennis Championships 2016 con i successi in sequenza su Serhij Stachovs'kyj, Franko \u0160kugor, Philipp Kohlschreiber e grazie al ritiro in semifinale di Nick Kyrgios. Si aggiudica il secondo titolo stagionale sconfiggendo in finale Marcos Baghdatis per 6-4, 7-6. A Indian Wells viene eliminato al terzo incontro dalla testa di serie n\u00ba 15 David Goffin, mentre al Miami Open non va oltre il primo turno, battuto da Andrej Kuznecov.\nAl Masters 1000 di Monte-Carlo perde nei quarti contro Rafael Nadal, che vincer\u00e0 il torneo. Al successivo Masters di Madrid viene sconfitto al primo turno da Nick Kyrgios e agli Internazionali d'Italia al secondo da Juan M\u00f3naco. Al Geneva Open 2016 \u00e8 testa di serie n\u00ba 1 e batte Albert Ramos, Pablo Carre\u00f1o Busta, Luk\u00e1\u0161 Rosol e in finale supera Marin \u010cili\u0107 per 6-4 7-6, assicurandosi il terzo titolo della stagione. Al Roland Garros \u00e8 testa di serie n.3 e campione in carica. Al primo turno rimonta a Luk\u00e1\u0161 Rosol due set e si impone al quinto. Supera poi Tar\u014d Daniel, J\u00e9r\u00e9my Chardy, Viktor Troicki e Albert Ramos, e in semifinale cede in 4 set a Andy Murray. Esce al primo turno sull'erba del Queen's e al secondo turno nel torneo di Wimbledon per mano di Juan Mart\u00edn del Potro.\nAlla Rogers Cup arriva in semifinale senza perdere un set e viene sconfitto da Kei Nishikori. Non partecipa alle Olimpiadi di Rio e al terzo turno a Cincinnati viene eliminato da Grigor Dimitrov. Agli US Open \u00e8 testa di serie n\u00ba 3; al terzo turno salva un match point prima di battere Daniel Evans e si prende quindi la rivincita su Juan Mart\u00edn del Potro. In semifinale sconfigge Kei Nishikori in quattro set e in finale si trova davanti il numero 1 del mondo e detentore del titolo Novak \u0110okovi\u0107, che batte con il punteggio di 6-7, 6-4, 7-5, 6-3. Vince cos\u00ec per la prima volta l'Open degli Stati Uniti, il suo terzo Slam vinto su tre finali disputate, riuscendo a battere il numero uno mondiale in finale come nelle finali precedenti. Ritorna al numero 3 della \"race to London\" per la qualificazione al torneo di fine anno, e consolida il terzo posto nel ranking generale. Con questo successo vince la sua undicesima finale consecutiva nel circuito ATP. Questo recod viene interrotto al successivo ATP 250 di San Pietroburgo, dove viene sconfitto in finale da Alexander Zverev, che vince cos\u00ec il primo titolo in carriera. L'ultima apparizione stagionale sono le prestigiose ATP Finals, dove viene eliminato nel round-robin con la vittoria su \u010cili\u0107 e le sconfitte contro Nishikori e Murray. Alla fine del 2016 \u00e8 4\u00ba nel ranking ATP per il terzo anno consecutivo con un bilancio di 46 vittorie e 18 sconfitte.\n2017: finale al Roland Garros e infortunio.\nInizia il 2017 a Brisbane, dove batte Viktor Troicki e Kyle Edmund prima di arrendersi in semifinale a Kei Nishikori. All'Australian Open gli sono necessari cinque set per battere al primo turno Martin Kli\u017ean, supera quindi Steve Johnson, Viktor Troicki, Andreas Seppi e nei quarti di finale Jo-Wilfried Tsonga. In semifinale rimonta due set a Federer, che riprende il controllo del match e si impene per 6-3 al quinto dopo pi\u00f9 di tre ore di gioco. Al successivo torneo ATP 500 di Dubai \u00e8 campione uscente ma viene battuto a sorpresa al primo turno da Damir D\u017eumhur. Al Masters 1000 di Indian Wells, dopo un bye al primo turno batte nell'ordine Paolo Lorenzi, Philipp Kohlschreiber, Yoshihito Nishioka, Dominic Thiem e in semifinale ha la meglio su Pablo Carre\u00f1o Busta. Raggiunge cos\u00ec la sua prima finale all'Indian Wells Tennis Garden e viene sconfitto da Federer per 6-4, 7-5. Al Miami Open \u00e8 testa di serie numero uno e dopo i successi su Horacio Zeballos e Malek Jaziri viene eliminato al quarto turno da Alexander Zverev.\nSconfitto al terzo turno da Pablo Cuevas a Monte Carlo e al secondo da Beno\u00eet Paire a Madrid, agli Internazionali d'Italia si prende la rivincita su Paire e viene eliminato da John Isner. Subito dopo difende il titolo a Ginevra, battendo in finale Mi\u0161a Zverev col punteggio di 4-6, 6-3, 6-3. Conquista cos\u00ec il suo sedicesimo titolo in carriera e primo della stagione. Al Roland Garros batte in sequenza Koval\u00edk, Dolgopolov, Fognini, Monfils e nei quarti \u010cili\u0107 senza perdere set. In semifinale supera Andy Murray col punteggio di 66-7, 6-3, 5-7, 7-63, 6-1 e viene sconfitto in finale da Rafael Nadal per 6-2, 6-3, 6-1. Esce al primo turno sia al Queen's, eliminato dal futuro vincitore Feliciano L\u00f3pez, che a Wimbledon, dove viene sconfitto in 4 set da Daniil Medvedev, alla sua prima vittoria in uno \"Slam\". \u00c8 l'ultimo incontro dell'anno, a causa di un problema al ginocchio sinistro si sottopone a due interventi chirurgici ed \u00e8 costretto a saltare la restante parte della stagione. Giunto al 3\u00ba posto del ranking prima del torneo di Wimbledon, a fine anno si ritrova 9\u00ba con un bilancio di 26 vittorie e 11 sconfitte.\n2018: crollo nel ranking e risalita.\nDopo la convalescenza rientra nel circuito agli Australian Open e viene seccamente battuto in tre set al secondo turno dal n\u00ba 97 ATP Tennys Sandgren. Si presenta quindi all'ATP 250 di Sofia e viene battuto in semifinale da Mirza Ba\u0161i\u0107, che si aggiudicher\u00e0 il torneo. La settimana dopo perde al primo turno del torneo di Rotterdam contro la \"wild-card\" olandese Tallon Griekspoor, n\u00ba 259 del mondo. Si ritira infine durante l'incontro di primo turno all'Open 13 di Marsiglia per il riacutizzarsi del dolore al ginocchio e per un infortunio al polpaccio che lo costringono a un nuovo periodo di riposo e alla 25\u00aa posizione nel ranking.\nTorna a giocare due mesi dopo e perde al primo turno degli Internazionali d'Italia contro il n\u00ba 48 ATP Steve Johnson. All'ATP 250 di Ginevra, che ha vinto nelle ultime due edizioni, viene eliminato nei quarti da M\u00e1rton Fucsovics. La settimana dopo viene superato in 5 set al primo turno del Roland Garros da Guillermo Garc\u00eda L\u00f3pez. Non riesce cos\u00ec a difendere i 1200 punti guadagnati con la finale dell'anno prima e l'11 giugno si trova alla 263\u00aa posizione del ranking, la pi\u00f9 bassa dall'agosto 2003. In preparazione a Wimbledon gioca sull'erba del Queen's e viene eliminato al secondo turno da Sam Querrey. Al successivo torneo di Eastbourne perde al primo turno contro Andy Murray, a sua volta rientrato dopo una lunga convalescenza. La tendenza negativa sembra interrompersi a Wimbledon, dove al primo turno supera in 4 set la testa di serie n\u00ba 6 Grigor Dimitrov, ma al secondo viene battuto in 3 set dal n\u00ba 133 ATP Thomas Fabbiano.\nIl periodo negativo prosegue sul cemento del Washington con l'eliminazione al primo turno ad opera del n\u00ba 234 ATP Donald Young. Ritrova la forma nel successivo Masters 1000 di Toronto, dove batte in tre set al primo turno il n\u00ba 16 ATP Nick Kyrgios e al secondo Fucsovics. Al terzo turno tiene testa al n\u00ba 1 del mondo Nadal, perde il primo set con il break decisivo dopo un'interruzione per pioggia e nel secondo costringe al tie-break lo spagnolo, che si impone 7-5, 7-6. Conferma il buon momento a Cincinnati battendo all'esordio la testa di serie n\u00ba 12 Diego Schwartzman in tre set, al secondo turno piega in due set Kei Nishikori, a sua volta reduce da un infortunio. Al terzo turno batte ancora Fucsovics e nei quarti perde contro il n\u00ba 2 ATP Federer con il punteggio di 7-62, 66-7, 2-6. Agli US Open batte nuovamente Dimitrov al primo turno, al secondo ha la meglio su Ugo Humbert prima di cedere a Milos Raonic. Subito dopo arriva in semifinale a San Pietroburgo, perdendo in tre set da Martin Kli\u017ean. Con le eliminazioni premature a Tokyo e allo Shanghai Masters, chiude la stagione al 59\u00ba posto del ranking.\n2019: quarti al Roland Garros.\nInizia il 2019 a Doha battendo al primo turno il n\u00ba 11 ATP Karen Khachanov e cede nei quarti a Roberto Bautista Agut che si aggiudicher\u00e0 il torneo. Non va oltre il secondo turno all'Australian Open, sconfitto da Raonic in quattro set tutti risoltisi al tie-break. Torna in finale in un ATP 500 a Rotterdam e viene battuto in tre set da Ga\u00ebl Monfils dopo aver vinto la semifinale contro il n\u00ba 7 ATP Kei Nishikori. Questo torneo gli consente di guadagnare 27 posizioni in classifica e approdare al 41\u00ba posto. Esce quindi nei quarti ad Acapulco contro Nick Kyrgios, che vincer\u00e0 il titolo battendo Alexander Zverev in finale. Al torneo di Indian Wells perde in due set contro Federer al terzo turno e al successivo Miami Masters perde al secondo turno contro Filip Krajinovi\u0107 al tie-break decisivo, nel quale era in vantaggio per 5-2.\nFa il suo esordio stagionale sulla terra battuta a Monte-Carlo e al primo turno batte in due set Lucas Pouille, al secondo perde in tre set contro Marco Cecchinato dopo essere stato in vantaggio 6-0, 2-0. Rientra nel circuito dopo tre settimane al Madrid Masters e viene sconfitto 1-6, 2-6 nei quarti da Nadal dopo aver eliminato al turno precedente il n\u00ba 7 del mondo Nishikori. Viene quindi eliminato al primo turno agli Internazionali d'Italia e a Ginevra. Al Roland Garros approda per la quinta volta ai quarti di finale. Elimina nell'ordine Jozef Koval\u00edk, Christian Gar\u00edn e Grigor Dimitrov ottenendo la sua vittoria n\u00ba 500 nel circuito maggiore. Negli ottavi di finale si impone 8-6 al quinto set contro il n\u00ba 6 del mondo Stefanos Tsitsipas dopo 5 ore e 9 minuti di gioco, nel quarto match pi\u00f9 lungo nella storia del torneo. A interrompere il suo cammino \u00e8 il n\u00ba 3 del mondo Roger Federer, che lo supera in quattro set. A fine torneo rientra tra i top 20 del ranking dopo quasi 15 mesi. A Wimbledon viene eliminato al secondo turno dallo statunitense Opelka in cinque set. Nell'ultimo Slam dell'anno a New York si spinge fino ai quarti di finale battendo anche il numero uno del mondo Novak \u0110okovi\u0107 prima di arrendersi nei quarti a Danil Medvedev. Raggiunge l'ultima finale della stagione nel torneo 250 di Anversa e viene battuto da Andy Murray in tre set. Chiude la stagione al numero 16 del ranking.\n2020: quarti agli Australian Open e un titolo Challenger.\nInizia il 2020 sul cemento di Doha e viene eliminato in semifinale da Corentin Moutet, rivelazione del torneo. Partecipa anche al torneo di doppio insieme a Frances Tiafoe e viene eliminato nei quarti di finale. Agli Australian Open raggiunge i quarti di finale battendo D\u017eumhur, Seppi, Isner e il n\u00ba 4 del mondo Daniil Medvedev, sul quale si impone per 6-2 al set decisivo, e viene eliminato dal n\u00ba 7 ATP Alexander Zverev al quarto set. Ad Acapulco viene sconfitto nei quarti da Grigor Dimitrov. Sono gli unici tre impegni di inizio stagione, dopo la pausa del tennis mondiale per la pandemia di COVD-19 rientra in agosto e vince il Challenger di Praga con il successo in finale su Aslan Karacev, conquistando il primo titolo dal 2017. Al successivo Challenger Praga 2 raggiunge i quarti di finale e si ritira dal torneo per un infortunio al piede sinistro. Non prende parte agli US Open e si ripresenta dopo oltre due settimane al Masters romano, dove esce al primo turno contro il n\u00ba 249 ATP Lorenzo Musetti. In quei giorni annuncia la separazione dal coach Magnus Norman, che lo seguiva dal 2013 e l'ha accompagnato nei suoi maggiori successi. Dopo altre due settimane supera in tre set Andy Murray al primo turno del Roland Garros, al secondo ha la meglio su Dominik Koepfer e viene eliminato al quinto set al terzo dal n\u00ba 239 ATP Hugo Gaston. Raggiunge i quarti di finale all'ATP 500 di San Pietroburgo e viene sconfitto da Denis Shapovalov dopo aver superato Daniel Evans ed Evgenij Donskoj. Eliminato da Cristian Gar\u00edn nell'incontro di esordio a Vienna, arriva di nuovo ai quarti nell'ultimo impegno stagionale, il Masters 1000 di Parigi-Bercy; batte di nuovo Evans al primo turno, vince in rimonta su Tommy Paul al secondo e sul n\u00ba 8 del mondo Andrej Rubl\u00ebv al terzo e viene eliminato in due set da Alexander Zverev.\n2021: operazioni al piede.\nFa il suo debutto stagionale a inizio febbraio a Melbourne e d\u00e0 forfait nei quarti dopo aver eliminato in tre set Michail Kuku\u0161kin e Alex Bolt. Si presenta regolarmente in campo la settimana dopo all'Australian Open, supera in tre set Pedro Sousa al primo turno e cede per 11-9 nel tiebreak del quinto set contro M\u00e1rton Fucsovics al secondo. Rientra dopo quasi tre settimane ed esce al primo turno sia a Rotterdam che a Doha. Verso fine marzo si sottopone a un'operazione al piede sinistro che gli faceva male da diverso tempo, gli esiti non sono quelli sperati e a giugno si fa nuovamente operare. In novembre esce dalla top 80.\n2022.\nA gennaio 2022 esce dalla top100.\nCaratteristiche tecniche.\nWawrinka considera la terra battuta la sua superficie preferita ed il rovescio a una mano il suo colpo migliore. Dispone di un servizio particolarmente incisivo (in grado di raggiungere punte di 234\u00a0km/h), un diritto estremamente solido e un rovescio ad una mano considerato dagli esperti fra i migliori del circuito; oltre a possedere un'ottima sensibilit\u00e0 sotto rete, \u00e8 molto efficace nelle vol\u00e9e e solido da fondo campo. Possiede colpi da fondo molto potenti, con i quali riesce ad effettuare vincenti da ogni parte del campo e a trasformare azioni difensive in offensive.\nNonostante non abbia mai vinto un torneo sull'erba, possiede un gioco efficace anche su questa superficie, come ha dimostrato nei quarti di finale di Wimbledon nel 2014 contro Roger Federer.\nStatistiche.\nTesta a testa.\nNella seguente tabella vengono elencati i primi sette tennisti per numero di sfide contro Wawrinka. \u00c8 indicato il numero degli incontri totali disputati contro ciascun avversario, il bilancio sulle varie superfici e quello globale.\nIn grassetto sono indicati i giocatori ancora in attivit\u00e0. "}
{"id": "860270", "revid": "125107534", "url": "https://it.wikipedia.org/wiki?curid=860270", "title": "Coppa d'Asia 2004", "text": "La Coppa d'Asia 2004 \u00e8 stata la tredicesima edizione della Coppa d'Asia. La fase finale si \u00e8 disputata tra il 17 luglio e il 7 agosto 2004 in Cina.\nLa finale fra la organizzatrice del torneo e il detentore del titolo ha fatto registrare la terza affermazione della squadra nipponica nella manifestazione.\nIl torneo fu caratterizzato dall'inattesa eliminazione dell' al primo turno e da un'altrettanto sorprendente performance del , giunto quarto. La finale fu segnata da qualche leggero disordine provocato dai tifosi cinesi vicino al cancello nord dello Stadio dei Lavoratori di Pechino, tensioni provocate dal sentimento anti-giapponese diffuso in Cina dovuto a fatti storici.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\""}
{"id": "860277", "revid": "2014648", "url": "https://it.wikipedia.org/wiki?curid=860277", "title": "Giovanni Ferrara (politico)", "text": "Biografia.\nDi famiglia di origine siciliana per parte di padre, liberale ed antifascista, \u00e8 stato professore di Storia Antica all'Universit\u00e0 di Firenze e senatore del Partito Repubblicano Italiano per diverse legislature. \u00c8 stato anche collaboratore de \"Il Mondo\" di Mario Pannunzio, poi de \"Il Giorno\" e \"la Repubblica\".\n\u00c8 stato presidente del Gabinetto letterario e scientifico Gian Pietro Vieusseux, istituzione culturale di Firenze.\n\u00c8 morto a Pavia dopo essersi sentito male mentre teneva un seminario alla scuola di formazione politica di Libert\u00e0 e Giustizia.\nEra fratello del dirigente del PCI Maurizio Ferrara (cui ha dedicato il suo ultimo libro, \"Il fratello comunista\") e quindi zio di Giuliano Ferrara figlio di Maurizio.\nHa due figli Valentina e Benedetto ed ha a lungo convissuto con la giornalista Sandra Bonsanti."}
{"id": "860281", "revid": "767487", "url": "https://it.wikipedia.org/wiki?curid=860281", "title": "Trattato di Meerssen", "text": "Il trattato di Meerssen, attualmente nei Paesi Bassi, fu concluso l'8 agosto 870 tra Carlo il Calvo e Ludovico II il Germanico per confermare la spartizione del regno di loro nipote Lotario II, morto nell'869.\nStoria.\nL'eredit\u00e0 di Lotario II sarebbe dovuta andare a suo figlio Ugo, che per\u00f2 era stato dichiarato bastardo (figlio illegittimo). Il papa Nicola I (820-867, papa 858-867) aveva invalidato il matrimonio tra suo padre e sua madre Waldrada; quindi, in mancanza di eredi legittimi, sarebbe dovuta andare al fratello di Lotario II, l'imperatore Ludovico II, re d'Italia e dall'863 re di Provenza (ereditata alla morte del fratello Carlo), in modo da riunire in un unico regno la \"Francia mediana\", cos\u00ec com'era stata concepita, al trattato di Verdun dell'843 (i territori in giallo nella sottostante illustrazione).\nLudovico II, per\u00f2 era impegnato a combattere i Saraceni che avevano attaccato il Ducato di Benevento (nell'871 conquist\u00f2 Bari) e non pot\u00e9 recarsi in Lotaringia a prendere possesso della sua eredit\u00e0. Gli zii ne approfittarono, si spartirono la Lotaringia e confermarono la divisione del regno con il trattato di Meerssen. Malgrado che le proteste di Ludovico II fossero sostenute dal papa Adriano II (792-872, papa 867-872), non portarono a nessun risultato concreto.\nSviluppi successivi.\nQuando Ludovico II mor\u00ec nell'875, lasciando un'unica erede, Ermengarda, che nell'876 spos\u00f2 Bosone I di Provenza, le corone d'Italia e di Provenza e la corona imperiale andarono allo zio, Carlo il Calvo. Nell'879 Bosone divenne re di Provenza, mentre nell'880, nel trattato di Ribemont, i nipoti di Carlo il Calvo, Luigi III e Carlomanno II cedettero la loro parte del regno di Lotaringia a Ludovico III il Giovane, figlio di Ludovico il Germanico; cos\u00ec la Lotaringia fu riunificata."}
{"id": "860286", "revid": "729019", "url": "https://it.wikipedia.org/wiki?curid=860286", "title": "Jonas Bj\u00f6rkman", "text": "Passato al professionismo nel 1991, Bj\u00f6rkman ha ormai sulle spalle oltre 600 partite disputate in singolare. Ha vinto 6 tornei di singolo, ma soprattutto ha conquistato ben 56 tornei di doppio guadagnando in carriera oltre 14 milioni di dollari in premi vinti. I suoi partner storici nel doppio sono stati Todd Woodbridge e Maks Mirny: negli ultimi due anni ha fatto coppia fissa con Kevin Ullyett.\nCome da tradizione svedese gioca un ottimo rovescio bimane, ma a differenza dei connazionali predecessori Bj\u00f6rn Borg e Mats Wilander non ama gli scambi da fondocampo, infatti appena ne ha la chance scende a rete nel tentativo di chiudere con una vol\u00e9e il punto.\nCon la Svezia ha vinto la Coppa Davis in tre occasioni (1994, 1997 e 1998).\nIn doppio ha vinto ben 9 prove del Grande Slam:\nSi \u00e8 ritirato dall'attivit\u00e0 agonistica nel novembre 2008."}
{"id": "860287", "revid": "287204", "url": "https://it.wikipedia.org/wiki?curid=860287", "title": "Ferzan Ozpetek", "text": ""}
{"id": "860289", "revid": "287204", "url": "https://it.wikipedia.org/wiki?curid=860289", "title": "Rivestimenti interni", "text": ""}
{"id": "860291", "revid": "287204", "url": "https://it.wikipedia.org/wiki?curid=860291", "title": "Rivestimenti esterni", "text": ""}
{"id": "860298", "revid": "287204", "url": "https://it.wikipedia.org/wiki?curid=860298", "title": "Ernesto Reinach", "text": "Fond\u00f2 nel 1882 la \"Societ\u00e0 Anonima Ernesto Reinach Lubrificanti\", oggi \"Societ\u00e0 Oleoblitz\", specializzata nella produzione di oli lubrificanti. All'et\u00e0 di ottantanove anni, deportato dai nazisti, mor\u00ec di stenti durante il viaggio prima di arrivare a Bolzano.\nA lui \u00e8 intitolata una via di Milano.\nBiografia.\nSvilupp\u00f2 la sua societ\u00e0 di lubrificanti, la \"Ernesto Reinach Lubrificanti\", fondata nel 1882 e proprietaria, tra gli atri, del noto marchio \"Oleoblitz\", col riconoscimento di una serie di brevetti industriali ed ottenne il titolo di Gran Ufficiale. Nel 1932 fu nominato Cavaliere del Lavoro.\nVenne arrestato dai nazisti nel novembre 1943 nella provincia di Como e quindi incarcerato a Milano insieme alla figlia Etta, al genero avv. Ugo de Benedetti e al nipote Piero. Reinach fu deportato con il primo convoglio partito da Milano il 6 dicembre 1943, destinazione Auschwitz (Polonia). La sua morte causata dagli stenti del viaggio sul carro bestiame, troppo duri per un uomo di ottantanove anni, avvenne ancora in territorio italiano, prima di Bolzano, come venne testimoniato dai suoi compagni di viaggio. La figlia, il genero e il nipote furono uccisi all'arrivo a Auschwitz.\nIn seguito l'ufficio IV B4 dell\"Au\u00dfenkommando\" di Milano, invi\u00f2 una lettera, protocollo 1135/43, alla prefettura di Milano ricevuta il 22 maggio 1944 in cui si chiede di \u00abvoler fermare i valori patrimoniali dell'Ebreo Reinach\u00bb, proprietario della \"Societ\u00e0 Oleoblitz\" e di altri beni di varia natura.\nLa lettera \u00e8 firmata da Theodor Saevecke che, nell'ultima riga, scrive: \"Reinach venne da me inserito nel provvedimento di evacuazione il 6 dicembre 1943\". \nL'eredit\u00e0 di Ernesto Reinach.\nEventi e iniziative.\nIl 23 gennaio 2018 sono state collocate quattro pietre di inciampo di fronte all'edificio di via de Togni 10 dove abitava la figlia e il genero in ricordo di Ernesto Reinach, Etta de Benedetti Reinach, Ugo e Piero de Benedetti. \nIl 20 marzo 2018 i discendenti, insieme al Comune di Milano, hanno organizzato una serata in ricordo di Ernesto Reinach, della figlia Etta de Benedetti, del genero Ugo de Benedetti e del nipote Piero de Benedetti; l'iniziativa fu introdotta dall'assessore alla Cultura del Comune di Milano Filippo del Corno e condotta da Philippe Daverio, che aveva realizzato un servizio per il programma televisivo \"Passepartout\".\nFilatelia.\nNella filatelia italiana sono catalogati alcuni francobolli con la perforazione ER della ditta Ernesto Reinach lubrificanti.\nInoltre, due valori della serie Francobolli Pubblicitari, emessa nel 1924/25 sotto il regno di Vittorio Emanuele III, recano nell'appendice la pubblicit\u00e0 dei Lubrificanti Reinach: si tratta del valore n. 7 della serie, 25 c. azzurro e verde, e del valore n. 14 della serie, 50 c. violetto e azzurro. Entrambi i francobolli, realizzati con procedimento tipografico su carta con filigrana corona e dentellatura 14, recano l'effigie di VE III volto a sinistra, disegnata da F. P. Michetti e gi\u00e0 utilizzata nell'emissione del 1908."}
{"id": "860299", "revid": "1924342", "url": "https://it.wikipedia.org/wiki?curid=860299", "title": "Bomfunk MC's", "text": "I Bomfunk MC's sono un gruppo break/hip-hop finlandese formato nel 1997 da Raymond Ebanks e da JS16. Il loro singolo pi\u00f9 famoso \u00e8 \"Freestyler\", pubblicato nel 1999. Il loro stile era particolarmente influenzato dalle sonorit\u00e0 tipiche dei sintetizzatori anni '80.\nCuriosit\u00e0.\nIl 20 Febbraio 2019 sulla loro pagina Facebook, i Bomfunk MC's lanciano una nuova versione della hit \"Freestyler\".\nIl brano \u00e8 lo stesso di diciannove anni fa, nel video invece Marlo Snellman viene sostituito da una ragazzina che con lo smartphone ha molti pi\u00f9 poteri del suo predecessore. Il cantante \u00e8 inoltre vestito a guisa di vecchietta."}
{"id": "860300", "revid": "104773891", "url": "https://it.wikipedia.org/wiki?curid=860300", "title": "Breve periodo", "text": "Il breve periodo \u00e8, in macroeconomia, una prospettiva temporale (generalmente di pochi anni) all'interno della quale \u00e8 realistico assumere che il mercato del lavoro non subisca variazioni, e di conseguenza il livello generale dei prezzi si mantenga costante nonostante variazioni della produzione aggregata. La prospettiva di breve periodo \u00e8 fondamentale per poter utilizzare in maniera realistica il modello IS-LM, all'interno del quale per l'appunto il livello generale dei prezzi non viene assunto come una variabile determinante per l'equilibrio economico. K \u00e8 fisso mentre L \u00e8 variabile, da qui possiamo dedurre la funzione Q=f(L). Essendo L variabile la produzione aumenta ma a ritmi decrescenti quindi c'\u00e8 un richiamo alla teoria di Ricardo dei rendimenti decrescenti."}
{"id": "860304", "revid": "1161730", "url": "https://it.wikipedia.org/wiki?curid=860304", "title": "Divisione del lavoro", "text": "La divisione del lavoro \u00e8 un concetto importante nelle teorie economiche moderne, che riguarda in genere tutte le organizzazioni umane, dalle pi\u00f9 piccole comunit\u00e0, come la famiglia, fino alle pi\u00f9 grandi aziende multinazionali. Infatti il lavoro \u00e8 uno dei fattori della produzione e la sua organizzazione ha un ruolo essenziale nel funzionamento, nell'evoluzione e sulla qualit\u00e0 della vita in ogni tipo di societ\u00e0.\nPensatori.\nMenenio Agrippa.\nIn modo pi\u00f9 pittoresco, \u00e8 rimasto famoso l'apologo di Menenio Agrippa. Nei primi tempi della storia di Roma (494 a.C.), fece fronte ad una rivolta del popolo \u2013 i plebei \u2013, che si lamentava di doversi far carico del lavoro duro, mentre la classe dirigente \u2013 i patrizi \u2013 si appropriava gratuitamente dei prodotti. Nel suo apologo egli port\u00f2 ad esempio lo stomaco e le braccia del corpo umano, facendo vedere che, se allo stomaco viene negato il cibo procurato dalle braccia, anche il resto del corpo deperisce, braccia comprese.\nAdam Smith.\nSecondo Adam Smith, che \u00e8 considerato uno dei padri dell'economia classica moderna (dalla fine del XVIII secolo), si possono considerare due tipi di suddivisione del lavoro:\nLa divisione del lavoro aumenta la produttivit\u00e0 media del lavoro, ma pu\u00f2 essere applicata estensivamente solo se \u00e8 favorita da un allargamento dei mercati. Ad es., se un singolo operaio pu\u00f2 produrre un certo numero di prodotti con alti costi, inserito invece in un'impresa da modello smithiano produrr\u00e0 un numero assai maggiore di oggetti, con costi assai ridotti, ma che necessitano di un mercato di sbocco assai pi\u00f9 ampio.\nNella prima parte dell\"'Indagine sulla natura e le cause della ricchezza delle nazioni\" (1776) Smith intravide l'essenza dell'industria constatando che la divisione del lavoro rappresenta un significativo incremento nella produzione. L'esempio che ha portato \u00e8 stato quello, divenuto famoso, del fabbricante di spilli. Contrariamente a Platone, Smith non consider\u00f2 la divisione del lavoro come una conseguenza della disuguaglianza umana, ma formul\u00f2 la famosa frase che la differenza tra un portiere e un filosofo fosse pi\u00f9 una conseguenza della divisione del lavoro piuttosto che una causa. Pertanto, mentre per Platone il livello di specializzazione determinato dalla divisione del lavoro si manifestava esteriormente, per Smith \u00e8 stata il prorompente motore del progresso economico. \nTuttavia, in un altro capitolo della stessa opera, Smith critica la divisione del lavoro dicendo che essa conduce a una \"mutilazione mentale\" nei lavoratori: essi diventano ignoranti solitari siccome le loro vite lavorative sono confinate a un singolo e ripetitivo compito. La contraddizione ha portato a dei dibattiti riguardo all'effettiva opinione di Smith sulla divisione del lavoro.\nLa specializzazione e la concentrazione dei lavoratori sui loro singoli compiti minori all'interno del processo di fabbricazione spesso fa acquisire maggiore abilit\u00e0 e maggiore produttivit\u00e0 nella loro particolare mansione rispetto a quel che si otterrebbe impiegando lo stesso numero di lavoratori nelle mansioni pi\u00f9 ampie che precedentemente avevano.\nSmith vide l'importanza del confrontare le abilit\u00e0 con l'equipaggiamento, di solito nel contesto di un'organizzazione. Ad esempio, i fabbricanti di spilli erano organizzati con una persona che fabbricava la testa, un altro il corpo dello spillo, ciascuno usando differenti strumenti. Similmente egli sottoline\u00f2 che un gran numero di abilit\u00e0, utilizzate assieme in parallelo e dotate degli strumenti appropriati, erano richieste per costruire una nave.\nNel moderno dibattito economico dovrebbe essere usato il termine capitale umano. Lo stesso Smith, con la sua genialit\u00e0, suggerisce gi\u00e0 che gli enormi incrementi della produttivit\u00e0 ottenibili grazie alla tecnologia e al progresso tecnico sono possibili perch\u00e9 viene tenuto assai di conto e il capitale umano e fisico, soprattutto all'interno di un'organizzazione. In particolare la divisione del lavoro \u00e8 uno dei principi del liberalismo che lo considera base per l'ordine sociale.\nKarl Marx.\nL'aumento delle specializzazioni pu\u00f2 anche portare a lavoratori con pi\u00f9 scarse competenze e conoscenze globali, e alla totale mancanza di entusiasmo per il loro lavoro. Questo punto di vista \u00e8 stato ampliato e sviluppato da Karl Marx. Egli defin\u00ec il processo come \"alienazione\": Marx denuncia l'aspetto alienante di questo modo di produzione. N\u00e9 il prodotto, n\u00e9 il controllo su cosa e come si produce, n\u00e9 la possibilit\u00e0 di gestire liberamente le relazioni con le altre persone all'interno del luogo di lavoro sono ad appannaggio del lavoratore. In queste condizioni, il lavoro diventa la negazione dell'uomo, il suo contrario. Invece di essere il luogo dell'autorealizzazione pi\u00f9 alta dell'uomo, diventa quello del suo abbrutimento. Marx scrisse che \"con questa divisione del lavoro\", il lavoratore \u00e8 \"ridotto spiritualmente e psichicamente alla condizione di una macchina\". Egli credette che la produzione abbondante fosse essenziale alla liberazione umana e accett\u00f2 l'idea di una rigorosa divisione del lavoro solo come un temporaneo \"male necessario\".\nIl pi\u00f9 importante contributo teorico fornito dal Marx \u00e8 stata la sua netta distinzione tra la divisione \"sociale\" e la divisione \"tecnica\" o economica del lavoro. Questo significa che mentre certe forme di cooperazione arrivano semplicemente per necessit\u00e0 tecnica, altre sono puramente il risultato di una funzione di controllo sociale da parte di una classe e di una struttura gerarchica. Se queste due divisioni sono combinate assieme, potrebbe apparire che l'esistenza della divisione del lavoro sia inevitabile e immutabile per via di certe caratteristiche tecniche che la rendono possibile, quando invece essa \u00e8 (in buona parte) realizzata socialmente e influenzata da giochi di potere.\nPotrebbe accadere, per esempio, che sia tecnicamente necessario che lavori sia piacevoli che sgradevoli debbano essere gestiti da un preciso gruppo di persone. Ma a partire da quel singolo fatto, in realt\u00e0 non succede mai che ogni singola persona debba fare ogni singolo (piacevole e sgradevole) lavoro. Se un preciso gruppo di persone svolge i lavori spiacevoli e un altro quelli piacevoli, questo non pu\u00f2 essere certo spiegato dalla necessit\u00e0 tecnica: significa che \u00e8 stata presa una decisione sul piano sociale, che pu\u00f2 essere stata presa usando una variet\u00e0 di differenti criteri (cio\u00e8 commettendo un arbitrio). Questo comporta che i compiti potrebbero essere improvvisamente invertiti (se ad esempio avviene uno sconvolgimento al vertice dove sono prese le decisioni), o una persona potrebbe assegnare i compiti permanentemente, e cos\u00ec via.\nMarx suggerisce anche che la capitalistica divisione del lavoro si evolver\u00e0 col passare del tempo fino a quando il lavoro sar\u00e0 giudicato solamente in base alla produttivit\u00e0 del lavoro (il che comporta, ad esempio, l'assenza di un concetto diffuso e seguito di capitale umano), dove la produttivit\u00e0 del lavoro \u00e8 definita come lavoro che crea un surplus (eccedenza) di valori.\nTuttavia, l'esame del \"time use surveys\" suggerisce che commercialmente il lavoro effettuato dipende sempre, e procede insieme, al rendimento di un considerevole ammontare di lavoro volontario.\nSpesso pi\u00f9 lavoro ricade su persone che devono svolgere quel lavoro senza essere pagate e questo avviene proporzionalmente al taglio dei sussidi statali e all'aumento della privatizzazione.\nNella societ\u00e0 comunista immaginata da Marx, la divisione del lavoro \u00e8 trascesa, cio\u00e8 avviene un equilibrato sviluppo umano dove le persone esprimono pienamente la loro natura attraverso un'ampia variet\u00e0 di lavori creativi che essi svolgono.\nHenry David Thoreau.\nHenry David Thoreau ha criticato la divisione del lavoro nel suo \"Walden, ovvero La vita nei boschi\" (pubblicato nel 1854), sulla base che \u00e8 meno efficiente. Egli declama che l'uomo civilizzato in una societ\u00e0 civilizzata \u00e8 meno felice, in pratica, rispetto ad un uomo in una societ\u00e0 selvaggia. La risposta che lui fornisce \u00e8 l'auto-sufficienza, che lui trova sia abbastanza per coprire principali bisogni di ognuno.\nEmile Durkheim.\n\u00c9mile Durkheim scrisse a proposito di un mondo, che presenta divisioni e disuguaglianza, separandolo lungo le linee della \"solidariet\u00e0 umana\", dove il suo essenziale valore morale sta nella divisione del lavoro. Nel 1893 egli pubblic\u00f2 \"La divisione del lavoro sociale\" (\"De la division du travail social\"), il suo fondamentale trattato sulla natura della societ\u00e0 umana e il suo sviluppo sociale. In accordo con Franz Borkenau c'\u00e8 stato un grande incremento nella divisione del lavoro avvenuto nell'Ottocento dopo la Rivoluzione Industriale che ha introdotto le astratte categorie di lavoro, che si possono ricondurre all'idea cartesiana, tutta moderna, che la nostra esistenza corporea sia un mero oggetto della nostra (astratta) coscienza.\nLudwig Von Mises.\nLe teorie di Marx, che includevano dichiarazioni negative riguardo alla divisione del lavoro furono criticate da economisti austriaci come Ludwig Von Mises. Il principale argomento qui \u00e8 che i guadagni provenienti dalla divisione del lavoro superano di gran lunga i costi; che \u00e8 pienamente possibile far rientrare un equilibrato sviluppo umano all'interno del capitalismo, e che l'alienazione sia pi\u00f9 un'invenzione fantastica. Dopotutto, il lavoro non \u00e8 tutto quello che c'\u00e8 nella vita; esiste anche il tempo dell'ozio.\nGlobalizzazione.\nLa questione sulla divisione del lavoro raggiunge il suo culmine nelle controversie riguardo alla globalizzazione, che \u00e8 spesso interpretata come un eufemismo per l'espansione del commercio globale basato sul vantaggio competitivo. Questo significherebbe che i Paesi si specializzerebbero nel lavoro che essi possono fare meglio. I critici tuttavia obiettano che la specializzazione internazionale non pu\u00f2 essere spiegata al meglio in termini di \"lavoro che le nazioni svolgono meglio\", ma piuttosto questa specializzazione \u00e8 guidata pi\u00f9 da criteri commerciali, che favoriscono alcuni Paesi rispetto ad altri.\nL'Organizzazione per la Cooperazione e lo Sviluppo Economico si \u00e8 recentemente (28 giugno 2005) pronunciata sul fatto che: \n\"Politiche efficienti ad incoraggiare l'occupazione e a combattere la disoccupazione sono essenziali se i Paesi intendono cogliere pieno beneficio dalla globalizzazione ed evitare una ripercussione contro il libero commercio... I danni al lavoro in certi settori, di pari passo con le nuove opportunit\u00e0 di lavoro in altri settori, sono un inevitabile accompagnamento del processo di globalizzazione... La sfida \u00e8 assicurare che il processo di aggiustamento, coinvolto nel mettere a disposizione dei lavoratori nuove opportunit\u00e0 di lavoro, funzioni nel miglior modo possibile.\"\nDibattito moderno.\nNel mondo moderno, gli specialisti pi\u00f9 presi nei loro lavori dalla divisione del lavoro sono quelli coinvolti nella gestione e nell'organizzazione. In vista dell'estensione globale della divisione del lavoro, la questione viene spesso sollevata in merito a quale divisione del lavoro sarebbe la pi\u00f9 ideale, apprezzabile, efficiente e giusta.\nLa gerarchia nel lavoro \u00e8 alquanto inevitabile, semplicemente perch\u00e9 nessuno pu\u00f2 svolgere tutti i compiti in una volta; ma certamente il modo in cui queste gerarchie sono strutturate pu\u00f2 essere influenzato da una variet\u00e0 di differenti fattori. La domanda da porsi \u00e8 chi debba appartenere alla gerarchia.\n\u00c8 comunemente accettato che il principio pi\u00f9 equo nel collocare le persone all'interno della gerarchia sia quello di offrire prove di competenza o abilit\u00e0. Questo importante concetto occidentale di meritocrazia pu\u00f2 essere interpretato come la spiegazione o la giustificazione del perch\u00e9 la divisione del lavoro sia fatta cos\u00ec.\nIn generale, nelle economie capitaliste, certe cose non sono decise consapevolmente. Persone differenti provano soluzioni differenti, e quella che si rivela pi\u00f9 efficace (massimo rendimento con minimo sforzo) viene generalmente adottata. Spesso tecniche che funzionano in un certo posto o momento, non lavorano altrettanto bene in un altro. Questo non rappresenta un problema, poich\u00e9 l'unico requisito di un sistema capitalista \u00e8 che i benefici siano maggiori degli svantaggi.\nDivisione sessuale del lavoro.\nLa pi\u00f9 chiara esposizione sulle caratteristiche della divisione sessuale del lavoro intorno dimensione dell'intera societ\u00e0 umana pu\u00f2 essere riassunta nei comportamenti logicamente complementari implicati nella seguente forma: se le donne in et\u00e0 matura, cio\u00e8 capaci di rimanere pregne, in una determinata comunit\u00e0, tendono a svolgere l'attivit\u00e0 X (ad esempio preparare il terreno per la semina), esse svolgeranno anche l'attivit\u00e0 Y (la semina); mentre per l'uomo la logica inversione di questo esempio sarebbe che se gli uomini devono seminare allora preparano il terreno. La \"Cross Cultural Analysis of the \"Sexual Division of Labor\"\" di White, Brudner and Burton (1977, public domain) mostra che i compiti pi\u00f9 frequentemente scelti dalle donne con questo genere di legami logici sono quelli pi\u00f9 in relazione con una gravidanza.\nQuesta conclusione si \u00e8 ripetuta in studi di vario tipo, includendo anche le moderne economie industriali. Questi inevitabili comportamenti non restringono quanto lavoro per ogni compito dato pu\u00f2 essere svolto dagli uomini o dalle donne, ma sono solo le tendenze legate alla conformit\u00e0 dei ruoli. La logica conseguenza \u00e8 che le donne, nell'abbattere le foreste per l'agricoltura, ad esempio, tendono a fare l'intera sequenza di compiti finalizzati all'agricoltura su quelle radure. In teoria, questi tipi di comportamenti potrebbero essere rimossi da provvedimenti inerenti alla cura dei figli, ma non sono disponibili esempi etnografici."}
{"id": "860311", "revid": "1543377", "url": "https://it.wikipedia.org/wiki?curid=860311", "title": "Maria Rosa Quario", "text": "Atleta dal fisico minuto specialista dello slalom speciale, ha gareggiato a livello internazionale tra il 1979 e il 1986, vincendo quattro gare di Coppa del Mondo. Ha fatto parte, insieme alle compagne di squadra Daniela Zini, Claudia Giordani e Paoletta Magoni, della cosiddetta Valanga rosa.\n\u00c8 madre di Federica Brignone, anche lei sciatrice della nazionale italiana\nBiografia.\nCarriera sciistica.\nStagioni 1979-1980.\nIn Coppa del Mondo ottenne il suo primo risultato di rilievo l'8 gennaio 1979 sulle nevi della localit\u00e0 francese di Les Gets giungendo settima nello slalom speciale vinto dall'austriaca Regina Sackl. Venti giorni dopo si aggiudic\u00f2 la prima vittoria di carriera a Mellau in Austria, precedendo nell'ordine l'austriaca Annemarie Moser-Pr\u00f6ll e la francese Perrine Pelen. Nella stessa stagione riusc\u00ec a ottenere anche un altro podio sulla pista di Maribor in Jugoslavia (ora in Slovenia), un terzo posto alle spalle della liechtensteinese Hanni Wenzel e della tedesca occidentale Christa Kinshofer.\nL'anno dopo partecip\u00f2 ai XIII Giochi olimpici invernali di , negli Stati Uniti, dove termin\u00f2 ai piedi del podio, per soli 3 centesimi di secondo, nella gara di slalom speciale vinta dalla Wenzel, davanti alla Kinshofer e alla campionessa svizzera Erika Hess; non termin\u00f2 invece lo slalom gigante.\nStagioni 1981-1983.\nLa stagione 1980-1981 fu relativamente avara di soddisfazioni, tranne che per un podio ottenuto sul tracciato di casa di Piancavallo, risultato che biss\u00f2 l'anno successivo. Nel 1982 fu anche al cancelletto di partenza delle gare dei Mondiali di Schladming, in Austria, dove si classific\u00f2 12\u00aa nello slalom gigante e 5\u00aa nello slalom speciale, gara in cui era in testa al termine della prima manche. Al termine dell'annata riusc\u00ec a classificarsi 10\u00aa nella classifica generale di Coppa del Mondo, il suo miglior piazzamento in carriera.\nRaggiunse l'apice della carriera nel 1982-1983 vincendo due slalom a Les Diablerets, in Svizzera, e a Vysok\u00e9 Tatry in Cecoslovacchia (ora in Slovacchia), successi che, assieme ad altri piazzamenti di rilievo, le consentirono di giungere terza nella Coppa del Mondo di specialit\u00e0.\nStagioni 1984-1986.\nFu convocata per i XIV Giochi olimpici invernali di in Jugoslavia (ora Bosnia ed Erzegovina) concludendo 7\u00aa nello slalom speciale vinto dalla connazionale Paoletta Magoni.\nSal\u00ec per l'ultima volta sul gradino pi\u00f9 alto del podio in Coppa del Mondo, sempre tra i pali stretti, nel dicembre dello stesso anno a Sestriere, in Italia, mentre ottenne l'ultimo piazzamento tra le prime tre il 19 marzo 1985 a Park City, negli Stati Uniti. Si conged\u00f2 dall'attivit\u00e0 agonistica il 9 febbraio 1986 con un 11\u00ba posto nello slalom di Vysok\u00e9 Tatry.\nCarriera giornalistica.\nDopo il ritiro dalle competizioni, ha intrapreso la carriera giornalistica: iscritta all'albo dei professionisti della regione Valle d'Aosta dal 19 settembre 2001, segue gli sport invernali per \"Il Giornale\"."}
{"id": "860315", "revid": "601933", "url": "https://it.wikipedia.org/wiki?curid=860315", "title": "Leone Ebreo", "text": "Biografia.\nDiscendeva dall'illustre famiglia Abravanel, o Abarbanel: era infatti figlio di Isaac Abrabanel, famoso studioso del pensiero religioso ebraico che, per le sue capacit\u00e0 organizzative, era diventato tesoriere e ministro del re Alfonso V del Portogallo. Dopo che Isacco cadde in disgrazia, durante il regno di Giovanni II, nel 1484 Jehuda dovette fuggire insieme ai familiari dal Portogallo. Si rec\u00f2 dapprima a Siviglia, dove esercit\u00f2 la professione medica e assunse il nome di \"Leone\"; ma nel 1492 dovette fuggire anche dalla Spagna per le persecuzioni antisemitiche. In realt\u00e0 il re di Spagna, Ferdinando il Cattolico, avrebbe voluto trattenere Leone, a condizione per\u00f2 che il figlioletto Isacco fosse battezzato. Leone rifiut\u00f2 e si rifugi\u00f2, con i familiari, a Napoli, retta all'epoca da Ferrante di Aragona.\nA Napoli effettivamente c'era maggiore tolleranza e Leone pot\u00e9 dedicarsi alla professione medica e agli studi filosofici. Il figlioletto, tuttavia, gli venne sottratto con la forza, per decreto del re del Portogallo, battezzato e affidato ai domenicani. L'invasione di Carlo VIII (21 febbraio 1495) lo spinse a lasciare Napoli per Genova. A causa di disposizioni contro gli Ebrei, nella primavera del 1501 lasci\u00f2 Genova per Barletta, dove si era rifugiato il padre. Ritorn\u00f2 a Napoli lo stesso anno, su invito di re Federico. Rimase a Napoli anche dopo la battaglia del Garigliano (1503), e quindi la conquista del regno di Napoli da parte del regno di Spagna, per la protezione del vicer\u00e9 spagnolo Gonzalo Fern\u00e1ndez de C\u00f3rdoba. Caduto in disgrazia Gonzalo de Cordoba (1507), Leone si rec\u00f2 a Venezia, dove nel frattempo si era trasferito il padre. Dopo un soggiorno a Ferrara (1515) e a Pesaro (1516), nel 1521 torn\u00f2 a Napoli dove esercit\u00f2 la professione medica. Non si sa nulla della sua vita dopo questa data; nel 1535, anno di pubblicazione dei \"Dialogi d'amore\" era tuttavia sicuramente gi\u00e0 morto.\nScritti.\nLeone scrisse poesie in ebraico e in italiano, ma la sua fama \u00e8 legata ai suoi \"Dialoghi d'Amore\", pubblicati postumi a Roma nel 1535. I tre dialoghi (Dialogo I: D'Amore e desiderio; Dialogo II: De la comunit\u00e0 d'Amore; Dialogo III: De l'origine d'Amore) furono scritti forse prima in lingua ebraica e tradotti successivamente in lingua italiana. Protagonisti dei dialoghi, aventi il tema neoplatonico dell'amore, sono Filone, rappresentante della Passione amorosa, e Sofia, la Saggezza razionale. L'opera esercit\u00f2 una grande influenza sulla cultura della seconda met\u00e0 del XVI secolo."}
{"id": "860316", "revid": "14806", "url": "https://it.wikipedia.org/wiki?curid=860316", "title": "Bomfunk mc's", "text": ""}
{"id": "860319", "revid": "729019", "url": "https://it.wikipedia.org/wiki?curid=860319", "title": "Sojuz TM-22", "text": "La Sojuz TM-22 \u00e8 stata la 23\u00aa missione diretta verso la stazione spaziale Mir."}
{"id": "860322", "revid": "287204", "url": "https://it.wikipedia.org/wiki?curid=860322", "title": "Boni (famiglia)", "text": "I Boni sono un'antica famiglia patrizia di Firenze. Differenti rami della famiglia fecero parte anche delle famiglie nobili di Lucca, di Cortona e di Urbino.\nI Boni patrizi fiorentini.\nTra i Boni fiorentini dei primi tempi vanno ricordati Bonaccorso, Ottinello e Giovanni, valenti guerrieri che parteciparono al consolidamento del dominio fiorentino. Giovanni Boni nel 1336 ricopre la carica di Vescilliferus societatum, mentre Bonaccorso e Ottinello, dopo avere combattuto nella sfortunata battaglia di Altopascio (1325), furono prigionieri di Castruccio Castracani e furono condotti a Lucca, da dove verranno pi\u00f9 tardi liberati.\nAlla fine del XIII secolo una famiglia Boni fiorentina divenne proprietaria di Villa Le Macine a Firenze, in via Casamorata e la ebbe per pi\u00f9 di un secolo. Pass\u00f2 poi ai Boni-Tosinghi, grazie a un matrimonio fra una donna della famiglia Boni con un Tosinghi.\nAlla fine del Trecento troviamo ancora un Paolo Boni, priore nel 1383 dopo la vittoria della borghesia sul popolo, insorto negli anni precedenti con il famoso Tumulto dei Ciompi. La medesima magistratura fu conquistata da un Bernardo Boni nel 1436.\nA partire dal XIV secolo a Firenze, si distinsero in modo particolare due diverse famiglie Boni. La principale \u00e8 detta \u201cdal leone rampante\u201d, dallo stemma nel quale campeggia un leone rampante d'argento, mentre la seconda \u00e8 detta \u201cdalle catene\u201d dallo stemma usato: \"d'azzurro, a quattro catene da barriera d'oro, poste in croce di Sant'Andrea convergenti ai quattro angoli dello scudo e moventi da un anelletto d'argento in abisso, accostato da due stelle d'oro\". Questa famiglia \"dalle catene\" discende da Ambrogio di Meo di Bono e ottenne il priorato nel 1384 con Paolo di Ambrogio e nel 1463 con Bernardo, ebbe un podest\u00e0 a Castelfiorentino. Ebbe sepoltura nella chiesa di Santa Maria Novella e si estinse alla fine del Cinquecento.Il trattato storico pi\u00f9 antico relativo alla famiglia Boni \u201cdal leone rampante\u201d \u00e8 conservato nella Biblioteca nazionale di Firenze, annoverato nella raccolta manoscritta \u201cPasserini\u201d. Si tratta dell'estratto dai manoscritti di Scipione Ammirato il Vecchio, un tempo nella libreria dell'Ospedale di Santa Maria Nuova. L'autore esordisce parlando della doviziosa famiglia di Messer Simone da Gubbio, che quando si estinguer\u00e0 far\u00e0 confluire il proprio patrimonio nella famiglia Boni. L'autore non ne vede la causa, ma intuisce che fra le due famiglie dovesse esserci un qualche legame: \"[...] i Boni, con questi di Ms. Simone s'impacciano et \u00e0nno a fare insieme\". E in effetti pare che anche la famiglia fiorentina dei Boni dal leone rampante abbia origine da Gubbio.\nIn Firenze questa famiglia seppe emergere nei primi decenni del Quattrocento con i cambiatori Giovanni e Leonardo di Bartolo di Bono e i loro figli. \u00c8 da far risalire a questo periodo il matrimonio Boni-Carnesecchi, che fu probabilmente l'occasione della realizzazione dell'opera pittorica denominata Madonna Boni-Carnesecchi per via degli stemmi di queste due famiglie raffigurati alla base delle colonnine lignee a tortiglione della cornice che ospita il dipinto, opera di Tommaso di Cristoforo Fini, noto come Masolino da Panicale (Panicale, 1383 \u2013 Firenze, 1440 circa), datata 1423, conservata nella Kunsthalle di Brema. L'arma dei Boni, \u201cpartito di rosso e d'azzurro, al leone d'argento attraversante\u201d, \u00e8 dipinta sulla destra.\nNel corso del secolo i Boni estesero anche in Francia le loro attivit\u00e0 (talora confuse con quelle dei francesi Bonis di Montauban) e Bono di Giovanni fu insignito dell'Ordine cavalleresco da Renato d'Angi\u00f2 nel 1442, concessione per cui probabilmente caricher\u00e0 il petto al leone dello stemma con uno scudetto caricato dei gigli di Francia. Nello stesso anno i Boni ebbero accesso per la prima volta al priorato. Raggiunsero il vertice con Giovanni di Bono, che fu banchiere e che si fece costruire il prestigioso palazzo (oggi degli Antinori), prima di venire ucciso da suo cognato Gregorio Marzuppini. \nVerso il 1470 si assiste al fallimento della compagnia di Bono di Giovanni e dei figli Smeraldo e Andrea, forse in seguito alla violenta morte del suo capo, Giovanni di Bono. Giovanni di Matteo, intorno alla met\u00e0 del XV secolo, forse spinto anche dalle difficolt\u00e0 finanziarie attraversate dalla famiglia, si trasfer\u00ec nella Lunigiana fiorentina, in occasione dell\u2019espansione di Firenze in quella regione, nella podesteria di Codiponte, dove acquist\u00f2 beni nella villa di Alebbio. Qui svolger\u00e0 attivit\u00e0 di \"cambiatore\", attivit\u00e0 che sar\u00e0 continuata anche dai suoi discendenti. Nella prima met\u00e0 del XVI secolo, i fratelli Andrea e Santo, figli di Giovanni di Matteo Boni, probabilmente per motivi inerenti al commercio, trasferirono la loro residenza e le loro attivit\u00e0 nella Garfagnana estense, dove questo ramo della famiglia risieder\u00e0 fino alla seconda met\u00e0 del XIX secolo, quando, a seguito dell'Unit\u00e0 d'Italia, i diversi rappresentanti del casato si diramarono dapprima in Toscana e poi nell'Italia del Nord.\nI Boni \"dal leone rampante\" a Firenze abitarono nei pressi della parrocchia di santa Maria Maggiore, dove ancora sono ricordati da una via a loro intitolata. Ebbero sepoltura nella chiesa di san Gaetano, testimoniata dalla pietra tombale con stemma di Giovanni di Andrea Boni (m. 1644) sul pavimento davanti all'altare maggiore.\nLa famiglia Boni partecip\u00f2 alla vita pubblica di Firenze ricoprendo la carica di Priori presso il Priorato delle Arti, in particolare ne diede dodici negli anni: 1442, 1448, 1455, 1469, 1480, 1486, 1488, 1491, 1495, 1510, 1518 e 1529. I Boni inoltre furono iscritte nella lista di Famiglie senatorie del Granducato di Toscana e presero parte al \"Senato fiorentino\".\nMotto di questa famiglia: \"Pro fortis hast\u0101 dea\".\nAlcuni personaggi di spicco\nI Boni di Lucca.\n\u00ab\u00c8 antica nella citt\u00e0 di Lucca la nobilt\u00e0 di questa famiglia\u00bb. Con queste parole lo storico lucchese del Settecento G.V. Baroni inizia la trattazione della storia della famiglia Boni, che ebbe beni anche in Camaiore e in Nocchi di Camaiore.\nOriginata da Ugolino di Bono, vissuto nel XIII secolo, questa famiglia appoggi\u00f2 la parte guelfa e dunque conobbe l'esilio all'epoca di Castruccio Castracani, \u00abcome al libro degli assenti del 1335\u00bb.\nDi questo casato, Bartolomeo fu prescelto fra i Signori di Lucca costretti a prestare giuramento di fedelt\u00e0 a Giovanni I di Boemia il 20 agosto 1331 alla Porta San Gervasio.\nBarso di Bono Boni \u00abgodeva una casa grande nel castello di Camaiore, nel sesto di S. Martino [\u2026] nella quale, sopra la porta in pietra antica, si vede l'arme de' Boni, cio\u00e8 un sole\u00bb. Infatti lo stemma di questa famiglia \u00e8: \u201cdi rosso, al sole raggiante d'oro\u201d, alias \u201cdi verde, al sole raggiante d'oro\u201d.\nI Boni di Lucca intervennero pi\u00f9 volte nel consiglio degli Anziani e Giovanni Battista fu nominato castellano di Montignoso nel 1504, dopo essere stato fra i Conestabili della citt\u00e0. Nel 1575, \u00abavendo [il Consiglio] decretato che d'ogni Famiglia Nobile abile al Governo uno andasse al S. Giubileo in Roma con autorit\u00e0 di sostituire a chi fosse impedito altri, purch\u00e9 fossero Nobili et abili al Governo, fu dichiarato Francesco di Messer Bono come Nobile et abile al Governo [\u2026] e and\u00f2 a Roma con altri Nobili\u00bb. Aurelio Boni ebbe incarichi importanti presso la corte sabauda nel XVI secolo e fu insignito dell'Ordine dei Santi Maurizio e Lazzaro di nobilt\u00e0 e giustizia.\nLa famiglia diede alla Repubblica di Lucca medici, militari e religiosi. Tra questi, Rocco fu Canonico della Cattedrale di Lucca dal 1606 e fu al servizio del cardinale Muti; Giovanni Battista milit\u00f2 come capitano al servizio del duca di Parma e del re di Spagna, partecipando alla Guerra dei trent'anni; Curzio nel 1619 fu canonico lateranense e in Roma rivest\u00ec numerose cariche ecclesiastiche. La famiglia si estinse nel XVIII secolo.\nAlcuni personaggi di spicco\nI Boni di Cortona.\n\u00c8 attestata la presenza di una famiglia Boni a Cortona. Qui i Boni fecero parte delle famiglie nobili del dominio di Cortona ed ebbero il possesso della Signoria di Fusigliano, localit\u00e0 del territorio cortonese, di cui per\u00f2 furono in seguito privati, poich\u00e9 nell'anno 1371 Egidio Boni fu fatto capo della congiura tramata contro Francesco di Bartolommeo Casali, terzo Signore di Cortona, che ne invest\u00ec un suo Contestabile, o Capitano della famiglia de' Tozzi. \nAlcuni secoli dopo si form\u00f2 il ramo dei Baldelli-Boni, discendente dal matrimonio di Girolamo Baldelli con Elisabetta Boni, al quale appartenne il conte Giovanni Battista Baldelli-Boni, figlio nato da queste nozze. Con l'unione delle due famiglie e dei due stemmi dei rispettivi casati, si form\u00f2 un nuovo blasone: \"Inquartato: nel 1\u00ba e 4\u00ba d'azzurro, alla banda abbassata d'oro, caricata di tre foglie d'edera al naturale (Baldelli); nel 2\u00ba e 3\u00ba troncato: a) di rosso, a due stelle di 8 raggi d'oro, b) di nero, alla stella di 8 raggi d'oro, alla fascia d'oro sulla partizione (Boni)\". Il titolo di Conte venne concesso da Maria Luisa d'Etruria a Giovan Battista Baldelli Boni (nato a Cortona nel 1776 e morto a Siena nel 1831) e ai suoi discendenti con la patente del 29 maggio 1804. Egli fu anche nominato Barone dell'impero da Napoleone Bonaparte, nel 1809.\nI Boni di Urbino.\nUn ramo della famiglia Boni si insedi\u00f2 nella citt\u00e0 di Urbino, dove la famiglia godette dell'onore del Gonfalonierato nella seconda met\u00e0 del XVIII secolo e diversi esponenti furono iscritti nella Delegazione Araldica. \nUn Conte Boni \u00e8 presente nella lista dei feudi e dei feudatari dello Stato Pontificio, il quale nel 1803 \u00e8 associato al feudo di Castiglione di Cagli nel Ducato di Urbino. \nA Urbino i conti Boni ebbero dimora in un palazzo settecentesco di tipo gentilizio che porta ancora oggi il loro nome, Palazzo Boni. \nNella Chiesa e Convento di San Francesco a Urbino i Boni compaiono nei sacelli delle famiglie nobili di Urbino nella cripta e sui diciotto altari insieme ai Biancalana, Palma, Buffi e altri. \nAlcuni personaggi di spicco"}
{"id": "860325", "revid": "88599823", "url": "https://it.wikipedia.org/wiki?curid=860325", "title": "Medio periodo", "text": "Il medio periodo \u00e8 in macroeconomia una prospettiva temporale (generalmente di diversi anni, all'incirca cinque) all'interno della quale \u00e8 realistico assumere che vi possano essere variazioni nel mercato del lavoro per effetto di variazioni nella produzione aggregata; di conseguenza anche il livello generale dei prezzi entra a far parte delle variabili determinanti l'equilibrio economico. \nLa considerazione dei prezzi permette inoltre di analizzare il meccanismo di aggiustamento che si determina nel corso del medio periodo a seguito di variazioni nell'equilibrio di breve periodo. L'analisi del passaggio dall'equilibrio di breve periodo all'equilibrio di lungo periodo, attraverso il processo di aggiustamento di medio periodo, \u00e8 rappresentata dal modello AD-AS, che \u00e8 un'evoluzione del modello IS-LM ottenuta eliminando l'ipotesi (non pi\u00f9 realistica nel medio periodo) di stabilit\u00e0 del mercato del lavoro e quindi dei prezzi.\nIl riferimento temporale (in termini di anni) del medio periodo non \u00e8 uguale per tutti i sistemi economici, ma dipende dalla sensibilit\u00e0 con cui il mercato del lavoro di un certo paese reagisce alle variazioni di breve periodo e ai fattori che determinano l'aggiustamento di medio periodo."}
{"id": "860327", "revid": "533647", "url": "https://it.wikipedia.org/wiki?curid=860327", "title": "Stella al merito del lavoro", "text": "La Stella al merito del lavoro \u00e8 una decorazione della Repubblica Italiana che riprende e continua l'analoga decorazione istituita durante il Regno d'Italia.\nViene conferita dal presidente della Repubblica su proposta del ministro del lavoro a cittadini italiani, lavoratori dipendenti, distintisi per singolari meriti di perizia, laboriosit\u00e0 e buona condotta morale.\nLa decorazione comporta il titolo di \"Maestro del lavoro\".\nStoria.\nLe origini della decorazione risalgono al R.D. 1\u00ba maggio 1898, n. 195. Il re Umberto I istitu\u00ec una \u201cDecorazione del merito agrario ed industriale\u201d per gli imprenditori agricoli e industriali e una \u201cmedaglia d'onore\u201d per i loro dipendenti.\nCon il R.D. 9 maggio 1901, n. 168, il re Vittorio Emanuele III trasform\u00f2 questa decorazione nell'\u201dOrdine cavalleresco al merito agrario, industriale e commerciale\u201d. L'onorificenza poteva essere conferita anche ai dipendenti operai (art. 2, c. d).\nNel 1923 l'ordine, che nel frattempo aveva mutato denominazione in \u201cOrdine al merito del lavoro\u201d, venne sdoppiato. Il R.D. 30 dicembre 1923, n. 3031, restrinse l'accesso all'ordine ai soli imprenditori e, contemporaneamente, il R.D. 30 dicembre 1923, n. 3167, istitu\u00ec per i lavoratori la \"Stella al merito del lavoro\" che da allora ebbe vita autonoma.\nCol R.D. 4 settembre 1927, n. 1785, la concessione della decorazione venne estesa anche ai cittadini italiani residenti all'estero.\nLa decorazione venne concessa fino al 1943; riprese con la promulgazione della L. 18 dicembre 1952, n. 2389, in materia di Riordinamento delle norme relative alla decorazione della \u201cStella al merito del lavoro\u201d.\nQuesta legge, che all'art. 1 faceva espresso riferimento al R.D. 3167/23, introdusse per gli insigniti della decorazione il titolo di \"Maestro del lavoro\" (art. 4).\nCon la L. 29 ottobre 1965, n. 1230, venne prevista la possibilit\u00e0 di concedere la decorazione anche per \u00abonorare le memoria dei lavoratori italiani, anche residenti all'estero, periti o dispersi a seguito di eventi di eccezionale gravit\u00e0 [...] connessi al lavoro\u00bb.\nGli ultimi riordini in materia sono avvenuti nel 1967 e con la L. 5 febbraio 1992, n. 143.\nFrattanto, il 27 marzo 1954 si \u00e8 costituita la \"Federazione dei Maestri del Lavoro d'Italia\", dichiarata Ente morale con il D.P.R. 14 aprile 1956, n. 1625.\nOnorificenze.\nLe decorazioni sono conferite il 1\u00ba maggio, festa del lavoro, con decreto del Presidente della Repubblica, su proposta del Ministro del lavoro e, per quelle riservate ai lavoratori italiani all'estero, di concerto con il Ministero degli affari esteri.\nDurante il Regno, venivano conferite con decreto reale su proposta del Ministro per l'economia nazionale e, dopo il suo scioglimento nel 1929, del Ministero delle corporazioni.\nIl Ministro (per l'economia nazionale prima, delle corporazioni dopo e del lavoro oggi) rilascia ai singoli decorati il brevetto che fa fede del conferimento della decorazione.\nLa decorazione ha una sola classe anche se fino al 1967 poteva essere conferita una seconda volta qualora l'insignito avesse acquisito nuove benemerenze e comunque non prima che fossero trascorsi 15 anni.\nDal 1992, ogni anno possono essere concesse al massimo 1000 decorazioni, di cui 500 a lavoratori che abbiano iniziato dalle categorie contrattuali pi\u00f9 basse.\nIl numero massimo di decorazioni conferibili annualmente \u00e8 cresciuto nel tempo; era:\nCon la rinnovazione repubblicana divennero:\nLe decorazioni \"alla memoria\" sono sempre state attribuite in aggiunta a questi contingenti.\nRequisiti.\nCategorie.\nDal 1992 la Stella al merito del lavoro viene concessa ai lavoratori e alle lavoratrici, cittadini italiani, dipendenti:\nInizialmente, la Stella al merito del lavoro veniva concessa ai soli lavoratori manuali d'ambo i sessi, cittadini italiani, occupati nell'industria, nel commercio o nell'agricoltura; ne erano espressamente esclusi i funzionari e gli impiegati.\nNel 1926 la decorazione venne estesa anche ai lavoratori manuali dipendenti da aziende appartenenti allo Stato, alle province, ai comuni e agli enti morali.\nNel 1952 la Stella al merito del lavoro venne nuovamente ristretta ai soli dipendenti da imprese private, anche se soci di imprese cooperative.\nNel 1965 venne estesa ai dipendenti da enti pubblici ma con contratto di lavoro privato.\nNel 1967 vennero nuovamente ricompresi i dipendenti da imprese pubbliche e da aziende o stabilimenti dello Stato, delle regioni, delle province, dei comuni e degli enti pubblici.\nPer ultimi nel 1992 vennero aggiunti i dipendenti dalle organizzazioni sindacali e datoriali e dalle associazioni legalmente riconosciute.\nEt\u00e0 anagrafica e anzianit\u00e0 lavorativa.\nDal 1992, i candidati devono:\nInizialmente, l'anzianit\u00e0 lavorativa doveva essere di 25 anni per gli operai dell'industria o del commercio e di 35 anni per i lavoratori agricoli, ininterrottamente presso la stessa azienda o anche in aziende diverse ma con almeno 15 (industria e commercio) o 25 anni (agricoltura) presso una stessa azienda.\nNel 1927, insieme all'et\u00e0 anagrafica (da 35 a 40 anni), venne incrementato di cinque anni il requisito di anzianit\u00e0 lavorativa.\nNel 1952 l'anzianit\u00e0 lavorativa venne riportata per tutti a 25 anni presso una stessa azienda o anche in aziende diverse purch\u00e9 con almeno 15 anni presso una stessa azienda.\nNel 1967, ferma restando l'anzianit\u00e0 per chi aveva lavorato sempre nella stessa azienda, venne introdotto il limite minimo di 30 anni per chi aveva lavorato in aziende diverse.\nDal 1992, come detto, l'anzianit\u00e0 \u00e8 di 25 anni per tutti.\nMeriti.\nInizialmente i candidati dovevano essersi distinti per \u00absingolari meriti di perizia, di fedelt\u00e0 e di buona condotta morale\u00bb dizione che nel 1952 \u00e8 diventata: \u00absingolari meriti di perizia, di laboriosit\u00e0 e di buona condotta morale\u00bb.\nDal 1992 i candidati devono avere almeno uno dei seguenti requisiti:\nAltre tipologie.\nLa decorazione viene concessa, anche senza l'osservanza dei limiti di anzianit\u00e0 lavorativa, al lavoratore all'estero che abbia dato \u00abtali prove di patriottismo, di laboriosit\u00e0 e di probit\u00e0 da venir segnalato come esempio ai propri connazionali\u00bb.\nPer la concessione della decorazione \u201calla memoria\u201d si prescinde dai limiti di et\u00e0 anagrafica e di anzianit\u00e0 lavorativa.\nAccertamento dei requisiti.\nL'accertamento dei titoli di benemerenza dei lavoratori per la concessione della decorazione, dopo la soppressione nel 1994 della Commissione nazionale, \u00e8 passato alle commissioni costituite presso ciascuna Direzione regionale del lavoro (DRL).\nLe domande devono essere presentate entro il 31 ottobre di ogni anno; in caso di mancato accoglimento decadono ma possono essere ripresentate ex novo.\nInizialmente le proposte venivano vagliate da un'apposita Commissione costituita presso il Ministero dell'economia nazionale che segnalava i nominativi dei meritevoli al ministro che poi proponeva i decreti reali di concessione.\nDal 1930 era direttamente il Capo del Governo che riceveva le segnalazioni e proponeva i decreti.\nNel 1952 venne ripristinato il ruolo del Ministro del lavoro che riceveva le segnalazioni dall'apposita commissione costituita presso il ministero.\nNel 1992 venne introdotta una selezione preliminare da parte delle commissioni costituite presso gli Ispettorati regionali del lavoro che trasmettevano le proposte alla commissione nazionale.\nDal 1994 le commissioni regionali segnalano le proposte direttamente al ministro.\nBenefici.\nCon il R.D. 23 ottobre 1924, n. 2365, venne disposta l'assegnazione di un premio una tantum di 1112,20 lire ai decorati; tale premio veniva riconosciuto anche alle persone decorate negli anni precedenti. L'importo del premio fu arrotondato a 1100 lire nel 1927. Il premio non veniva concesso n\u00e9 ai decorati su indicazione ministeriale n\u00e9 ai lavoratori all'estero.\nDal 1952 non \u00e8 pi\u00f9 previsto alcun riconoscimento economico.\nInsegne.\nLa decorazione consiste in\n\u00c8 conforme al disegno araldico annesso al R.D. 25 gennaio 1925, n. 120.\nPer i lavoratori italiani all'estero, sul rovescio porta le parole \"MERITO DEL LAVORO ALL'ESTERO\".\n La decorazione va portata sul lato sinistro del vestito appesa ad un nastro listato di una banda color verde chiaro fra due bande, di uguale larghezza, di color giallo oro.\nIl nastro pu\u00f2 essere portato senza la Stella.\nLa concessione della seconda decorazione (fino a quando \u00e8 stata prevista, 1923-1943) veniva rappresentata da una fascetta d'argento apposta sul nastro della decorazione.\nLa decorazione prevista al momento dell'istituzione era leggermente diversa:\n Il nastro era color giallo oro.\nLa decorazione venne sostituita nel 1925 e distribuita anche ai precedenti decorati previa restituzione della vecchia.\nLegislazione.\nLa decorazione \u00e8 stata oggetto di numerosi interventi normativi che vengono di seguito elencati.\nNell'elenco non sono compresi i R.D. e i D.P.R. di conferimento della decorazione.\nR.D. 30 dicembre 1923, n. 3167 (G.U. 12 febbraio 1924, n. 36)\nR.D. 23 ottobre 1924, n. 2365 (G.U. 30 marzo 1925, n. 74)\nR.D. 25 gennaio 1925, n. 120 (G.U. 20 febbraio 1925, n. 42)\nR.D. 3 gennaio 1926, n. 20 (G.U. 15 gennaio 1926, n. 11)\nR.D. 17 marzo 1927, n. 548 (G.U. 27 aprile 1927, n. 97)\nR.D. 4 settembre 1927, n. 1785 (G.U. 5 ottobre 1927, n. 230)\nL. 14 giugno 1928, n. 1464 (G.U. 13 luglio 1928, n. 162)\nR.D. 18 marzo 1929, n. 461 (G.U. 13 aprile 1929, n. 87)\nR.D.L. 31 marzo 1930, n. 366 (G.U. 19 aprile 1930, n. 366)\nL. 18 dicembre 1952, n. 2389 (G.U. 31 dicembre 1952, n. 302)\nL. 5 gennaio 1955, n. 9 (G.U. 26 gennaio 1955, n. 20)\nL. 31 marzo 1961, n. 280 (G.U. 26 aprile 1961, n. 102)\nL. 29 ottobre 1965, n. 1230 (G.U. 15 novembre 1965, n. 285)\nL. 20 dicembre 1965, n. 1427 (G.U. 3 gennaio 1966, n. 1)\nL. 1\u00ba maggio 1967, n. 316 (G.U. 29 maggio 1967, n. 133)\nL. 26 ottobre 1971, n. 918 (G.U. 17 novembre 1971, n. 289)\nL. 5 febbraio 1992, n. 143 (G.U. 21 febbraio 1992, n. 43)"}
{"id": "860332", "revid": "599013", "url": "https://it.wikipedia.org/wiki?curid=860332", "title": "Responsabilit\u00e0 medica", "text": "Storia.\nLa professione medica, su cui hanno compiti di vigilanza gli ordini professionali all'uopo costituiti, \u00e8 da sempre inquadrata nella categoria codicistica delle professioni intellettuali.\nIl contratto col medico \u00e8 quindi contratto col professionista intellettuale. La prestazione medica, definita come prestazione d'opera intellettuale, \u00e8 regolata nell'ordinamento italiano dall'art.2230 ss.c.c., che rinvia alle norme sul lavoro autonomo in quanto compatibili.\nI problemi della materia iniziarono a sorgere con il pieno svolgersi dei principi costituzionali solidaristici, dello stato sociale ed in particolare di quelli sui trattamenti sanitari, e quindi sulle strutture che svolgono quella funzione pubblica.\nDa questa prospettiva, l'evoluzione della giurisprudenza ha risentito delle diverse forme organizzate di svolgimento della professione.\nDa principio si riteneva che non fosse dato di rinvenire un rapporto privatistico con il medico di una struttura sanitaria pubblica.\nIl medico, si diceva, era assimilato al dipendente pubblico, ed era responsabile solo nei confronti dell'Amministrazione (art.28 Cost.).\nD'altra parte, la struttura sanitaria pubblica non possedeva che una rada soggettivit\u00e0, che si riteneva impossibile integrare in un concetto di entit\u00e0 giuridica distinta rispetto allo Stato.\nIn questa prima fase, dunque, gli strumenti di tutela per il cittadino erano solo quelli derivanti dal codice civile o dal codice penale, e tipicamente dati in termini extracontrattuali, dal momento che, assunta la mancanza di uno dei soggetti, non era dato di ricavare alcuna convenzione contrattuale.\nN\u00e9 d'altra parte alcuna delle dottrine gi\u00e0 all'epoca presenti (es. \"contratto di fatto\") consentiva di dare credito fondatamente alla tesi che si potesse essere di fronte ad una prestazione contrattuale.\nSotto altro profilo, le strutture private subivano la diversa regolamentazione offerta dall'art.2232 c.c., che prevede la responsabilit\u00e0 del prestatore d'opera, e dei suoi ausiliari.\nLaddove non era rinvenibile una convenzione apposita, la struttura veniva colpita direttamente ex art. 1218 o indirettamente secondo l'art.2049 c.c..\nIn un momento successivo, si ritenne di individuare nelle costituite Unit\u00e0 Sanitarie una qualche personalit\u00e0 giuridica, pur sempre di diritto pubblico, e quindi verso le quali non era dato di utilizzare i comuni strumenti privatistici che gi\u00e0 all'epoca potevano essere utilizzati nei confronti di strutture private. In questo frangente, le relazioni fra Amministrazione e dipendenti divengono caratterizzate da una coloritura privatistica, finalmente idonea alla figura del medico quale professionista intellettuale, e lavoratore autonomo.\nIn questa fase, si consolida la teoria che vede il medico rispondere in via extracontrattuale. \nSi formano cos\u00ec due diversi indirizzi in Giurisprudenza: l'uno rivolto alle strutture private, e l'altro alle strutture pubbliche.\nCon l'inammissibile risultato che la struttura pubblica svolge la propria funzione senza idonee garanzie di soddisfacimento al cittadino - utente, nel momento nel quale, peraltro, v'\u00e8 maggior bisogno di tutele.\nLa percezione di tali disparit\u00e0 ed i rimedi \"ad hoc\" predisposti (cosiddetto \"Tribunale del malato\"), unitamente all'evoluzione del sistema pubblico di esercizio della funzione, ed in \"ultima ratio\", all'evoluzione dell'organizzazione sanitaria pubblica stanno oggi conducendo l'ambito privilegiario di attivit\u00e0 del medico pubblico ad un sistema maggiormente garantito.\nOnde assoggettare l'attivit\u00e0 medica ad un controllo pi\u00f9 pregnante dell'A.G. e fondare sistemi di tutela pi\u00f9 efficaci per chi debba ricorrere alle cure mediche, la Giurisprudenza, attraverso il ricorso a concetti di ordine sistematico ha mutuato dalla disciplina contrattuale e dalla clausola di cui all'art. 1173 c.c. un'apposita disciplina. Nella casistica giudiziaria viene marginalizzato il ruolo della responsabilit\u00e0 extracontrattuale a favore di quella contrattuale, e viene configurata la nuova responsabilit\u00e0 di origine negoziale, cosiddetta \"da contatto sociale\".\nLa responsabilit\u00e0 civile del medico.\nLa responsabilit\u00e0 civile del medico \u00e8 connotata da alcuni aspetti peculiari che risentono della particolare considerazione che il legislatore annette all'attivit\u00e0 medica.\nL'ente, il medico ed il contatto sociale.\nLa teoria da ultimo indicata sorge dal rilievo, espresso in recentissime pronunce, che il privato, in realt\u00e0 compia un'attivit\u00e0 negoziale, quando si reca in ospedale, o dal curante.\nA tale attivit\u00e0 negoziale va conferita tutela, sulla base delle espresse norme costituzionali.\nPer quanto riguarda il rapporto negoziale con l'ente pubblico (lo Stato), nell'esercizio di un servizio pubblico predisposto nell'interesse dei privati che ne fanno richiesta, non esercita poteri pubblicistici ma si limita a offrire un servizio.\nIl privato dunque, fatta la richiesta del servizio, acquista un vero e proprio diritto soggettivo che corrisponde alla soggezione (dovere giuridico) dello Stato.\nLa teoria reca con s\u00e9 il rilievo che, sebbene la fonte dell'obbligazione non sia un contratto, vero \u00e8 anche che vi \u00e8 pur sempre un rapporto giuridico fra paziente e struttura o paziente e medico, e che non si verte quindi in tema di responsabilit\u00e0 extracontrattuale.\nLa responsabilit\u00e0 del medico.\nLa responsabilit\u00e0 civile, ove riferita ad un soggetto, \u00e8 la conseguenza giuridica di un comportamento illecito. Essa viene ravvisata ove sia rinvenibile un rapporto fra fatto illecito ed evento, ed \u00e8 caratterizzata dall'aspetto patrimonialistico-risarcitorio.\nIl rimedio tipico della responsabilit\u00e0 civile \u00e8 dunque il risarcimento del danno.\nNella trattazione dovr\u00e0 quindi farsi riferimento a tre fondamentali tipi della problematica responsabilit\u00e0 medica: \nResponsabilit\u00e0 contrattuale.\nLa responsabilit\u00e0 contrattuale, quale tipo del \"genus\" della responsabilit\u00e0 civile, sulla base del disposto di cui all'art. 1173 c.c. si applica nei casi di convenzione contrattuale fra ente (o medico) e paziente.\nVa qui evidenziato che, come risultato dello sforzo di offrire maggiori tutele ai pazienti, in alcuni casi la giurisprudenza ha ravvisato un accordo espresso nel caso di sottoscrizione del cosiddetto \"consenso informato\", ovvero quel documento sul quale \u00e8 riportata una dichiarazione liberatoria del paziente nei confronti del medico, nella quale si attesta che quegli si ritiene avvertito del trattamento sanitario e delle conseguenze relative.\nIn termini generali, la norma di riferimento per determinare la responsabilit\u00e0 del medico sar\u00e0 quindi quella di cui all'art. 1218 s.s. c.c., con i temperamenti offerti dall'art. 2236 c.c., che dispone che il medico risponde, in caso di problemi tecnici di speciale difficolt\u00e0, solo in caso di dolo o colpa grave.\nIn ordine a questa ultima norma, va detto che la giurisprudenza tende ad ignorare le istanze di coloro che la vorrebbero applicata, sul presupposto che in realt\u00e0, ad oggi \u00e8 esigibile una diligenza spesso superiore a quella che il legislatore aveva in mente alla stesura dell'articolo citato. Ci\u00f2 in forza delle frequenti specializzazioni dei medici, e della particolare attenzione verso la categoria sanitaria che caratterizza questo periodo storico.\nTuttavia, se il danno non \u00e8 prevedibile, sulla base delle cognizioni tecniche al momento del sorgere dell'obbligazione, il medico sar\u00e0 obbligato ai risarcimenti solo in caso di dolo. \nPerch\u00e9 sorga la responsabilit\u00e0 contrattuale, risarcitoria, \u00e8 necessario anzitutto che il danno sia configurato come conseguenza immediata e diretta del comportamento negligente del medico.\nIl nesso di causalit\u00e0, va ravvisato ove il danno sia conseguenza immediata e diretta. Con conseguenza diretta si fa riferimento all'orientamento causale. In sostanza, la responsabilit\u00e0 sorge ove il medico abbia prodotto l'evento in maniera che questo sia riconducibile direttamente alla sua condotta. Sicch\u00e9 egli non sar\u00e0 responsabile nella \"quota\" dell'intervento eziologico di eventuali concause. \nPer immediatezza si intende il requisito negativo del nesso di causa, inteso nel senso della mancanza di un concorso di altre cause efficienti, che possano aver reso mediato l'apporto causale del medico. In conclusione si richiede che la condotta illecita sia \"antecedente causale\" rispetto all'evento, che sia scientificamente provata la regolarit\u00e0 del processo causale, che tale ricostruzione sia anche logicamente e razionalmente credibile (v. sent. Cass. \"Franzese\").\nIl danno si atteggia come danno da inadempimento contrattuale dell'obbligazione di mezzi contratta, intendendosi il canone di condotta adempiente migliore possibile con riferimento all'interesse del paziente (art.1174, c.c.), ma anche come danno ulteriore che derivi dall'evento cagionato dalla condotta inadempiente.\n\u00c8 possibile al medico liberarsi della responsabilit\u00e0 per inadempimento solo ove la prestazione sia impossibile e tale impossibilit\u00e0 non gli sia imputabile (art.1218 c.c.).\nIl medico o la struttura sanitaria sono tenuti a rispondere, oltre che ai propri fatti di inadempimento, anche a quelli dei sanitari della cui opera si avvale, anche qualora non siano suoi dipendenti.\nResponsabilit\u00e0 extracontrattuale.\nLa responsabilit\u00e0 extracontrattuale, a differenza di quella ora insegnata, presenta differenze anzitutto in ordine al regime della prova, ove la prima risente di un regime probatorio di favore, mentre la seconda richiede l'adempimento dell'onere su ciascuno degli elementi fondanti.\n\u00c8 dunque richiesta la prova del danno ingiusto, dell'evento dannoso, del nesso causale, del fatto (v.Responsabilit\u00e0 extracontrattuale).\nResponsabilit\u00e0 da contatto sociale.\nLa responsabilit\u00e0 da contatto sociale qualificato, ai limiti del contratto e del fatto illecito, figura ricostruita dalla giurisprudenza sulla base di norme ritenute un tempo non direttamente applicabili, alle quali oggi si fa sempre pi\u00f9 ricorso, alla ricerca di tutele da offrire a situazioni giuridiche particolarmente bisognevoli.\nIl contatto sociale, come detto, nasce da un fatto integrato in un negozio. Tale negozio \u00e8 costituito dalla richiesta di erogazione di un servizio e dall'accettazione di tale richiesta, d'altra parte.\nDa tale rapporto, che si sustanzia in una relazione negoziale fra i soggetti coinvolti, sorgono da una parte il contratto di spedalit\u00e0 con l'ente ospedaliero, d'altro canto una relazione negoziale -che la giurisprudenza ancora stenta a definire compiutamente come obbligatoria- con il medico.\nOve sia integrato il contatto, il relativo onere probatorio sar\u00e0 posto a carico della parte che intende provarlo.\nLa disciplina applicabile rimane quella vista a proposito del contratto.\nIl nesso di causalit\u00e0.\nCi\u00f2 che non cambia, invece dal punto di vista probatorio, \u00e8 la prova del nesso causale. Che si tratti di Responsabilit\u00e0 contrattuale o extracontrattuale, o da contatto sociale, l'eziologia dell'inadempimento andr\u00e0 provata.\nE andr\u00e0 provata per dimostrare la lesione dell'interesse protetto ex art. 1174, sia che si richieda un risarcimento ex art. 1223 o 2043 c.c..\nLa responsabilit\u00e0 medica \u00e8 stato il campo ove le dottrine civilistiche e penalistiche si sono incontrate, dando vita ad un virtuoso scambio di opinioni, sull'argomento della causalit\u00e0.\nNell'evolversi storico visto poco sopra, al mutare delle stagioni economiche e sociali, sono state ricercate e trovate nuove vie per adeguare l'interpretazione alle diverse esigenze di volta in volta emergenti nelle aule dei Tribunali.\nSicch\u00e9, dalla originale tesi della causalit\u00e0 naturale (conditio sine qua non), che prevedeva la necessit\u00e0 di rinvenire un antecedente causale condizionante l'evento, si \u00e8 passato attraverso teorie indulgenzialiste, per le quali l'evento si considera prodotto dal fatto ove questo ne sia sviluppo prevedibile (causalit\u00e0 adeguata - id quod plerumque accidit) oppure ove il fatto sia presupposto necessario dell'evento salvo il caso dell'eccezionalit\u00e0 (c.umana- Antolisei).\nDi tale periodo indulgenzialista la dottrina ricorda l'applicazione frequente delle clausole di cui all'art. 2236 c.c., volte a impedire i risarcimenti in forza di supposte speciali difficolt\u00e0 tecniche e di un'assenza di atteggiamenti psichici rimproverabili. Tale concezione ha aperto poi la via a tesi eterodosse, che mischiavano la colpevolezza, quale prevedibilit\u00e0 dell'evento, con la tematica dell'eziologia.\nIn forza dei rapporti esistenti in questa materia fra nesso di causa e colpevolezza, l'attenzione penalistica si \u00e8 poi spostata sul piano della colpevolezza, e sul piano dei giudizi doppiamente ipotetici, per la cosiddetta \"causalit\u00e0 omissiva\", con importanti decisioni in materia.\nD'altro canto la dottrina civilistica, per ragioni che sono da ricondursi al diverso atteggiarsi della colpa e della causalit\u00e0 omissiva in diritto civile, \u00e8 rimasta maggiormente interessata dalle vicende relative alla cosiddetta \"imputazione oggettiva dell'evento\".\nTale teoria, di origine germanica, ha il pregio di utilizzare infatti una logica di tutela di beni giuridici, con un metodo pi\u00f9 affine a quello tipicamente civilistico. Nell'ambito delle attivit\u00e0 rilevanti per il diritto, essa infatti distingue le cosiddette \"attivit\u00e0 rischiose ma giuridicamente autorizzate\" (ad aumento del rischio consentito) e le \"attivit\u00e0 rischiose non pi\u00f9 giuridicamente autorizzate\" (aumento del rischio non consentito).\nTale teoria risolve per sistematicamente lecite le prime ove rispettose delle \"leges artis\" e delle autorizzazioni di legge, in forza della loro intrinseca utilit\u00e0 sociale.\nCondanna le seconde alla responsabilit\u00e0 al ricorrere di una duplice condizione: ove l'evento costituisca realizzazione del rischio non consentito e quindi prevedibile ex lege, ed ove l'evento sia evitabile con certezza, osservando le norme cautelari. Come \u00e8 evidente, si demanda all'elemento psichico il sorgere della responsabilit\u00e0.\nLa dottrina e giurisprudenza civilistica tendono oggi ad utilizzare, come avviene in altre discipline, un criterio non pan-giuridico.\nTale \u00e8 la teoria della causalit\u00e0 scientifica, che si fonda su leggi di copertura scientifiche. Essa, come univocamente si sostiene, \u00e8 la vera causalit\u00e0: \u00e8 in grado cio\u00e8 di dare risposte certe in ordine alla riconducibilit\u00e0 di un evento al fatto dell'autore.\nVengono quindi utilizzate, allo scopo, leggi di certezza scientifica, come anche leggi statistiche purch\u00e9 il gradiente probabilistico assurga al massimo scientificamente possibile, e l'esito risponda a una logica credibilit\u00e0 razionale.\nPur tuttavia, le operazioni giuridiche attengono all'aspetto sanzionatorio dei risarcimenti, ed in quanto tali, devono tenere conto del concorso di altre circostanze e dell'orientamento causale di queste, onde evitare risultati aberranti."}
{"id": "860333", "revid": "339392", "url": "https://it.wikipedia.org/wiki?curid=860333", "title": "Misrachi", "text": ""}
{"id": "860337", "revid": "833149", "url": "https://it.wikipedia.org/wiki?curid=860337", "title": "Automotrice", "text": "Il termine automotrice identifica generalmente un rotabile circolante su linee ferroviarie in grado di muoversi autonomamente, in quanto dotato di uno o pi\u00f9 apparati motori e relativo sistema di trasmissione, adibito al contempo al trasporto di viaggiatori, presentando cos\u00ec l'aspetto esteriore di una carrozza ferroviaria. Lo stesso termine nacque come semplificazione del termine originario, pi\u00f9 lungo, \"carrozza automotrice\".\nStoria.\nLe automotrici vennero inizialmente progettate e realizzate soprattutto per risolvere una serie di problemi che affliggevano l'esercizio delle linee secondarie: il bilancio d'esercizio sempre pi\u00f9 deficitario e l'eccessiva lentezza dei treni composti di materiale ordinario e locomotiva a vapore nelle tratte con molte fermate, cose che le rendevano sempre meno competitive rispetto al crescente traffico su strada.\nLe prime realizzazioni furono simili ai veicoli tranviari all'alba del XX secolo; in vari stati europei ove esistevano fabbriche di materiale motore vennero realizzate sia automotrici a vapore che con motori elettrici a corrente continua, alimentati da linea aerea, terza rotaia o accumulatori. \nAgli inizi degli anni dieci furono realizzati i primi rotabili dotati di un motore endotermico il pi\u00f9 delle volte a benzina e a ciclo Otto. Si trattava tuttavia di veri e propri autobus su rotaia, cambio e freni di tipo automobilistico, di scarsa potenza che presentarono per\u00f2 molti inconvenienti, fra cui l'alto consumo di carburante e l'elevato rischio di incendio. Vennero realizzati in Ungheria anche rotabili con tale impostazione ma muniti di trasmissione elettrica usati a partire dal 1903 sulle linee ferroviarie della compagnia ungherese ACsEV.\nChe il problema di un mezzo di trazione leggero ed economico fosse molto sentito dagli esercenti ferroviari e che non fosse solo italiano lo dimostra l'interesse suscitato nel 1925 dall'esposizione dei rotabili ferroviari di Seddin, presso Berlino, dove tra l'altro si concretizz\u00f2 la decisione delle Ferrovie dello Stato di ordinare e sperimentare le automotrici DWK ivi esposte.\nNel 1934 la Fiat Ferroviaria consegn\u00f2 alle Ferrovie dello Stato italiane le prime automotrici con motore Diesel, dopo che l'anno prima aveva fornito una serie denominata Auto 48 (riclassificata in seguito ALb 48); previa un'accurata campagna di stampa effettuata dal giornale \"Il Popolo d'Italia\", a fine ottobre del 1933 venne coniato e diffuso il termine \"Littorina\". Tale termine accompagner\u00e0 a lungo nel gergo popolare anche altri tipi di automotrice. \nLe automotrici ovunque produssero incrementi, a volte incredibili, di traffico viaggiatori perch\u00e9 dimezzavano le percorrenze in molti casi e avevano in genere un comfort pi\u00f9 elevato rispetto alle vecchie carrozze a due assi e terrazzini di uso generale. Nel settore delle automotrici elettriche lo sviluppo \u00e8 stato maggiormente precoce; gi\u00e0 a partire dagli anni venti molte ferrovie secondarie private e pubbliche avevano adottato vari tipi di \"elettromotrici\" per economizzare sulla gestione.\nGli anni quaranta hanno visto nascere molti progetti innovativi nel campo della trazione termica che spesso hanno visto la luce nell'immediato Dopoguerra; sono cos\u00ec nate automotrici sempre pi\u00f9 capienti e prestanti.\nLe ultime evoluzioni del concetto di automotrice, sempre pi\u00f9 confortevoli e accessoriate, hanno visto nascere composizioni binate o a tre elementi in versione sia elettrica, Diesel o bimodale.\nLe automotrici elettriche.\nSulla scorta dell'esperienza maturata nel settore tranviario, furono sviluppati mezzi di trazione automotori a trazione elettrica in grado di rimorchiare carrozze che, viaggiando promiscuamente con i treni ordinari su linee a grande traffico, non ne penalizzassero la circolazione a causa dello loro frequenti fermate.\nLe automotrici a vapore.\nMantenendo lo schema motore tradizionale, quello a vapore a stantuffi e bielle, si realizzarono vari tipi di automotrice a vapore in cui la parte motrice era accentrata sul primo carrello che quindi risultava complesso e pesante, al quale faceva seguito la carrozza vera e propria con un carrello posteriore di tipo classico. Gli inconvenienti per\u00f2 erano tanti: La caldaia, verticale, era piccola e il meccanismo motore ingombrante, le scorte d'acqua e di carbone troppo esigue per ragioni di spazio; ci\u00f2 si traduceva in poca potenza e bassa autonomia. Inoltre la disposizione squilibrata dei pesi si traduceva in cattiva qualit\u00e0 di marcia e aggressivit\u00e0 verso il binario. Vi era infine l'handicap dei lunghi tempi di approntamento e di rimessaggio del rotabile che per giunta richiedeva la presenza di due agenti a bordo. Ce n'era abbastanza per raffreddare gli entusiasmi iniziali, tuttavia fino agli anni dieci in tutta Europa continuarono gli esperimenti di ogni tipo al punto che entro la prima decade del XX secolo si contavano pi\u00f9 di un centinaio di automotrici a vapore nelle varie amministrazioni ferroviarie.\nLe prime automotrici con motore endotermico.\nUna delle prime utilizzazioni al mondo di rotabili automotori dotati di motori termici fu quella operata dalla compagnia ferroviaria ungherese ACsEV che dopo il deludente esercizio con automotrici a vapore nel 1903 inizi\u00f2 a provare automotrici a motori termici a trasmissione elettrica. In seguito alla riuscita dell'esperimento a partire dal 1906 acquist\u00f2 circa 40 rotabili del tipo; realizzati dalla fabbrica Johann Weitzer di Arad (Weitzer J\u00e1nos G\u00e9p,- Waggongy\u00e1r \u00e9s Vas\u00f6nt\u00f6de R\u00e9szv\u00e9nyt\u00e1rsas\u00e1g) montavano motori De Dion-Bouton ed equipaggiamenti elettrico Siemens-Schuckert.\nPu\u00f2 sembrare paradossale ma fu la prima guerra mondiale a dare un forte impulso allo sviluppo dei motori endotermici: nei primi anni venti cominci\u00f2 a manifestarsi un sempre maggiore interesse allo sviluppo di progetti che usassero tale propulsione per muovere una carrozza, dato che l'uso del motore elettrico, pur dando eccellenti risultati, necessitava di complesse e costose linee aeree per alimentarlo con la corrente elettrica, ancor pi\u00f9 se si trattava di un sistema trifase e quindi diveniva conveniente solo in presenza di un forte traffico di viaggiatori.\nL'anno 1924 fu un anno cruciale: a Berlino, alla stazione di Seddin si tenne un congresso ferroviario in occasione del quale si organizz\u00f2 un'esposizione di rotabili ferroviari. La delegazione di funzionari delle FS si interess\u00f2 molto, e volle provarli, a un gruppo di nuove automotrici costruite dalla \"Deutsche Werke Kiel A.G.\"(DWK). Si trattava di un rotabile a carrelli che veniva mosso da un motore Mercedes-Benz a 6 cilindri, alimentato a benzolo a ciclo Otto con carburatore; la trasmissione era composta da frizione e cambio meccanico a ingranaggi. Il rotabile era disponibile in varie versioni con motori e scartamento differenti. Nello stesso anno la ditta Romeo di Milano otteneva la licenza di costruzione che venne attuata nello stabilimento CEMSA di Saronno. Nello stesso 1924 venne emanato un decreto che incentivava l'uso di automotrici a motore endotermico cos\u00ec le FS ne ordinarono quattro unit\u00e0 ma ne chiesero la trasformazione dell'alimentazione a miscela di nafta e benzina con l'applicazione di uno speciale carburatore brevettato, Aliverti. Le unit\u00e0 furono la C.8701, poi N.8701, del \"tipo 1\" da 160\u00a0CV e le C.8801-03 (poi N.8801-03) da 100\u00a0CV.\nNel 1925 anche la \"Compagnia Generale Tranvie Piemontesi\" e la \"Compagnia delle Ferrovie del Mezzogiorno d'Italia\" (CMFI, Ferrovia Alifana) ne acquisirono una ciascuno. Quest'ultima poi la cedette, assieme a un'altra automotrice AEG-OM, a ciclo Otto e alimentazione mista, alla \"Societ\u00e0 per le Ferrovie Secondarie della Sicilia\" che le impieg\u00f2 per molti anni sulla ferrovia Siracusa Ragusa Vizzini.\nIl 1924 vide anche, in esperimento, una tra le prime automotrici termiche italiane costruita dalla Breda per le Ferrovie Nord Milano. Era un rotabile con cassa in legno a vestibolo centrale, in stile tranviario, montata su un telaio di ferro, chiodato, a carrelli di cui uno portante e uno motore che aveva i due assi accoppiati per mezzo di una biella e riceveva il moto attraverso un cambio a 4 marce da due motori da 35\u00a0kW. Tale rotabile, denominato M-1 forniva 60 posti a sedere e viaggiava alla velocit\u00e0 massima di 60\u00a0km/h. Diede molti disservizi, anche per la difficolt\u00e0 di far marciare in passo i due motori accoppiati, e fu ritirato dal servizio nel 1930.\nTra il 1925 e il 1926 le officine FS di Firenze utilizzando la cassa di una vecchia automotrice a vapore del gruppo 85, costruirono una automotrice dotata di un motore a ciclo Otto, alimentato a nafta, con carburatore riscaldato dai gas di scarico, e una trasmissione elettrica, sicuramente molto pi\u00f9 efficiente rispetto alla trasmissione meccanica tradizionale; venne denominata CE.860 (poi N.8301) e rimase utilizzata fino al 1934. Utilizzando la trasmissione elettrica ne vennero costruite ulteriori unit\u00e0 tra cui, intorno al 1928 una per la rete a scartamento ridotto della Sicilia."}
{"id": "860338", "revid": "24105", "url": "https://it.wikipedia.org/wiki?curid=860338", "title": "Bagna caoda", "text": ""}
{"id": "860343", "revid": "117105258", "url": "https://it.wikipedia.org/wiki?curid=860343", "title": "Jurij Pavlovi\u010d Gidzenko", "text": "Venne selezionato come cosmonauta nel 1987 (TsPK 8). Partecip\u00f2 a due missioni di lunga durata, una a bordo della stazione spaziale Mir (EO-20; 1994) e l'altra sulla Stazione Spaziale Internazionale (ISS) (Expedition 1; 2000), e una di breve durata (Sojuz TM-34/Sojuz TM-33; 2002), di nuovo sulla ISS. Si ritir\u00f2 dal Corpo cosmonauti nel 2004, per lavorare nel settore amministrativo del GCTC.\nBiografia.\nIstruzione.\nNel 1983 si laure\u00f2 presso la Scuola superiore di aviazione militare di Charkiv, specializzandosi in Aerei da combattimento tattici e di comando con un diploma di pilota ingegnere militare. Nel 1994 consegu\u00ec una laurea in Ricerca sulle risorse naturali presso l'Universit\u00e0 statale di geodesia e cartografia di Mosca. Nel 2004 ottenne una terza laurea all'Accademia dell'aeronautica Gagarin in Gestione di unit\u00e0 e formazioni militari. Nel 2011 consegu\u00ec una laurea in Amministrazione statale e municipale dell'Accademia presidenziale russa dell'economia nazionale e della pubblica amministrazione.\nCarriera militare.\nDal dicembre 1983 prest\u00f2 servizio nell'Aeronautica militare sovietica come aviatore nel 684\u00b0 Guards Fighter Aviation Regiment (IAP) della 119\u00aa Fighter Aviation Division (IAD), con sede a Tiraspol in Moldavia. Durante la carriera il colonnello Gidzenko accumul\u00f2 700 ore di volo sugli aerei L-39, MiG-21 e MiG-23M, raggiungendo la qualifica di pilota di 3\u00aa classe ed effettuando 145 salti con il paracadute.\nCarriera come cosmonauta.\nIl 6 ottobre 1987 venne selezionato come cosmonauta del Gruppo TsPK 8 del distaccamento dell'Aeronautica militare, iniziando l'addestramento generale dello spazio pochi mesi dopo. L'addestramento riguard\u00f2 la conoscenza approfondita del veicolo spaziale Sojuz e della stazione spaziale Mir, voli sugli aerei biposto, salti con il paracadute e addestramenti di sopravvivenza in inverno e nell'acqua. Il 21 luglio 1989, dopo aver superato con successo l'esame finale, ricevette la qualifica di Cosmonauta collaudatore. Continu\u00f2 l'addestramento avanzato di gruppo sul programma della Mir fino al 1994. Si ritir\u00f2 dal Corpo cosmonauti nel gennaio 2004 come cosmonauta collaudatore di 1\u00aa classe. Durante la sua carriera prese parte a due missioni di lunga durata, una a bordo della Mir (Mir EO-20; 1994) e una sulla ISS (Expedition 1; 2000), e una terza di breve durata (Sojuz TM-34/Sojuz TM-33; 2002), di nuovo sulla ISS; vol\u00f2 a bordo di due veicoli spaziali, Sojuz e Shuttle, e due stazioni spaziali, Mir e ISS. Si ritir\u00f2 dal Corpo cosmonauti nel 2004, per lavorare nel settore amministrativo del GCTC.\nMir EO-20.\nNell'agosto 1994 venne assegnato come comandante dell'equipaggio di riserva della Mir EO-17 (Sojuz TM-20) insieme al connazionale Sergej Avdeev e l'astronauta spagnolo Pedro Duque. Da dicembre dello stesso anno si addestr\u00f2 nell'equipaggio principale della Sojuz TM-22 per la Mir EO-20 con Avdeev e l'astronauta tedesco Thomas Reiter. \nIl 3 settembre 1995 part\u00ec per la sua prima missione spaziale a bordo del lanciatore Sojuz-U2, l'ultimo volo in cui venne usato per i voli con equipaggio, dal Cosmodromo di Bajkonur per raggiungere la Mir e prender parte alla missione di lunga durata Mir EO-20. Durante la missione supervision\u00f2 l'attracco automatico dei veicoli cargo Progress M-29 e M-30, assistette all'attracco della navicella Shuttle per la missione STS-74, che consegn\u00f2 il Docking Module, e svolse due attivit\u00e0 extraveicolari (EVA), una con Avdeev e l'altra con Reiter. Nella prima EVA, pi\u00f9 propriamente chiamata IVA (Attivit\u00e0 intraveicolare), spostarono il dispositivo di attracco dal boccaporto nadir a quello zenith del modulo Core per permettere l'attracco futuro del modulo Priroda, poi avvenuto con successo l'anno seguente. La missione venne prolungata di due mesi per la mancanza di soldi per lanciare l'equipaggio successivo; all'epoca fu la missione spaziale pi\u00f9 lunga svolta da un non russo, Thomas Reiter. L'equipaggio torn\u00f2 sulla Terra il 29 febbraio 1996, dopo 179 giorni di missione.\nExpedition 1.\nNella seconda met\u00e0 del 1996 si addestr\u00f2 per prender parte alla missione Mir EO-24 insieme a Pavel Vinogradov ma ad ottobre di quell'anno venne trasferito al programma Stazione Spaziale Internazionale (ISS). Da quel momento fino ad ottobre del 2000 si addestr\u00f2 per prendere parte alla prima missione di lunga durata della ISS, l'Expedition 1, insieme all'astronauta statunitense William Shepherd e il connazionale Sergej Krikal\u00ebv.\nIl 31 ottobre 2000 torn\u00f2 nello spazio a bordo della Sojuz TM-31, con il ruolo di comandante della Sojuz e ingegnere di volo 1 della Expedition 1. Una volta attraccati sulla ISS, che allora comprendeva solo i moduli Zarja, Unity e Zvezda, avviarono il sistema di supporto vitale. Il 16 novembre 2000, il primo veicolo di rifornimento, la Progress M1-4, non riusc\u00ec ad attraccare autonomamente al boccaporto nadir di Zarja; il cosmonauta Gidzenko dovette prendere il controllo manuale del veicolo con il sistema TORU e far attraccare manualmente la Progress. La navicella rest\u00f2 agganciata per due settimane prima di venir sganciata dalla ISS il 1\u00ba dicembre. Dopo lo sgancio trascorse 25 giorni in volo libero, per poi tentare nuovamente l'attracco allo stesso boccaporto il 26 dicembre. Come era accaduto la volta precedente, anche questa volta Gidzenko dovette far attraccare il veicolo in modalit\u00e0 manuale. Il sistema di attracco automatico Kurs funzion\u00f2 correttamente ma l'estensione del dispositivo di attracco era rimasta bloccata in posizione retratta ed era impossibile rilasciarla. Durante la missione l'equipaggio ricevette la visita di tre equipaggi Shuttle, la STS-97 con i primi pannelli solari dell'USOS, la STS-98 con il laboratorio Destiny e la STS-102 con rifornimenti. Il 24 febbraio 2001 l'equipaggio della Exp 1 con Gidzenko ai comandi effettu\u00f2 un redocking, cio\u00e8 lo sgancio e il riattracco in un altro boccaporto della stessa stazione spaziale, di 30 minuti da Zvezda a Zarja. Il 21 marzo 2001 atterr\u00f2 sulla Terra dopo 140 giorni di missione a bordo dello Shuttle Discovery per l'STS-102; solo un'altra volta, con l'Expedition 6, una Expedition ascese o discese dallo spazio con due tipi di veicoli spaziali differenti.\nSojuz TM-34/Sojuz TM-33.\nLa sua terza e ultima missione fu una missione di breve durata, il cui scopo principale era lo scambio dei veicoli Sojuz, le cosiddette missioni EP; le Sojuz infatti hanno un tempo in orbita limite, circa 200 giorni, superato il quale il produttore, in questo caso RKK Energija, non garantisce il completo funzionamento di tutte le sue componenti. Perci\u00f2, per le missioni di durata maggiore, veniva lanciato un equipaggio taxi, che spesso comprendeva un turista spaziale, per portare sulla ISS una Sojuz nuova e scendere con la Sojuz il cui tempo stava per scadere. Ci\u00f2 accadde il 25 aprile 2002 quando Gidzenko, l'astronauta italiano Roberto Vittori e il turista spaziale Mark Shuttleworth vennero lanciati a bordo della Sojuz TM-34 per una missione EP-3 di nove giorni sulla ISS. Atterrarono il 5 maggio a bordo della Sojuz TM-33 nel Kazakistan.\nDopo la carriera di cosmonauta.\nNel giugno 2001 venne nominato vicedirettore del 1\u00b0 dipartimento (addestramento cosmonauti) del GCTC. Il 25 dicembre 2003 divenne direttore del 3\u00ba dipartimento del GCTC. Nel maggio 2009 divenne vicedirettore del GCTC.\nVita privata.\nNacque nel villaggio di Elanets, distretto di Elanetsky nell'Oblast' di Mykola\u00efv in URSS nel territorio dell'attuale Ucraina. \n\u00c8 sposato con Olga Vladimirovna Gidzenko e ha due figli. Ama i giochi di squadra, il judo, il nuoto, il tennis, leggere romanzi, la fotografia e le passeggiate nei boschi."}
{"id": "860344", "revid": "729019", "url": "https://it.wikipedia.org/wiki?curid=860344", "title": "Battaglia di Arcis-sur-Aube", "text": "La battaglia di Arcis-sur-Aube fu combattuta dal 20 marzo al 21 marzo 1814 e fu vinta dall'esercito austriaco, comandato dal maresciallo Karl Philipp, Principe di Schwarzenberg contro le forze francesi sotto il comando di Napoleone.\nAntefatto.\nLa battaglia di Arcis-sur-Aube fu l'ultima battaglia di Napoleone contro gli alleati della Sesta coalizione, combattuta durante la campagna austriaca in Francia. Fronteggiando la convergenza delle armate alleate, Napoleone decise di attaccare Karl Schwarzenberg prima che il generale Bl\u00fccher attaccasse le linee di comunicazione dell'alta Marna.\nLa battaglia.\nAlle prime ore del 20 marzo Napoleone usc\u00ec da Arcis-sur-Aube (credette di essere impegnato debolmente dagli austriaci) per irrompere verso la Marna. Entro le 11:00 del 20 marzo, il maresciallo Ney ed il generale corso Sebastiani con 20.000 uomini, avevano costretto Karl Philipp von Wrede a capo di 43.000 uomini fuori dalla citt\u00e0 di Arcis, ad un duro combattimento. Entro le 13:00 Napoleone arriv\u00f2 lungo la riva settentrionale del fiume Aube ed attravers\u00f2 il ponte. Si svilupp\u00f2 cos\u00ec una cruenta battaglia di cavalleria che dur\u00f2 dal pomeriggio all'indomani mattina senza interruzioni. Nel corso della notte Schwarzenberg port\u00f2 avanti 80.000 soldati per affrontare i francesi. Napoleone ricevette rinforzi durante la notte, compresa un'unit\u00e0 della Guardia imperiale, le due formazioni di cavalleria ed una divisione del VII Corpo d'armata comandata dal Maresciallo Oudinot, per un totale di 28.000 uomini.. Schwarzenberg, sospettando una trappola ed ancora inconsapevole del suo vantaggio numerico, non attacc\u00f2 fino alle 3:00 del mattino del 21 marzo. Dalla durata dell'attacco, Napoleone comprese che non stava affrontando una piccola forza alleata, per cui ordin\u00f2 alle sue truppe di riattraversare l'Aude. La retroguardia francese comandata dal maresciallo Oudinot, tenne a bada gli austriaci fino alle 6:00 prima di ritirarsi anch'essa al di l\u00e0 del fiume. Gli austriaci non fecero alcuno sforzo per inseguire i francesi che si ritiravano.\nConclusione.\nLa battaglia cost\u00f2 3.000 perdite ai francesi e 4.000 agli austriaci. Il 25 marzo gli alleati sconfissero il maresciallo Marmont ed il maresciallo Mortier a La F\u00e8re-Champenoise, e tre giorni dopo si ricongiunsero con il corpo di spedizione di Bl\u00fccher a Meaux. Gli alleati ignorarono i tentativi di Napoleone di tentare degli attacchi alle loro linee di comunicazione e si diressero su Parigi, che occuparono il 31 marzo.\nPer commemorare la vittoria, sorse in Bessarabia il centro di Arcyz, nell'oblast di Odessa."}
{"id": "860346", "revid": "198277", "url": "https://it.wikipedia.org/wiki?curid=860346", "title": "Concept car", "text": "Con la locuzione inglese concept car (in italiano \u00abvettura concettuale\u00bb) si intende un prototipo di autovettura, realizzato sulla base di uno o pi\u00f9 temi specifici, destinato a definire un nuovo concetto di utilizzo o il limite raggiungibile dalla tecnica nell'epoca in cui viene costruito, a volte senza tenere conto dei vincoli imposti dai coevi standard produttivi.\nDescrizione.\nNormalmente, i concetti in funzione dei quali vengono sviluppate le \"concept car\" sono di tipo funzionale come la sicurezza, i consumi, l'ergonomia, l'aerodinamica, il tipo d'impiego, o stilistico, una visione che possa saggiare gli stilemi che verranno adottati in futuro nel linguaggio visivo di una determinata casa automobilistica.\nLe \"concept car\" vengono appunto realizzate come prefiguratrici per nuovi modelli o per mostrare soluzioni di design o tecnologie avanzate che verranno adottate nella futura produzione della casa costruttrice. L'esposizione nei saloni di questi prototipi, anche in veste di \"maquette\", consente al costruttore di valutare il gradimento, mediante le reazioni del pubblico e della stampa specializzata.\nMolto raramente una \"concept car\" arriva alla produzione di massa, perlomeno nella sua veste originale. In alcuni casi, i prototipi sono destinati a rimanere un puro esercizio di stile. In altri, vengono presi come modello di supporto per l'esecuzione del veicolo di futura produzione; ci\u00f2 con le modifiche che si rendono necessarie per ottenere soddisfacenti risultati in termini di gradimento degli acquirenti, ma soprattutto di costi produttivi e omologabilit\u00e0.\nAd esempio, la \"concept car\" Runabout del 1969, progettata dalla Bertone per Autobianchi allo scopo di delineare una vettura sportiva per giovani con motorizzazioni, consumi e costi di manutenzione ridotti, venne utilizzata per realizzare, nel 1973, la Fiat X1/9; pur distinte dalle notevoli differenze dettate da esigenze produttive e di mercato, nella X-1/9 si possono facilmente individuare le comunanze tecniche e stilistiche con la Runabout."}
{"id": "860353", "revid": "122728225", "url": "https://it.wikipedia.org/wiki?curid=860353", "title": "Sbandata controllata", "text": "La sbandata controllata \u00e8 una tecnica di guida di auto e moto che consiste nel percorrere le curve facendo slittare le ruote posteriori verso l'esterno in modo controllato.\nTecnica.\nNel dettaglio, per compiere una sbandata controllata occorre prima eseguire all'ingresso di curva una secca sterzata, cos\u00ec da far girare l'auto o la moto (con la moto per lo pi\u00f9 ci si inclina, una brusca sterzata in moto determinerebbe una rovinosa caduta) leggermente di traverso rispetto alla direzione di marcia, facendo puntare il suo muso verso l'interno della curva: di conseguenza, anche le ruote si disallineano rispetto alla direzione di marcia e quindi \"derapano\", cio\u00e8 scivolano lateralmente continuando nel contempo a ruotare in avanti. A questo punto, se il pilota non interviene, l'angolo di sbandata (cio\u00e8 l'angolo tra la direzione di marcia e quella in cui \u00e8 rivolto il veicolo) aumenta sempre di pi\u00f9 e l'esito inevitabile \u00e8 la caduta nel caso di una moto e il testacoda (o a volte il ribaltamento) nel caso di un'auto.\nPer mantenere il controllo si deve subito portare le ruote dritte o in alcuni casi controsterzare leggermente in modo che siano sempre allineate alla linea di curvatura (cio\u00e8 rivolgere all'esterno le ruote anteriori) e azionare l'acceleratore. Se questa manovra \u00e8 eseguita correttamente, l'angolo di sbandata si stabilizza e il veicolo percorre tutta la curva con le ruote posteriori che derapano, rivolte verso l'interno, mentre quelle anteriori sono dritte o leggermente allineate con la direzione di marcia.\nVantaggi e svantaggi.\nVantaggi.\nIl risultato di una corretta esecuzione di tale tecnica porta la vettura (o la moto) ad allinearsi con il rettilineo successivo alla curva ben prima di aver completato la percorrenza di quest'ultima, avendo a questo punto l'opportunit\u00e0 di raddrizzare le ruote anteriori e accelerare a fondo prima di quanto avrebbe potuto fare se avesse percorso la curva senza sbandare. Un vantaggio innegabile, tanto maggiore quanto pi\u00f9 bassa \u00e8 l'aderenza fornita dagli pneumatici, problema molto sentito agli albori dell'automobilismo e motivo per cui Tazio Nuvolari affin\u00f2 tale tecnica fino a farne un suo tratto distintivo.\nSvantaggi.\nRisulta svantaggiosa invece per le moderne auto da corsa su pista, le quali sfruttano le ruote molto larghe e coefficienti di aderenza estremamente alti riuscendo a curvare in modo pi\u00f9 efficace senza derapare.\nUso.\nLa manovra della sbandata controllata \u00e8 una parte fondamentale del bagaglio tecnico dei piloti di moto e di auto da rally: essa infatti d\u00e0 vantaggi significativi, sia in termini di controllo che di velocit\u00e0 di percorrenza delle curve, soprattutto in condizioni di scarsa aderenza come ad esempio sullo sterrato o sulla neve. \nPericolosit\u00e0.\n\u00c8 assolutamente sconsigliato invece usare questa tecnica nella normale guida su strada per la sua pericolosit\u00e0: \u00e8 facile infatti, se non eseguita correttamente, perdere il controllo e provocare un incidente.\nInoltre essa risulta pi\u00f9 difficile da compiere con le automobili a trazione anteriore, perch\u00e9 la trazione sulle ruote posteriori facilita il controllo dell'angolo di sbandata, mentre con le auto a trazione anteriore la tecnica \u00e8 utilizzabile principalmente con curve brevi e pronunciate e con un azionamento lieve del comando gas per evitare il bloccaggio del differenziale che porterebbe a un sottosterzo."}
{"id": "860364", "revid": "731511", "url": "https://it.wikipedia.org/wiki?curid=860364", "title": "Circuito di Nogaro", "text": "Il Circuit Paul Armagnac \u00e8 un circuito automobilistico nei pressi di un aeroporto vicino alla localit\u00e0 di Nogaro, nel Sud-Ovest della Francia. Fu inaugurato il 3 ottobre 1960, con una gara della Formula Junior.\nHa ospitato per diverse stagioni il motomondiale nella sua tappa francese nonch\u00e9 la Formula 2. Attualmente ospita anche gare internazionali per camion. L'appuntamento pi\u00f9 tradizionale \u00e8 la \"Coppa di Pasqua\", gara riservata a vetture sport.\nNel 1973, la pista venne allungata fino a 3120 m. Nel 1987 vi sar\u00e0 un ulteriore miglioramento con l'ampliamento della pista, che verr\u00e0 ulteriormente allungata nel 1989. Con una forma bislunga, \u00e8 caratterizzato da due rettilinei collegati fra loro da due parti miste."}
{"id": "860365", "revid": "727854", "url": "https://it.wikipedia.org/wiki?curid=860365", "title": "Mutua induzione", "text": "La mutua induttanza (o mutua induzione) \u00e8 l'induttanza fra due circuiti elettricamente separati, quando il campo magnetico generato da uno esercita una forza elettromotrice sull'altro, e viceversa.\nLa forza elettromotrice indotta nel caso di mutua induttanza si scrive:\ndove formula_2 \u00e8 chiamato coefficiente di mutua induttanza ed \u00e8 dimensionalmente uguale ad un'induttanza (unit\u00e0 di misura: Henry).\nCalcolo del coefficiente di mutua induttanza.\nPresi due circuiti formula_3 e formula_4 percorsi da correnti variabili nel tempo, poich\u00e9 il flusso dipende linearmente dalla corrente, per il flusso concatenato con il secondo circuito si pu\u00f2 scrivere:\ne analogamente per il flusso concatenato con il primo circuito: \ncon formula_7 e formula_8 coefficienti di proporzionalit\u00e0. Si vuole ora provare che formula_9.\nFacendo uso della definizione di flusso possiamo esprimere il flusso concatenato con formula_4 anche come:\ndove formula_12 \u00e8 una superficie generica che ha per contorno il circuito formula_4 e formula_14 \u00e8 il campo magnetico generato dal circuito formula_3.\nOra si procede richiamando il potenziale vettore cos\u00ec da poter sostituire formula_16 che riscritto nell'integrale diventa:\nche per il teorema del rotore \u00e8 uguale a:\nA questo punto, ricorrendo all'equazione di Poisson si ha \nintegrale sul volume formula_20 della densit\u00e0 di corrente formula_21 possiamo esprimere il flusso come:\nRipetendo gli stessi passaggi per il flusso concatenato col circuito formula_3 si trova:\nOsservando le quantit\u00e0 tra parentesi nelle espressioni dei due flussi si vede chiaramente che sono identiche pertanto dev'essere formula_9.\nCaso generale.\nNel caso pi\u00f9 generale, in cui si hanno due circuiti, ognuno dei quali collegato ad un generatore, bisogna tenere conto sia della mutua induttanza che dell'autoinduzione, per cui la forma del flusso da usare nella formula precedente \u00e8 data, in base al circuito che si considera, da:\nIn generale si ha questo fenomeno nei trasformatori, dove la corrente I1 in entrata viene fatta passare attorno ad un nucleo di materiale ferromagnetico creando un flusso che induce una f.e.m. proporzionale alla corrente I1 stessa e inoltre richiude il flusso nel materiale ferromagnetico su cui \u00e8 avvolto anche il filo dove passa la corrente I2, in uscita. Lo stesso ragionamento si pu\u00f2 fare anche con la corrente in uscita I2. Il fenomeno \u00e8 descritto perfettamente dalle formule di cui sopra."}
{"id": "860368", "revid": "1714743", "url": "https://it.wikipedia.org/wiki?curid=860368", "title": "Ugo di Lotaringia", "text": "Origine.\nFiglio primogenito del re di Lotaringia Lotario II e della seconda moglie, Waldrada, scomunicata in quanto considerata concubina, da papa Nicola I.\nBiografia.\nNell'858, molto probabilmente dopo la nascita di Ugo, suo padre, Lotario II, aveva allontanato la moglie, Teoberga (o Teutberga \u2020 prima del 25 novembre 875), sostituendola, a corte, con la propria amante, la madre di Ugo, Waldrada, e, nel febbraio 860, aveva convocato un concilio ad Aquisgrana (o Aix-la-Chapelle), dove di fronte ai vescovi di Lotaringia, la regina Teoberga confess\u00f2 le sue colpe e fu condannata, per cui fu imprigionata, ma il sinodo non si pronunci\u00f2 sulla possibilit\u00e0 del secondo matrimonio.Nell'861, poi Lotario II, secondo la \"Chronica Albrici Monachi Trium Fontium\", aveva ripudiato Teoberga e, nell'862,con l'appoggio del fratello, l'imperatore, Ludovico (o Luigi) II e dello zio, il re dei Franchi orientali, Ludovico il Germanico, Lotario II aveva convocato un secondo concilio ad Aquisgrana, dove il sinodo dei vescovi aveva annullato il matrimonio con Teoberga, per cui era finalmente libero di sposare Waldrada. Secondo l\"'Herimanni Augiensis Chronicon\", il matrimonio fu celebrato nello stesso anno (862), dopo che il legame con Teoberga era stato sciolto, col favore del vescovo di Treviri, Thetgaud (Dietgold), e dell'arcivescovo di Colonia, Ghunter, che, secondo lo storico \"Baron Ernouf\", erano rispettivamente fratello e zio di sua madre Waldrada.\nNello stesso anno (863), per volere del papa Niccol\u00f2 I (820-867, papa 858-867), fu convocato, a Metz, un sinodo di vescovi Franchi nel quale si conferm\u00f2 la validit\u00e0 del matrimonio tra Lotario e Waldrada, basandosi su un preteso matrimonio tra Lotario e Waldrada, precedente all'unione di Lotario con Teoberga.Ma l'abate Uberto, fratello di Teoberga, intervenne presso il Papa Nicola I che, venuto a conoscenza di ci\u00f2 che era accaduto al sinodo, sconfess\u00f2 i suoi legati e annull\u00f2 le decisioni prese a Metz.Allora Lotario II, abbandonato da tutti, si appell\u00f2 al papa dichiarandosi disposto ad accettare ogni sua decisione.Teoberga, che, nel frattempo si era rifugiata nell'abbazia di Avenay, sotto la protezione dello zio di Lotario II, il re dei Franchi occidentali, Carlo il Calvo, rientrata in Lotaringia accompagnata dal legato papale, Arsenio, fu investita delle insegne della sovranit\u00e0, mentre sua madre, Waldrada, essendo state dichiarate nulle le sue nozze, fu costretta a partire per Roma, con Arsenio, per discolparsi di fronte al papa.Waldrada per\u00f2, giunta a Pavia, elusa la sorveglianza del legato papale, rientr\u00f2 in Lotaringia, dove, secondo il \"Folcuini Gesta Abbatum Lobiensium\", sia lei che Lotario II, sempre nell'865, furono raggiunti dalla scomunica papale e Ugo e le sorelle, nate nel frattempo, furono dichiarati bastardi.\nNell'867, secondo gli Annales Bertiniani, il padre lo nomin\u00f2 duca della contea d'Alsazia.\nAlla morte del padre, l'8 agosto 869 vicino a Piacenza, di ritorno da Roma, dove aveva perorato la causa del suo matrimonio con papa Adriano II (792-872, papa 867-872), non pot\u00e9 entrare in possesso dell'eredit\u00e0 paterna, in quanto era stato dichiarato bastardo. L'eredit\u00e0 sarebbe spettata al fratello di suo padre l'imperatore Ludovico II, il quale era impegnato in Italia, ma soprattutto non aveva un grosso seguito tra i nobili di Lotaringia, gli zii Ludovico il Germanico e Carlo il Calvo, che invece avevano parecchi sostenitori tra la nobilt\u00e0 della Lotaringia, poterono reclamare la successione, impossessandosi dei domini del nipote, e, l'anno seguente sancirono la spartizione col Trattato di Meerssen.Carlo il Calvo che aveva occupato l'Alsazia, tolse ad Ugo l'Alsazia che, col Trattato di Meerssen, fu annesso al regno orientale.Ugo, da quel momento fu pretendente al trono di Lotaringia e, per una quindicina d'anni, tent\u00f2 di recuperare l'Alsazia.\nSecondo il \"Conventu Compendiensi\", Ugo, che non accettava la situazione e si ribellava, nell'878, fu scomunicato da papa Giovanni VIII, in quanto figlio illegittimo.Ugo infatti aveva osato sfidare il nuovo re dei Franchi occidentali, Luigi il Balbo e dopo la morte di quest'ultimo, nell'879, il suo successore, Luigi III, che alleatosi col fratello il re di Aquitania, Carlomanno II e col cugino, il re di Alemannia, da poco eletto re d'Italia e (e futuro imperatore), Carlo il Grosso, nell'880, sconfisse Ugo, costringendolo a fuggire. Ugo, alleatosi al cognato, il marito della sorella Berta, Tebaldo d'Arles, fu ancora sconfitto dalle truppe di Ludovico II, comandate da Enrico di Franconia, assieme ad Adalardo il Siniscalco.Ugo allora, a Gondreville fece pace con Ludovico III il Giovane, che gli fece dono dell'abbazia di Lobbes.\nDopo la morte di Ludovico III il Giovane, Carlo il Grosso, che gli era succeduto come re dei Franchi orientali, nell'882, fece dono a Ugo del vescovado di Metz, con tutte le sue propriet\u00e0, ma Ugo si ribell\u00f2 e ancora una volta sconfitto, dovette rifugiarsi in Borgogna.\nUgo, per poter riconquistare il suo l'Alsazia ed il regno di suo padre, si ribell\u00f2, per l'ultima volta, nell'884, alleandosi con i Normanni della Frisia, guidati da Goffredo, che, nell'882, aveva sposato sua sorella, Gisella (860-908).Carlo il Grosso, che, in quello stesso anno, aveva riunito sotto la sua corona imperiale tutti i regni che erano stati di suo nonno, Ludovico il Pio e prima di lui di Carlomagno invi\u00f2 contro i ribelli le sue truppe guidate da Enrico di Franconia, che, nell'885, prima attir\u00f2 in un tranello Goffredo, che fu trucidato coi suoi pochi accompagnatori, disperdendo i suoi Normanni, poi invit\u00f2 Ugo a Gondreville, dove lo fece prigioniero e per ordine di Carlo il Grosso, lo fece accecare.Ugo prima fu inviato in Alemannia, nel monastero di Fulda, poi fu trasferito nel monastero di San Gallo, ed infine fu rinchiuso nel monastero della abbazia di Pr\u00fcm, dove, al tempo del re Sventiboldo fu tonsurato dove mor\u00ec non molto tempo dopo (ca. 895), e dove molto probabilmente fu tumulato.\nDiscendenza.\nNell'883, Ugo, secondo il cronista Reginone, spos\u00f2, come quarto marito, Friderada, che da poco era vedova di Wicberto(o Witbert ucciso in quell'anno), e poco prima era rimasta vedova del secondo marito, il conte Bernario (giustiziato sempre in quell'anno), che aveva sposato dopo la morte del primo marito, Engilrammo (\u2020 ca. 880), a cui aveva dato una figlia. I due non ebbero figli."}
{"id": "860373", "revid": "109058139", "url": "https://it.wikipedia.org/wiki?curid=860373", "title": "Locupletazione", "text": "Locupletazione: lo_cu_ple_ta_zi\u00f3_ne = s. f. (\"dal lat. tardo locupletatio-onis, letteralmente: arricchimento\").\nPer quanto raro esso \u00e8 un vocabolo frequente nella prassi formale giuridica, soprattutto nel campo dei lasciti e delle eredit\u00e0 essendo un significante strettamente legato al suo originale significato latino di locupletazione ovvero \"arricchimento\" mediante acquisizione patrimoniale (specialmente di immobili). \nQuando la locupletazione avviene a carico di altri in modo ingiustificato o privo di sostegno giuridico esso si dice \"ingiusta locupletazione\".\nUna notazione specifica sulla locuzione \"ingiusta locupletazione\".\nSignifica letteralmente: arricchimento ingiustificato e indiretto. Nel codice civile italiano l'articolo 2041 sancisce l'obbligo del risarcimento in caso si accerti l'ingiusto arricchimento creato mediante spostamenti patrimoniali ingiustificati in danno di qualcuno.\nUn soggetto che attui una pratica che gli crei un arricchimento patrimoniale senza averne titolo giuridico \u00e8 obbligato a indennizzare il soggetto passivo che subisce il danno patrimoniale. Tale indennizzo \u00e8 nella identica misura del danno subito non potendosi scavalcare il limite dell'effettivo valore sottratto perch\u00e9 in tal caso si avrebbe uno speculare ingiusto beneficio.\nNella legislazione civile italiana, all'articolo 2041 del codice civile, \u00e8 individuata l'azione generale di arricchimento, volta essenzialmente a evitare che possano sussistere degli spostamenti patrimoniali senza giustificazione. Cos\u00ec si evince dallo stesso dato letterale laddove si spiega che \u201c\"Chi, senza una giusta causa, si \u00e8 arricchito a danno di un'altra persona \u00e8 tenuto\u2026a indennizzare quest'ultima\"\u2026\u201d.\nIl tanto \u00e8 stato tolto e tanto deve essere restituito \u00e8 il collegamento eziologico tra le azioni giuridicamente definite."}
{"id": "860375", "revid": "729019", "url": "https://it.wikipedia.org/wiki?curid=860375", "title": "Lungo periodo", "text": "Per lungo periodo si intende in macroeconomia una prospettiva temporale (generalmente dell'ordine di decenni) nell'ambito della quale si porta a compimento il processo di aggiustamento dell'equilibrio economico nel corso del medio periodo.\nSi parla di lungo periodo anche con riferimento alla prospettiva temporale nell'ambito della quale si determina il processo di crescita del sistema economico verso pi\u00f9 elevati livelli di produttivit\u00e0, per effetto del progresso tecnologico."}
{"id": "860380", "revid": "15756", "url": "https://it.wikipedia.org/wiki?curid=860380", "title": "Battaglia di Harran", "text": "La battaglia di Harran si svolse nel maggio 1104 presso Harran (l'antica Carre) tra gli eserciti crociati dei Franchi ed i turchi che reggevano la fortezza.\nL'atto di belligeranza fu conseguenza della fine delle diatribe tra il principe Soqman di Mardin e Jerkemish reggente di Mosul, che unirono le proprie forze nel tentativo di riconquistare la citt\u00e0 di Edessa, a quell'epoca retta da Baldovino II di Gerusalemme che avuto notizia dei movimenti nemici chiese aiuto a due capitani crociati come Joscelin de Courtenay e Boemondo I d'Antiochia. In prossimit\u00e0 di Harran (l'antica Carre dove Crasso era stato battuto) gli eserciti crociati si riunirono in un unico apparato, accompagnato dall'arcivescovo Benedetto di Edessa e furono raggiunti anche dall'esercito di Antiochia capeggiato da Boemondo, Tancredi d'Altavilla, dal patriarca Bernardo e dall'ex patriarca di Gerusalemme, Daimberto.\nLa sfumata conquista.\nIl successivo ritardo nell'attacco alla fortezza \u00e8 imputato alla convinzione dei capi di poter facilmente avere la meglio sui turchi, foraggiate dalla disponibilit\u00e0 dei difensori a trattare la resa, ma soprattutto dalla disputa tra Baldovino e Boemondo su chi per primo dovesse alzare il proprio stendardo sulla fortezza. Questo stallo permise all'esercito turco di annullare il ritardo nell'operazione e di piombare sui crociati prima che questi potessero aiutarsi con le fortificazioni di Harran.\nLa battaglia.\nI comandanti di entrambi gli eserciti intendevano utilizzare la medesima strategia che prevedeva una grossa riserva di uomini da utilizzare per un attacco a sorpresa ma nell'evidente equilibrio di strategia ebbero la meglio i Turchi che dapprima attaccarono lo schieramento nemico sulla destra e poi si ritirarono inseguiti facendo cadere le truppe di Edessa nel tranello presso il guado del fiume Balikh.\nBoemondo, a capo delle truppe di Antiochia, dopo aver sconfitto il reparto che gli si era opposto, davanti alla fuga disordinata delle truppe di Edessa, fece arretrare le proprie truppe con ordine, senza riuscire a limitare le perdite degli uomini di Baldovino di Bourcq, che in ben pochi riuscirono a tornare dalla battaglia. Baldovino, Joscelin e l'arcivescovo Benedetto di Edessa caddero prigionieri. L'arcivescovo venne liberato quasi subito grazie a un contrattacco degli Antiocheni, mentre gli altri due condottieri rimasero a lungo prigionieri dei turchi. Boemondo e Tancredi si ritirarono con le loro truppe ad Edessa, dove organizzarono subito le difese per un assalto turco, che ritenevano imminente. Tancredi stesso, dietro supplica, prese la reggenza della citt\u00e0 rimasta orfana del proprio conte Baldovino.\nLe antiche rivalit\u00e0 tra Jerkemish e Soqman si riacutizzarono al momento della spartizione del bottino di guerra.\nConseguenze.\nLa sconfitta dei crociati ad Harran, assommata alle vicissitudini nella vecchia Europa, contribu\u00ec a minare il mito dell'invincibilit\u00e0 dei Franchi nato nel corso della Prima Crociata.\nL'Impero bizantino approfitt\u00f2 della sconfitta per imporre le sue rivendicazioni su Antiochia, e riconquistare Laodicea e parti della Cilicia.\nMolte delle cittadine governate da Antiochia si rivoltarono e furono ri-occupate dalle forze musulmane da Aleppo.\nSi rivoltarono anche i territori armeni in favore di Bisanzio o dell'Armenia.\nQuesti eventi indussero Boemondo a tornare in Italia per reclutare altre truppe, lasciando suo cugino Tancredi anche come reggente di Antiochia.\nGuglielmo di Tiro scrisse che non ci fu battaglia pi\u00f9 disastrosa di questa.\nEppure i danni per Antiochia furono tutto sommato limitati, dal momento che il principato normanno seppe riprendersi gi\u00e0 l'anno successivo,nonostante la sconfitta di Boemondo a Durazzo avesso consentito all'imperatore bizantino Alessio I Comneno (1081-1118) di imporre all'Altavilla il Trattato di Devol, che avrebbe fatto di Antiochia un vassallo dell'impero se Tancredi lo avesse accettato. Ad infliffere un colpo davvero devastante ad Antiochia sarebbe stata pi\u00f9 tardi la Battaglia dell'Ager Sanguinis nel 1119 (alle cui conseguenze comunque le fortunate campagne del principe Raimondo di Poitiers e dello stesso Baldovino di Bourcq, ormai re di Gerusalemme, seppero porre in gran parte rimedio);\nEdessa invece non recuper\u00f2 mai realmente e sopravvisse fino al 1144 solo per le divisioni tra i musulmani."}
{"id": "860387", "revid": "767487", "url": "https://it.wikipedia.org/wiki?curid=860387", "title": "Trattato di Chaumont", "text": "Il trattato di Chaumont fu un cessate il fuoco respinto, offerto dalle forze austriache a Napoleone nel 1814.\nA seguito di colloqui, nel tardo febbraio del 1814, fra i rappresentanti dell'Impero austriaco, Regno di Prussia, Impero russo e Regno Unito si convenne di tenere un congresso a Chaumont il 1\u00ba marzo 1814.\nIl risultante trattato di Chaumont fu firmato il 9 marzo 1814, (anche se datato 1\u00ba marzo), dallo Zar Alessandro I, dall'Imperatore Francesco II (con Metternich), re Federico Guglielmo III ed il Ministro degli Esteri britannico visconte Castlereagh.\nIl trattato imponeva a Napoleone di restituire tutti i territori conquistati e riportare le situazioni agli assetti esistenti prima della Rivoluzione francese in cambio di un cessate il fuoco. Se Napoleone avesse rifiutato il trattato gli alleati avrebbero continuato la guerra. Il giorno seguente, Napoleone rigett\u00f2 il trattato perdendo cos\u00ec ogni possibilit\u00e0 di negoziato."}
{"id": "860401", "revid": "121587828", "url": "https://it.wikipedia.org/wiki?curid=860401", "title": "Rockstar", "text": ""}
{"id": "860402", "revid": "94902", "url": "https://it.wikipedia.org/wiki?curid=860402", "title": "Rock Star", "text": ""}
{"id": "860403", "revid": "38120", "url": "https://it.wikipedia.org/wiki?curid=860403", "title": "Rock star", "text": ""}
{"id": "860404", "revid": "38120", "url": "https://it.wikipedia.org/wiki?curid=860404", "title": "Rock-star", "text": ""}
{"id": "860406", "revid": "1543377", "url": "https://it.wikipedia.org/wiki?curid=860406", "title": "El Pi\u00f1\u00f3n", "text": "El Pi\u00f1\u00f3n \u00e8 un comune della Colombia facente parte del dipartimento di Magdalena.\nFu fondato ufficialmente nel 1760 da Francisco Sayas, Ignacio Crespo, Vicente De la Hoz e altri. Il comune venne istituito 20 aprile 1915. La sua economia \u00e8 basata sull'agricoltura e l'allevamento.\nLe principali attrazioni turistiche sono la Chiesa di San Pietro Martire e il Monumento dell'Ave Maria. Le feste pi\u00f9 importanti sono il Carnevale, il giorno di San Pietro da Verona in aprile, El Milagroso in settembre, lo Unedited Song Festival e il Decimates Festival."}
{"id": "860411", "revid": "122845333", "url": "https://it.wikipedia.org/wiki?curid=860411", "title": "Javier Clemente", "text": "Prima giocatore, poi allenatore dell'Athletic Club, ha allenato, inoltre, numerose squadre spagnole ed estere, tra cui l'Espanyol, l'Atl\u00e9tico Madrid, il Betis, la Real Sociedad e l'Olimpique Marsiglia. \u00c8 stato allenatore della nazionale spagnola dal 1992 al 1998 e della nazionale serba dal 2006 al 2007.\nBiografia.\nInizi.\nInizia la sua carriera di calciatore nel 1968 all'Athletic Club. Colleziona in tutto 54 presenze tra squadra A e squadra B e smette molto presto a causa di un infortunio. Inizia la sua carriera di allenatore a 25 anni alla guida dell'Arenas Getxo. La stagione successiva si pone alla guida del Baskonia per due anni. Nella stagione 1980-1981 guida l'Athletic B e dalla stagione successiva si siede sulla panchina dell'Athletic Club.\nL'Athletic Club.\nL'Athletic di Clemente \u00e8 uno dei pi\u00f9 forti e vittoriosi della storia del Club. Egli affianca ai veterani Goikoetxea e Dani alcuni giovani ragazzi precedentemente allenati nella squadra B, tra cui Zubizarreta. Al suo secondo anno di panchina vince la Liga, che il club non deteneva da ben 27 anni. Il terzo anno di panchina riesce addirittura nella doppietta (Liga e Coppa del Re).\nI suoi primi anni come allenatore dell'Athletic sono inoltre noti per la rivalit\u00e0 nata con il Barcelona a causa degli attriti con l'allenatore dell'epoca, C\u00e9sar Luis Menotti, che criticava il gioco espresso dalla squadra di Clemente. Il tutto \u00e8 stato amplificato dalla gara di Liga al Camp Nou, quando Goikoetxea commette un grave fallo su Maradona costringendolo alla sostituzione. Quando le due squadre si affrontano di nuovo per la finale di Coppa del Re nel 1984 (vinta dall'Athletic 1-0) si scatena una rissa tra i giocatori in campo.\nUn altro episodio in cui Clemente \u00e8 stato al centro delle polemiche \u00e8 coinciso con il suo esonero. La decisione di impiegare costantemente da sostituto il giocatore di maggior classe, Manuel Sarabia, ha creato una serie di polemiche che lo hanno convinto a metterlo fuori squadra. Tra il 19 e il 31 gennaio 1986 la tifoseria si \u00e8 divisa tra \"clementistas\" e \"sarabistas\", creando un grande scandalo che ha messo alla prova la dirigenza. Dopo 12 giorni, per\u00f2, il presidente Pedro Aurtenetxe ha preso la decisione di esonerarlo e reintegrare l'attaccante in rosa, malgrado il rapporto di amicizia che lo legava al tecnico. L'esperienza di Clemente a Bilbao si concluse con un bilancio nettamente positivo, grazie alla sua ambizione e sicurezza in se stesso, che hanno portato una serie di successi senza precedenti; tuttavia, il rapporto conflittuale con gli elementi di maggior classe e l'insofferenza a qualsiasi attacco alla sua autorit\u00e0 lo hanno portato a concludere anzitempo l'esperienza a Bilbao.\nL'Espanyol.\nNel 1986 si siede sulla panchina dell'Espanyol, dove rimane per tre stagioni. Alla sua prima stagione giunge terzo, qualificandosi per un posto in Coppa UEFA. La stagione successiva guida la squadra alla conquista della finale, battendo avversari come il Milan e l'. Nella doppia finale incontra il , che batte in casa 3-0, ma da cui viene sconfitto al ritorno per 3-0. Il match termina ai rigori e l'Espanyol perde 3-2. La prima avventura di Clemente all'Espanyol si conclude nel 1989.\nLa stagione 1989/90 vede Clemente sedersi sulla panchina dell'Atl\u00e9tico Madrid, con il quale conquista un secondo posto nella Liga. Viene richiamato, la stagione seguente, sulla panchina dell'Athletic Club, ma l'esperienza non produce i risultati della gestione precedente e dura, quindi, pochi mesi.\nTorna nel 1991 sulla panchina dell'Espanyol, con il quale giunge sedicesimo.\nLa nazionale spagnola.\nAlla fine della stagione 1991/92 viene chiamato a dirigere la nazionale spagnola. Guida la squadra per 62 partite, vincendone 36. Partecipa ai Mondiali del 1994 e del 1998 ed agli Europei del 1996. Al primo mondiale si arrende ai quarti di finale contro l', cos\u00ec come agli europei, ma contro l' ai rigori. Al secondo mondiale non supera il girone di qualificazione nonostante un'ultima vittoria per 6-1 contro la . Si dimette dopo la sconfitta contro Cipro nelle qualificazioni europee per il 2000.\nDopo Francia '98.\nDal 1998 inizia un \"giro di panchine\" che lo vede allenare il Betis, il Real Sociedad, l'Olympique Marseille ed il Tenerife per una stagione ciascuno, di nuovo l'Espanyol per due stagioni e infine l'Athletic Club per una stagione.\nDal 21 luglio 2006 \u00e8 diventato allenatore della nazionale serba, con la quale ha stipulato un contratto di due anni che prevedeva vari bonus in denaro per la qualificazione agli europei del 2008 e per ogni eventuale turno che avesse superato in tale competizione. Dopo la mancata qualificazione agli europei \u00e8 stato esonerato dalla Federcalcio serba.\nNel marzo 2008 \u00e8 stato nominato allenatore del Real Murcia, esonerato nel dicembre 2008.\nNell'aprile 2010, \"annoiato di essere un disoccupato in pi\u00f9\" nella Spagna zapateriana, accetta l'offerta del Real Valladolid per traghettare la squadra \"pucelana\" verso \"un'insperata salvezza\", visti i negativi risultati dell'intero campionato. Non riuscir\u00e0 nell'impresa, sfavorito anche da un difficile calendario che lo vede affrontare il al Camp Nou nell'ultima e decisiva giornata.\nLa nazionale del Camerun.\nIl 17 agosto 2010 la FECAFOOT annuncia, tramite un comunicato sul proprio sito, che Clemente sar\u00e0 il nuovo allenatore dei Leoni indomabili.\nIl 25 ottobre 2011 viene per\u00f2 esonerato in seguito agli scarsi risultati ottenuti.\nSporting Gij\u00f3n.\nDal 13 febbraio 2012, il tecnico basco \u00e8 incaricato di guidare la squadra asturiana dello Sporting Gij\u00f3n, in sostituzione dell'esonerato Manolo Preciado. Non riesce ad evitare la retrocessione.\nNazionale libica.\nIl 24 settembre 2013 viene ufficializzato un accordo tra Clemente e la nazionale libica. Dopo quattro mesi in carica, riuesce a portare la squadra africana a vincere il campionato delle nazioni africane 2014, primo titolo internazionale vinto dalla nazionale libica. Fallita la qualificazione alla Coppa d'Africa 2015, non riesce a qualificarsi neanche alla campionato delle nazioni africane 2016. In seguito alla sconfitta per 4-0 patita contro il in una gara di qualificazione al , nel 2016 viene sonerato. \nSelezione basca.\nIl 6 marzo 2019 assume la guida della selezione calcistica dei Paesi Baschi, ruolo che mantiene per due anni.\nRitorno alla nazionale libica.\nNel maggio 2021 torna sulla panchina della nazionale libica."}
{"id": "860418", "revid": "1522738", "url": "https://it.wikipedia.org/wiki?curid=860418", "title": "Repubblica islamica", "text": "Una repubblica islamica \u00e8 una forma di governo presente in Iran, Pakistan e Mauritania. \nSolo in Iran \u00e8 presente una maggioranza di sciiti duodecimani, mentre nelle altre repubbliche islamiche la maggioranza religiosa \u00e8 composta da sunniti. In questi stati la legislazione \u00e8 almeno in parte basata sulla legge islamica. In Iran il governo \u00e8 sottoposto all'autorit\u00e0 degli alti religiosi musulmani sciiti (ayatollah).\nIl modello iraniano.\nDopo il 1979, alla guida dell'Iran sal\u00ec al potere, con la Rivoluzione islamica, l'ayatollah Ruholl\u0101h Mosavi Khomeini, massimo esponente religioso della comunit\u00e0 sciita, il quale, rotti i rapporti con gli USA, dichiar\u00f2 l'Iran una Repubblica Islamica.\nDalla Rivoluzione del 1979 la \"Guida Suprema\" \u00e8 il rahbar o, in sua assenza, un consiglio di capi religiosi. Vengono scelti da un'assemblea di esponenti religiosi sulla base del loro curriculum e del grado di stima goduto presso la popolazione. La \"Guida Suprema\" nomina i sei membri religiosi del Consiglio dei Guardiani, composto da 12 membri, che ha il compito di approvare le candidature alla Presidenza della Repubblica e certificare la loro competenza e quella del Parlamento, al pari delle pi\u00f9 alte cariche giudiziarie. Egli \u00e8 inoltre comandante in capo delle forze armate.\nA capo dello Stato vi \u00e8 il Presidente, eletto a maggioranza assoluta con suffragio universale. Il suo mandato ha durata quadriennale e vigila sul buon andamento del potere esecutivo. Dopo la sua elezione, il Presidente nomina e presiede il Consiglio dei Ministri, coordina le decisioni del governo e seleziona le decisioni governative da sottoporre al parlamento. Il Parlamento iraniano, monocamerale e chiamato Assemblea Consultiva Islamica, \u00e8 composto da 290 membri, eletti con voto diretto e segreto, anch'essi con mandato quadriennale.\nTutta la legislazione deve essere vagliata, sin dal suo inizio, dal Consiglio dei Guardiani in base al principio della cosiddetta vil\u0101et-e faqih, ossia la \"tutela del giurisperito\", per controllare che le leggi non siano in contrasto col Corano e la dottrina islamica, nell'accezione propria dello sciismo duodecimano. I sei membri laici del Consiglio, giuristi nominati dal Parlamento, si pronunciano solo sulla costituzionalit\u00e0 delle leggi, mentre i sei membri religiosi esaminano la loro conformit\u00e0 con i dettami islamici."}
{"id": "860429", "revid": "180559", "url": "https://it.wikipedia.org/wiki?curid=860429", "title": "Monagas Sport Club", "text": "Il Monagas Sport Club \u00e8 una societ\u00e0 calcistica di Matur\u00edn, in Venezuela. Fondato nel 1988, il club gioca nella prima divisione venezuelana.\nLa Loter\u00eda de Oriente (una lotteria pubblica di Matur\u00edn) \u00e8 il patrocinatore principale del Monagas Sport Club. Negli ultimi anni il presidente della lotteria si fa carico della presidenza del club.\nStadio.\nGioca i suoi incontri casalingi all'Estadio Monumental de Matur\u00edn (52.000 posti) inaugurato il 17 giugno 2007. In precedenza (1987-2007) utilizzava lo Stadio Alexander Botinni (8.000 posti).\nOrganico.\nCalciatori in rosa.\n\"Aggiornato al 6 ottobre 2019\""}
{"id": "860433", "revid": "729019", "url": "https://it.wikipedia.org/wiki?curid=860433", "title": "Ematemesi", "text": "Il termine Ematemesi indica il vomito di sangue e pu\u00f2 essere dovuto a diverse cause.\nEziologia.\nLe cause si possono far risalire a:\nClinica.\nQualora l'emorragia riguardi la porzione pi\u00f9 alta del canale alimentare e il sanguinamento sia di una entit\u00e0 tale da venire espulso con l'emesi prima di venire ossidato dal pH acido dello stomaco, il sangue appare di colore rosso vivo, come avviene in corso di varici esofagee, ulcera peptica, esofagite con ulcerazioni, carcinomi come l'adenocarcinoma duodenale, gastrico ed esofageo e del carcinoma squamocellulare dell'esofago.\nSe il tempo di emorragia si prolunga e la perdita non \u00e8 di entit\u00e0 tale da stimolare immediatamente l'emesi per stiramento delle pareti gastriche, l'emoglobina presente nello stomaco viene degradata ad ematina ad opera dell'acido cloridrico e il sangue assume un colorito pi\u00f9 scuro, simile alla colorazione del caff\u00e8 (vomito caffeano).\nSegni associati a emat\u00e8mesi possono essere enterorragia (il sangue stimola la peristalsi intestinale) e melena. La melena associata ad ematemesi indica un sanguinamento che si protrae anche da diverse ore, tenendo conto che il tempo medio di transito intestinale \u00e8 72 ore."}
{"id": "860444", "revid": "767487", "url": "https://it.wikipedia.org/wiki?curid=860444", "title": "Emil Aarestrup", "text": "Di professione medico a Nysted nell'isola di Lolland, poi in Fionia a Odense, nelle ore libere scriveva poesie serene e voluttuose che, grazie all'incoraggiamento dell'amico poeta Christian Winther, raccolse e pubblic\u00f2 nel volumetto \"Digte\". N\u00e9 questa pubblicazione n\u00e9 la raccolta postuma \"Efterladte Digte\" ebbero buon successo. Fu invece fatto conoscere ed apprezzare dal critico letterario Georg Brandes, che recens\u00ec l'edizione postuma \"Danske digtere\".\n\u00c8 considerato uno dei pi\u00f9 grandi poeti danesi dell'amore erotico e sensuale. Le sue poesie ricordano, per certi aspetti, le liriche di Victor Hugo, George Gordon Byron, Carl Michael Bellman, Heinrich Heine, Friedrich R\u00fcckert e August von Platen-Hallerm\u00fcnde, anche se le fantasie romantiche spesso lasciano spazio anche a considerazioni realistiche, spesso di sfondo nazionalpopolare, e a contaminazioni legate alla cultura orientale.\nVanno ricordate anche le sue traduzioni di poeti romantici e le lettere (alla fidanzata e ad un amico) che danno un quadro della vita danese dell'epoca.\nA lui \u00e8 intitolato il premio letterario Aarestrup-medaljen."}
{"id": "860449", "revid": "122432392", "url": "https://it.wikipedia.org/wiki?curid=860449", "title": "Gianluca Lulli", "text": "Carriera.\nAla di 196 centimetri, nella sua carriera ha militato con la Virtus Roma, Reyer Venezia, Andrea Costa Imola, Pozzuoli/Napoli e Teramo.\nIl suo nome \u00e8 particolarmente legato alla squadra abruzzese in cui ha giocato pi\u00f9 di 10 anni e di cui ne rappresenta lo storico capitano. Il suo arrivo nella squadra biancorossa \u00e8 stato segnato dalle promozioni che portarono Teramo dalla B1 alla serie A in soli due anni. Resta in biancorosso fino a quando la societ\u00e0, nel 2012, non si iscrive a nessun campionato per problemi economici. Nella stagione successiva firma con quella che resta essere l'unica societ\u00e0 teramana ad avere una squadra senior in attivit\u00e0, il Penta Teramo. Al termine del campionato di serie C2 con quest'ultima (conclusasi con la eliminazione nei quarti di finale play-off promozione) dichiara alla stampa la fine della sua carriera sportiva."}
{"id": "860453", "revid": "135673", "url": "https://it.wikipedia.org/wiki?curid=860453", "title": "Bepi Pillon", "text": ""}
{"id": "860454", "revid": "767487", "url": "https://it.wikipedia.org/wiki?curid=860454", "title": "Il secondo libro della giungla", "text": "Il secondo libro della giungla (\"The Second Jungle Book\") \u00e8 una raccolta di racconti di Rudyard Kipling pubblicata nel 1895, seguito della raccolta precedente \"Il libro della giungla\".\nContiene cinque racconti su Mowgli e altri tre non legati tra loro, tutti ambientati in India (tranne uno), molti dei quali furono scritti da Kipling mentre viveva nel Vermont. Tutte le storie erano state pubblicate precedentemente su giornali e riviste nel 1894-1895, spesso con titoli diversi.\nLa scena sulla copertina della prima edizione del libro, che raffigura il cobra bianco dal racconto \"L'ankus del re\", \u00e8 basata su un disegno di John Lockwood Kipling (padre dell'autore).\nLibro.\nCapitoli.\nIl libro \u00e8 organizzato con una storia in ogni capitolo. Ogni storia \u00e8 seguita da un poema che funge da epigramma."}
{"id": "860464", "revid": "729019", "url": "https://it.wikipedia.org/wiki?curid=860464", "title": "Emottisi", "text": "Lemottisi (pronuncia corretta: ; pronuncia accettabile: ; ) \u00e8 l'emissione di sangue dalle vie respiratorie, solitamente attraverso un colpo di tosse.\nA seconda della quantit\u00e0 di sangue emessa, si pu\u00f2 variare dallo sputo striato di sangue (emoftoe) all'emissione di sangue misto a catarro, fino all'emissione copiosa di solo sangue; di solito il sangue si presenta schiumoso e di colore rosso vivo o rosato.\nEziologia.\nL'emottisi pu\u00f2 essere conseguenza di malattie neoplastiche, infiammatorie o infettive dell'apparato respiratorio; possono tuttavia essere in gioco anche patologie cardiache (stenosi mitralica, insufficienza ventricolare sinistra), malattie del fegato (varici esofagee), malattie della coagulazione del sangue, o traumi (ad esempio causati da corpi estranei o dall'intubazione delle vie aeree).\nClinica.\nEsami di laboratorio e strumentali.\nSpesso una semplice radiografia del torace non \u00e8 sufficiente a formulare la diagnosi, per cui \u00e8 necessario a volte programmare una broncoscopia, una risonanza magnetica o una TAC polmonare.\nDiagnosi differenziale.\nL'emottisi deve essere distinta dalla emissione di saliva mista a sangue proveniente da emorragie naso-faringee o da sinusiti, o dal sangue proveniente dall'apparato digerente emesso con il vomito (ematemesi)."}
{"id": "860468", "revid": "767487", "url": "https://it.wikipedia.org/wiki?curid=860468", "title": "Die Hard - Vivere o morire", "text": "Die Hard - Vivere o morire (\"Live Free or Die Hard\") \u00e8 un film del 2007 diretto da Len Wiseman.\nCostituisce il quarto capitolo della saga interpretata da Bruce Willis e dedicata al poliziotto John McClane, preceduto da \"Trappola di cristallo\", \"58 minuti per morire - Die Harder\" e \"Die Hard - Duri a morire\", e seguito a sua volta da \"Die Hard - Un buon giorno per morire\".\nTrama.\nIl detective John McClane viene incaricato di trovare un giovane pirata informatico, Matthew Farrell, ricercato dalla polizia che sta indagando sulla morte di alcuni hacker. Farrell, che senza rendersi conto delle conseguenze, ha collaborato al progetto che alcuni terroristi stanno per mettere in atto, scampa per merito di McClane ad un attentato.\nNel frattempo un attacco informatico su vasta scala mette in stato di crisi l'intera nazione americana. Dopo aver salvato il giovane hacker, McClane lo porta dal capo dell'FBI di Washington, Bowman, che, dopo aver ascoltato da Farrell un'ipotesi su cosa potrebbe essere successo, lo affianca a McClane per cercare di mettere fine all'attacco.\nFarrell ha un'intuizione di come impedire i prossimi passi dei terroristi, e con l'aiuto di John riesce a ritardare le prime mosse. Lo spregevole Thomas Gabriel, ex collaboratore di Bowman e a capo dell'operazione di destabilizzazione nazionale, cerca di uccidere McClane, ma senza riuscire nel proprio intento. Per cercare di arginare la furia del poliziotto, Gabriel prende in ostaggio Lucy, la figlia di John.\nProduzione.\nLa sceneggiatura del film \u00e8 basata su un articolo giornalistico del 1997 intitolato \"Addio alle armi\", scritto da John Carlin e pubblicato sulla rivista \"Wired\", il cui tema era la minaccia di un terrorismo di tipo informatico.\nSceneggiatura.\nL'azione, a differenza dei primi due episodi, \"Trappola di cristallo\" e \"58 minuti per morire - Die Harder\", si svolge per la stragrande maggioranza nell'ambiente cittadino e raramente in ambienti chiusi. Da questo punto di vista infatti il quarto episodio rassomiglia a \"Die Hard - Duri a morire\", con McClane che non si ritrova pi\u00f9 da solo a fronteggiare i terroristi. Anche la trama generale del film ricalca in buona parte quanto gi\u00e0 visto nel terzo episodio: il poliziotto si trova a collaborare con un civile per fronteggiare un'organizzazione terroristica che sta gettando scompiglio nella societ\u00e0, apparentemente senza un fine preciso.\nDistribuzione.\nIl film ha ottenuto un gran successo al botteghino, incassando pi\u00f9 di 383 milioni di dollari, di cui pi\u00f9 di 134 in patria e 249 all'estero. \u00c8 il film della saga con il maggiore incasso.\nAl di fuori dell'America del Nord il film \u00e8 stato distribuito con il titolo \"Die Hard 4.0\".\nSequel.\nNel 2010, Bruce Willis dichiar\u00f2 di essere sicuro della realizzazione di un \"Die Hard 5\". Infatti, il 14 febbraio 2013 esce nelle sale americane il seguito \"Die Hard - Un buon giorno per morire\". Desiderio suo \u00e8 per\u00f2 quello di arrivare fino a \"Die Hard 6\", prima di abbandonare definitivamente il ruolo di John McClane."}
{"id": "860470", "revid": "1543377", "url": "https://it.wikipedia.org/wiki?curid=860470", "title": "Ordeonio Flacco", "text": "Legato consolare dell'esercito romano della Germania superiore all'epoca della morte di Nerone (68), Flacco non era amato dalle sue truppe, che lo consideravano vecchio e inetto. Quando, il 1\u00ba gennaio 69, le sue truppe ripudiarono Galba, Flacco non ebbe il coraggio di opporsi loro, anche se non condivideva il loro tradimento.\nVitellio lo lasci\u00f2 al comando dell'esercito. Flacco, per\u00f2, ritard\u00f2 per quanto gli fu possibile l'invio delle truppe germaniche richieste da Vitellio, sia perch\u00e9 temeva una rivolta dei Batavi (che poi si materializz\u00f2 effettivamente), sia perch\u00e9, come tutti gli ufficiali, sosteneva la candidatura di Tito Flavio Vespasiano contro quella di Vitellio. Pensando che anche Giulio Civile, un batavo al comando di una coorte romana, sostenesse Vespasiano, gli chiese di inscenare una rivolta della sua gente, allo scopo di giustificare il ritardo dell'invio delle truppe a Vitellio.\nCivile, per\u00f2, aveva le sue ragioni per sollevare veramente la sua gente, come pure per coinvolgere le genti gallo-germaniche in una insurrezione generale contro i Romani: inizi\u00f2 cos\u00ec la rivolta batava. Quando Flacco ricevette notizia di questa insurrezione, ignor\u00f2 i movimenti dei ribelli; quando per\u00f2 questi ottennero diverse vittorie sulle truppe romane, fu costretto ad entrare in azione, inviando contro Civile il proprio legato, Mummio Luperco, che fu per\u00f2 sconfitto a causa del tradimento di un'\"ala\" formata proprio da Batavi.\nFlacco si trov\u00f2 quindi nella necessit\u00e0 di sedare la rivolta batava, ma di non doverlo fare troppo alacremente, per impedire che le legioni impegnate a sedarla fossero poi libere di raggiungere l'Italia, dove sarebbe stata decisa la lotta tra Vitellio e Vespasiano. I soldati, per\u00f2, saputo che il loro comandante era in contatto con Vespasiano ed esasperati dalla sua inattivit\u00e0, lo deposero, conferendo il comando supremo a Dillio Vocula.\nFlacco rischi\u00f2 la vita in occasione di un ammutinamento delle truppe, avvenuto in assenza di Vocula, quando Erennio Gallo lo accus\u00f2 di tradimento e lo fece imprigionare, ma venne liberato da Vocula. All'arrivo della notizia della vittoria di Vespasiano su Vitellio nella seconda battaglia di Bedriaco, Flacco convinse i soldati a giurare fedelt\u00e0 a Vespasiano. Quando giunsero due nuove legioni, i soldati chiesero una donazione col denaro che sapevano essere stato inviato da Vespasiano: Flacco accett\u00f2, pagando per le feste e gli alcolici, ma i soldati ubriachi ricordando i vecchi contrasti col loro comandante lo tirarono fuori dalla sua tenda a notte fonda uccidendolo."}
{"id": "860476", "revid": "887364", "url": "https://it.wikipedia.org/wiki?curid=860476", "title": "Suddito", "text": ""}
{"id": "860478", "revid": "122296756", "url": "https://it.wikipedia.org/wiki?curid=860478", "title": "Lo Iacono", "text": "Iacona, Iacono, Jacono, La Iacona, La Iacono, La Jacona, Lo Iacono, Lo Jacono, Loiacono e Lojacono sono cognomi diffusi in buona parte del territorio italiano con una particolare concentrazione in Puglia.\nEtimologia.\nDerivano tutti dal siciliano \"j\u00e0cunu\", che significa \"diacono\" (e deriva a sua volta dal latino \"diaconus\"); l'articolo determinativo Lo \u00e8 mutuato dal corrispondente siciliano \"lu\".\nStoria.\nI cognomi sono forse originari della provincia di Palermo ma sono assai diffusi anche a Piazza Armerina e, discretamente, nelle Puglie, dove probabilmente \u00e8 nato un altro ceppo. Attestata inoltre la presenza del cognome Lo Iacono a Ragusa gi\u00e0 nel XVIII secolo."}
{"id": "860483", "revid": "31465", "url": "https://it.wikipedia.org/wiki?curid=860483", "title": "Giunone Licina", "text": ""}
{"id": "860484", "revid": "31465", "url": "https://it.wikipedia.org/wiki?curid=860484", "title": "Giunone Lucina", "text": ""}
{"id": "860490", "revid": "123297992", "url": "https://it.wikipedia.org/wiki?curid=860490", "title": "Enzo Carra", "text": "Biografia.\nDopo la maturit\u00e0 classica, si \u00e8 laureato in giurisprudenza.\n\u00c8 stato portavoce di Arnaldo Forlani. Giornalista professionista, lavor\u00f2 dal 1970 al 1987 come redattore politico ed editorialista per \"Il Tempo\". Dal 1989 al 1992 \u00e8 stato capoufficio stampa della Democrazia Cristiana.\nDal 1994 al 2001 \u00e8 stato autore per la Rai di numerose inchieste televisive, tra cui un reportage a Cuba immediatamente dopo la visita di Papa Giovanni Paolo II, un'intervista a Gheddafi durante l'embargo di Libia e quella che sar\u00e0 l'ultima intervista a Madre Teresa di Calcutta.\nSul finire del 2000 \u00e8 stato uno dei fondatori e componente dell'esecutivo della Margherita, prima a capo del dipartimento Cultura, poi del dipartimento Politiche della conoscenza.\nNel 2001 viene eletto alla Camera dei deputati nella lista della Margherita, nel collegio di Napoli e provincia. Durante la legislatura \u00e8 membro della Commissione per la Vigilanza Rai, della Commissione Cultura e relatore di minoranza della legge Gasparri sull'emittenza radiotelevisiva.\nNell'aprile 2006 viene rieletto alla Camera per la Margherita nella circoscrizione Lazio 1. Nella XV legislatura \u00e8 membro della Commissione Poste Trasporti e Telecomunicazioni, e presenta un Progetto di legge sull'arte contemporanea che ripropone anche nella successiva legislatura.\nAlle primarie PD del 14 ottobre 2007 viene eletto nell'VIII collegio di Roma alla Costituente del Partito Democratico, dopo la fusione della Margherita con i DS.\nAlle elezioni del 13-14 aprile 2008 \u00e8 candidato ed eletto alla Camera, per il Partito Democratico, nella circoscrizione Sicilia 1 (Palermo, Agrigento, Caltanissetta, Trapani). \u00c8 ancora una volta membro della Commissione Trasporti, nonch\u00e9 componente della Commissione parlamentare per l'indirizzo generale e la vigilanza dei servizi radiotelevisivi.\nIl 25 ottobre 2009 viene eletto, nella lista \u00abDemocratici per Franceschini\u00bb, all'Assemblea nazionale del PD nel collegio romano Trastevere-Gianicolense.\nIl 14 gennaio 2010 esce dal PD, insieme a Renzo Lusetti, e si iscrive al gruppo parlamentare dell'Unione di Centro.\nNell'ultima parte della XVI legislatura \u00e8 stato relatore in Commissione Cultura del disegno di legge, poi approvato, sull'equo compenso per i giornalisti precari.\nAlle elezioni politiche del 2013 non viene ricandidato alla Camera dei deputati dal leader UDC, Pier Ferdinando Casini.\nIl caso giudiziario.\nDurante l'inchiesta Mani pulite viene ascoltato come persona informata dei fatti dal procuratore Antonio Di Pietro, sulla base delle rivelazioni di Graziano Moro, braccio destro del vicesegretario DC Silvio Lega, su 5 miliardi ricevuti dal partito per l'operazione Enimont. Carra neg\u00f2 di avere mai parlato a Moro di questi 5 miliardi, cadendo spesso in contraddizione durante l'interrogatorio, mentre Moro conferm\u00f2 la sua versione arricchendola di particolari: Carra fu incriminato e arrestato per \u00abfalse o reticenti informazioni rese al pubblico ministero\u00bb, secondo l'articolo 371 del c.p., voluto da Giovanni Falcone e approvato dopo la sua morte, nel 1992 (la norma fu poi abolita nel 1995).\nIl 4 marzo 1993 fu condotto dal carcere al tribunale con gli \u00abschiavettoni\u00bb ai polsi. Le foto del suo ingresso in aula suscitarono un vasto clamore e disapprovazione: Arnaldo Forlani disse che \u00abanche la Gestapo otteneva risultati in questo modo\u00bb; Alfredo Biondi, Marco Boato e Anna Finocchiaro protestarono violentemente mentre Achille Occhetto si disse turbato dal vedere le immagini in televisione. L'unico telegiornale che mostr\u00f2 l'imputato con gli \u00abschiavettoni\u00bb fu il TG5: TG1, TG3 e TG4 censurarono i filmati di Carra in manette, mentre il TG2 copr\u00ec il volto e i ferri con l'effetto elettronico.\nSecondo un sondaggio del \"Giornale\" il 63% dei milanesi ritenne giusto il trattamento riservato a Carra, mentre il 6 marzo un gruppo di detenuti del carcere di Quarto scrisse su \"La Stampa\": \u00abSappiamo che c'\u00e8 una legge che vieta l'uso indiscriminato degli schiavettoni (manette con catena), ma con noi non \u00e8 mai stata applicata. Anzi, con noi vengono usati in tutti i trasferimenti, ben stretti in modo da farci male. Non ci vengono neanche tolti nella gabbia del treno, sul lettino dell'ospedale, per andare al gabinetto. Anche noi appariamo in catene sui giornali prima di essere giudicati, ma non ci risulta che ci\u00f2 abbia stimolato un dibattito. Oggi in classe ci siamo domandati quali differenze esistano tra noi e il signor Carra. Al quale, in ogni caso, esprimiamo solidariet\u00e0\u00bb.\nL'8 marzo Carra venne condannato in primo grado a 2 anni con la sospensione condizionale. Per i giudici le parole di Moro furono \u00abpienamente attendibili\u00bb, \u00ablogiche e precise\u00bb, frutto di \u00abun leale spirito di collaborazione\u00bb, mentre Carra (il cui comportamento fu ritenuto incoerente e ondivago) aveva taciuto dolosamente in merito al colloquio riferito da Moro per salvaguardare l'immagine della DC e impedire che venissero coinvolti alcuni suoi esponenti nella vicenda Enimont, aggiungendo che \u00abfurono quantomai opportuni il suo arresto, il giudizio per direttissima e la pena non confinata ai minimi di legge\u00bb.\nIn secondo grado la sentenza della Corte d'appello ridusse la pena a 1 anno e 4 mesi (la richiesta dell'accusa era stata di 2 anni e 8 mesi). La sentenza riconobbe a Carra \u00abun raro senso della dignit\u00e0 quando conferma di essere stato e di essere ancora amico di Moro\u00bb, ma poi parl\u00f2 di un \u00abpoco apprezzabile sentimento di omert\u00e0\u00bb da parte dell'imputato poich\u00e9, rendendo false dichiarazioni davanti ai magistrati, ostacol\u00f2 lo svolgimento delle indagini: i giudici ritennero che l'articolo 371 bis fosse utile nei processi di corruzione in cui erano coinvolti i \u00abcolletti bianchi\u00bb che si ritenevano intoccabili, e non mettevano in conto la possibilit\u00e0 di finire in carcere.\nIn terzo e ultimo grado, il 5 aprile 1995, la Corte di Cassazione conferm\u00f2 la sentenza di condanna.\nIl 26 marzo 2004 il Tribunale di Sorveglianza di Roma, riunito in camera di consiglio, sulla base delle conclusioni del procuratore generale, ha stabilito la \u00abriabilitazione\u00bb di Carra \u00abin ordine\u00bb alla precedente condanna. L'atto di riabilitazione, previsto dall'art. 178 del codice penale, reca il numero 6962/MO2002S1.\nDella sua vicenda giudiziaria e dell'inchiesa Mani pulite Carra parl\u00f2 una prima volta in un faccia a faccia con Giovanni Minoli a \"Mixer\", poche settimane dopo l'arresto.\nCarra descrive il suo caso giudiziario anche in un'intervista contenuta nel libro di Marco Damilano, \"Eutanasia di un potere\"."}
{"id": "860497", "revid": "57342", "url": "https://it.wikipedia.org/wiki?curid=860497", "title": "Alberto Arrighi", "text": ""}
{"id": "860499", "revid": "124123", "url": "https://it.wikipedia.org/wiki?curid=860499", "title": "Jasper Maskelyne", "text": "Discendente di una famosa stirpe di illusionisti, si ritiene sia stato un personaggio chiave per le sorti del secondo conflitto mondiale, anche se le teorie al riguardo sono contrastanti. Tale indecisione \u00e8 dovuta al fatto che di lui si sa relativamente poco, in quanto i fascicoli britannici sulla seconda guerra mondiale saranno desecretati solamente nel 2021, e fino ad allora la storia e il ruolo di questo illusionista si baseranno solo su ipotesi, libri e racconti, senza prove documentali attendibili.\nBiografia.\nAl servizio del Secret Intelligence Service e del Genio militare britannico durante la seconda guerra mondiale, ide\u00f2 tecniche di mimetizzazione e mascheramento su larga scala, che permisero agli Alleati di far fallire molte azioni belliche tedesche nel Nordafrica.\nTra le operazioni di mascheramento pi\u00f9 famose, con i suoi collaboratori dell'unit\u00e0 soprannominata la \"Banda dei Miracoli\" \" nascose\" il porto di Alessandria d'Egitto. Durante il conflitto l\u2019aviazione italo-tedesca concentrava parte del fuoco e dei bombardamenti sulle coste dell\u2019Egitto. Il lavoro di Jasper Maskelyne fu quello di far sparire il porto e permettere che le navi di supporto e rifornimento percorressero il Canale di Suez e lo fece in maniera assolutamente brillante: prima di tutto realizz\u00f2 a 10 miglia di distanza un porto fantoccio in legno, metallo, paglia e fango. Successivamente, con un gioco di veli, specchi e luci, fece sparire nella notte il porto di Alessandria e abbagli\u00f2 i bombardieri tedeschi, con potenti riflettori che dominavano la parte sovrastante il Canale.\nUn suo secondo capolavoro , il migliore dei suoi progetti dal punto di vista ingegneristico, fu quello di creare a El Alamein, nel 1942, una propria divisione corazzata in cartone e legno, con tanto di suoni e rumori prodotti da parti meccaniche, manichini e carri armati, che furono mandati in prima linea contro le truppe tedesche mentre la vera divisione, camuffata da convoglio (i carro armati sembravano dei camion grazie ad uno schermo di cartone e ad un sistema di camuffamento delle tracce da cingoli a ruote da camion), aggirava la divisione tedesca, cos\u00ec da poterla attaccare di sorpresa. Questa azione militare ebbe successo e cos\u00ec l\u2019Inghilterra sgomin\u00f2 la temuta armata di Rommel sul Canale di Suez,da dove gli americani, assieme agli inglesi, prenderanno poi il controllo del Mediterraneo.\nCon movimenti di finti camion e carri armati gonfiabili, nel giugno del 1944, fece credere ai generali di Hitler che lo sbarco in Normandia sarebbe avvenuto a Calais, sulla Manica (anche se un'altra teoria \u00e8 che tale azione sia stata fatta spostando l'attenzione sulla Norvegia, dove 400.000 soldati tedeschi furono spostati, ben lontani dalla zona di sbarco), depistando cos\u00ec ancora una volta i tedeschi.\nStudi recenti dello storico Richard Stokes hanno per\u00f2 rivelato che gran parte della storia circa il coinvolgimento di Jasper Maskelyne nelle operazioni di contro-spionaggio, come descritte nei suoi libri \"White Magic\" e \"Magic: Top Secret\", sia stata pura invenzione e che non sarebbe esistita nessuna fantomatica \"Magic Gang\". Il reale ruolo di Maskelyne sarebbe stato in realt\u00e0 molto marginale nell'evoluzione degli eventi bellici e la sua funzione sarebbe stata quella di intrattenitore delle truppe stanziate nel Nord-Africa. Questo spiegherebbe il perch\u00e9 non gli venne data alcuna onorificenza al valor militare nonostante le azioni eroiche a lui ascritte.\nMor\u00ec, con problemi di alcool, dopo aver aperto una scuola di guida in Kenya, solo e dimenticato."}
{"id": "860503", "revid": "767487", "url": "https://it.wikipedia.org/wiki?curid=860503", "title": "Rock Star (film)", "text": "Rock Star \u00e8 un film del 2001 diretto da Stephen Herek ed interpretato da Mark Wahlberg e Jennifer Aniston. Racconta la storia di un ragazzo che, da musicista rock amatoriale, viene scelto come cantante e front-man della band di cui \u00e8 fan da sempre. Ambientato negli anni ottanta, il film descrive inoltre la vita quotidiana di una heavy metal band di successo, fra concerti, droga, alcol e groupie. La band descritta nel film, chiamata Steel Dragon, \u00e8 immaginaria, sebbene ispirata, come gran parte della vicenda, dal gruppo realmente esistente dei Judas Priest.\nIl film segna anche l'esordio di George Clooney come produttore.\nTrama.\nChris \"Izzy\" Cole (interpretato da Mark Wahlberg), nella vita reale impiegato di basso livello in un'azienda, \u00e8 un fan della band heavy metal degli \"Steel Dragon\", di cui interpreta con fanatismo le canzoni, esibendosi ogni sera in concerti omaggio come cantante e leader di una tribute band, chiamata \"Blood Pollution\". Durante uno di questi concerti viene notato dagli stessi Steel Dragon, che, dopo un provino, gli offrono il ruolo di cantante della loro band, in sostituzione del loro ex compagno, Bobby Beers, cacciato dal gruppo perch\u00e9 accusato di non dedicarsi pienamente alla band. Chris accetta e viene catapultato nel mondo del successo, esibendosi insieme alla band di cui \u00e8 fan da sempre.\nAllo stesso tempo, tuttavia, il ragazzo cade sempre di pi\u00f9 negli eccessi della vita da star, perdendosi dietro a droga, sesso e alcol, e finendo per allontanare da s\u00e9 anche la sua fidanzata Emily (interpretata da Jennifer Aniston). Dopo essere caduto sempre pi\u00f9 in basso, il ragazzo decide infine di abbandonare la band ed il successo, tornando nella sua natia Seattle e dalla sua fidanzata, e riprendendo ad esibirsi come cantante intimista e amatoriale nei pub, proponendo brani acustici cantautoriali.\nProduzione.\nIn origine il titolo del film doveva essere \"Metal God\". La storia \u00e8 vagamente ispirata alla vicenda di Tim Owens, il cantante dei Judas Priest, scelto per rimpiazzare il cantante originario del gruppo, Rob Halford dopo essere stato notato durante un concerto della sua cover band, nel 1996. Esattamente come nel film, l'ingaggio avvenne dopo l'audizione di un solo brano: \"Victim of Changes\".\nCast.\nOltre ai noti personaggi della scena musicale che compongono il gruppo degli Steel Dragon, sono presenti altre personalit\u00e0 famose che compongono il primo gruppo del protagonista, i Blood Pollution; queste sono Blas Elias, batterista degli Slaughter, Nick Catanese, ex chitarrista ritmico dei Black Label Society e Brian Vander Ark, bassista dei The Verve Pipe. L'altro chitarrista del gruppo \u00e8 interpretato dall'attore Timothy Olyphant. Nel film compaiono anche Ralph Saenz alias Michael Starr, ex cantante degli L.A. Guns oggi negli Steel Panther (\u00e8 il cantante che esce dalla stanza insonorizzata quando Izzy arriva nella sala di registrazione), e Myles Kennedy, attuale front-man degli Alter Bridge (\u00e8 Mike, il ragazzo che rimpiazza Izzy).\nColonna sonora.\nLa colonna sonora \u00e8 costituita in gran parte da canzoni heavy metal di noti gruppi anni ottanta. Ad esse si aggiungono quelle cantate dal gruppo fittizio degli Steel Dragon, composte appositamente per il film ed interpretate in realt\u00e0 da alcuni musicisti heavy metal contemporanei. Sono presenti anche alcune cover proposte dagli Steel Dragon, non composte appositamente per il film, come la cover \"We All Die Young\" degli Steelheart (cantata per l'occasione dallo stesso frontman Michael Matijevic), o la cover \"Long Live Rock 'N' Roll\" dei Rainbow. La traccia \"Livin' The Life\", venne composta dal frontman degli Autograph, Steve Plunkett, e Peter Beckett.\nTracce.\nQui vengono elencate alcune tracce che appaiono nel film, ma che non vengono accreditate nella colonna sonora:\nGli Steel Dragon.\nGli Steel Dragon, la band fittizia al centro del film, sebbene ispirata al gruppo, realmente esistente, dei Judas Priest raccoglie in s\u00e9 gli stereotipi della gran parte dei gruppi heavy metal/hair metal anni ottanta: capelli lunghi scalati, abiti di pelle, atteggiamenti maschilisti e canzoni intrise di riferimenti sessuali pi\u00f9 o meno espliciti. I componenti del gruppo sono impersonati da musicisti reali, appartenenti a diverse formazioni rock contemporanee, con le sole eccezioni del protagonista Chris \"Izzy\" Cole, del cantante Bobby Beers e del chitarrista Kirk Cuddy, impersonati rispettivamente dagli attori Mark Wahlberg, Jason Flemyng e Dominic West. Wahlberg \u00e8 doppiato, nella maggior parte dei pezzi musicali, dal cantante Michael Matijevic (Steelheart), mentre le parti cantate di Flemyng sono eseguite da Jeff Scott Soto (Yngwie Malmsteen, Talisman).\nGli altri componenti degli Steel Dragon sono:\nAi membri della band vera e propria possono essere aggiunti due personaggi di contorno: l'anziano Mats (interpretato dall'attore Timothy Spall), manager del gruppo, che nel film svolge anche il ruolo di saggio consigliere del giovane e spaesato Chris, e Tania Asher (interpretata da Dagmara Domi\u0144czyk), un transessuale che si occupa delle pubbliche relazioni."}
{"id": "860505", "revid": "287204", "url": "https://it.wikipedia.org/wiki?curid=860505", "title": "Henri Etienne Sainte-Claire Deville", "text": ""}
{"id": "860511", "revid": "899609", "url": "https://it.wikipedia.org/wiki?curid=860511", "title": "Centralwings", "text": "La Centralwings era una compagnia aerea low cost nata nel 2004 in Polonia.\nComposizione societaria.\nLa Centralwings era sussidiaria della Polskie Linie Lotnicze LOT la compagnia di bandiera polacca, operava principalmente dall'Aeroporto di Varsavia-Ok\u0119cie, dall'Aeroporto di Cracovia-Balice e dall'Aeroporto di \u0141\u00f3d\u017a-Lublinek. Ha cessato l'attivit\u00e0 nel 2009.\nFlotta.\nAlla data di febbraio 2007 la flotta centralwings risultava composta come segue:"}
{"id": "860512", "revid": "647919", "url": "https://it.wikipedia.org/wiki?curid=860512", "title": "Agostino de' Fondulis", "text": ""}
{"id": "860517", "revid": "1013865", "url": "https://it.wikipedia.org/wiki?curid=860517", "title": "Provincia di Vientiane", "text": "La provincia di Vientiane (in lingua lao: \u0ec1\u0e82\u0ea7\u0e87\u0ea7\u0ebd\u0e87\u0e88\u0eb1\u0e99, traslitterato: \"Khwaeng Viengchan\") \u00e8 una provincia del Laos con capoluogo amministrativo a Mueang Phonhong. Nel 2004 contava su una popolazione di 373.700 abitanti distribuiti su una superficie di 15.927 km\u00b2, per una densit\u00e0 di 23,46 ab./km\u00b2.\nNel 1989, \u00e8 stata scorporata dalla provincia la prefettura di Vientiane, il cui livello amministrativo \u00e8 equiparato a quello delle altre province. La prefettura comprende la municipalit\u00e0 di Vientiane, capitale del paese.\nSuddivisione amministrativa.\nLa provincia di Vientiane \u00e8 suddivisa nei seguenti 12 distretti (in lao: \u0ec0\u0ea1\u0eb7\u0ead\u0e87, trasl.: \"Mueang\"):"}
{"id": "860520", "revid": "767487", "url": "https://it.wikipedia.org/wiki?curid=860520", "title": "Mowgli e il libro della giungla", "text": "Mowgli e il libro della giungla (\"The Jungle Book: Mowgli's Story\") \u00e8 un film statunitense del 1998 diretto da Nick Marck. \u00c8 prodotto dal settore film live-action della Walt Disney Television e distribuito dalla Buena Vista Distribution.\n\u00c8 il terzo film della Walt Disney Pictures tratto dal romanzo di Rudyard Kipling, dopo il cartone animato del 1967 e il quasi omonimo \"Mowgli - Il libro della giungla\" del 1994.\nTrama.\nUn gruppo di persone sta attraversando la giungla in India. Durante la notte, mentre la tigre Shere Khan e il suo aiutante Tabaqui la iena attaccano gli intrusi, un bambino di nome Mowgli fugge e si perde. Il piccolo viene allevato dai lupi sotto comando di Akela e fa amicizia con l'orso Baloo, la pantera Bagheera, l'elefante Hathi e l'avvoltoio Chil.\nTempo dopo, Shere Khan, che ha aizzato parte dei lupi contro Mowgli, ordina al resto del branco di consegnarli il bambino, che intende uccidere. Akela e la sua compagna Raksha rifiutano; anche Baloo e Bagheera difendono il bambino e la tigre \u00e8 costretta ad allontanarsi, giurando vendetta. I lupi rinnegati fanno fallire una caccia al branco e la colpa ricade su Mowgli, il quale si allontana, finendo catturato da tre scimpanz\u00e9 (anch'essi alleati con la tigre), che lo rinchiudono in una baracca, in attesa dell'arrivo di Shere Khan. Avvertita da Chil, Raksha cerca di difendere il figlio adottivo, ma viene uccisa dalla tigre. Nel frattempo, Baloo sfonda la capanna liberando Mowgli, mentre Bagheera distraeva le scimmie. Mowgli apprende da Hathi della morte della mamma adottiva e giura di vendicarla. Sentendosi tuttavia in colpa, il bambino fugge e giunge in un villaggio, ma torna nella giungla dopo aver sentito i lamenti di sua \"sorella\", la lupa Little Raksha, che lui libera da una tagliola.\nQuella notte Mowgli decide di affrontare la tigre e la attira in un cerchio di rami secchi, a cui d\u00e0 fuoco. Spaventata dalle fiamme, Shere Khan accetta il patto di Mowgli, che la lascia fuggire a patto che non ritorni pi\u00f9 in quella zona. I lupi rinnegati si ricredono ed offrono a Mowgli il posto di capobranco, ma lui rifiuta, lasciandolo a Little Raksha.\nIl giorno dopo, Baloo e Bagheera trovano un libro illustrato che Mowgli definisce \"libro della giungla\" mentre si allontana sfogliandolo."}
{"id": "860526", "revid": "6923", "url": "https://it.wikipedia.org/wiki?curid=860526", "title": "\u00c1ngela Mar\u00eda Aieta", "text": "Considerata una martire della libert\u00e0 argentina, era d'origine italiana.\nBiografia.\nEmigrata in Argentina con la famiglia, fu sequestrata il 5 agosto del 1976 da una squadra di militari, mentre si trovava in casa con il marito Humberto Gullo. Fu portata all'ESMA, la scuola militare argentina trasformata dalla dittatura in un grande centro di detenzione clandestina.\nAngela Maria Aieta fu sequestrata a 56 anni perch\u00e9 combatteva per i diritti umani e perch\u00e9 era madre di Dante Gullo, all'epoca \"leader\" della Giovent\u00f9 Peronista.\nSecondo alcune ipotesi, venne portata velocemente all'ESMA, in poco meno di 1/3 ore. Una volta arrivata, venne presa da un gruppo militare e portato in un piano sotterraneo, fatta sedare, fatta salire su aerei militare e infine fatta scomparire attraverso i cosiddetti voli della morte che partivano ogni mercoled\u00ec dall'ESMA: i prigionieri venivano addormentati e poi gettati da aerei nell'oceano Atlantico.\nAngela Maria Aieta, come martire fuscaldese per la libert\u00e0 dall'Argentina ha avuto diversi riconoscimenti alla memoria in Italia: nel giorno della Memoria dell'Olocausto ebraico, scelto simbolicamente, il 27 gennaio 2007, il comune di Fuscaldo ha intitolato a lei la scuola elementare del paese.\nPer l'omicidio della Aieta \u00e8 stato condannato all'ergastolo il militare Alfredo Astiz, uno dei pi\u00f9 noti criminali della dittatura argentina."}
{"id": "860531", "revid": "2093951", "url": "https://it.wikipedia.org/wiki?curid=860531", "title": "Stefano Pesce", "text": "Biografia.\n\u00c8 figlio di Mauro Pesce, biblista e storico delle religioni, e di Adriana Destro, antropologa, entrambi docenti dell'Universit\u00e0 di Bologna. Diplomatosi nel 1996 presso la \"Scuola d'Arte Drammatica\" \"Paolo Grassi\" di Milano, nel 1998 consegue la specializzazione seguendo il corso attori con Luca Ronconi presso il Teatro Argentina di Roma.\n\u00c8 noto soprattutto per aver recitato nella serie tv \"R.I.S. - Delitti imperfetti\", in cui interpreta il ruolo di \"Davide Testi\". Precedentemente ha preso parte a numerose altre produzioni teatrali, cinematografiche e televisive, tra cui le serie tv \"Incantesimo 4\", \"Distretto di Polizia 9\" e \"Cuore contro cuore\", e i film per il cinema \"Ma che colpa abbiamo noi\", \"Amore a prima vista\" e \"Da zero a dieci\", con cui partecipa al 55\u00ba Festival di Cannes.\nTra il 2007 e il 2008 ha partecipato a varie fiction televisive come protagonista: \"Tutti i rumori del mondo\", \"Il commissario De Luca\" e \"Amiche mie\". Nel 2009 interpreta il ruolo del poliziotto \"Lorenzo Monti\" in \"Distretto di Polizia 9\".\nAl cinema si \u00e8 notato tra gli altri in \"Da zero a dieci\" di Luciano Ligabue, dove interpretava il ruolo del fratello di \"Freccia\", protagonista del precedente film del \"rocker\" di Correggio.\nFilmografia.\nInternet.\nPer \"Sinarra.tv\" ha realizzato una video-narrazione di Il Misantropo di Moli\u00e8re."}
{"id": "860532", "revid": "169219", "url": "https://it.wikipedia.org/wiki?curid=860532", "title": "Cucumber Castle", "text": "Cucumber Castle \u00e8 il settimo album dei Bee Gees, uscito nel 1970."}
{"id": "860533", "revid": "287204", "url": "https://it.wikipedia.org/wiki?curid=860533", "title": "Enrique Lister", "text": ""}
{"id": "860534", "revid": "1013865", "url": "https://it.wikipedia.org/wiki?curid=860534", "title": "Provincia di Xaignabouli", "text": "La provincia di Xaignabouli (in lingua lao: \u0ec1\u0e82\u0ea7\u0e87\u0ec4\u0e8a\u0e8d\u0eb0\u0e9a\u0eb9\u0ea5\u0eb5, traslitterato: \"Khw\u00e8eng Saign\u00e0bul\u00eci\"), scritta anche Sainyabuli, \u00e8 una provincia del Laos nord-occidentale con capoluogo Xaignabouli. Nel 2004, contava su una popolazione di 382.200 abitanti distribuiti su una superficie di 16.389\u00a0km\u00b2, per una densit\u00e0 di 23,32 ab./km\u00b2. Il suo territorio \u00e8 uno dei pochi del paese che si trovano sulla riva destra del Mekong.\nStoria.\nIl territorio della provincia \u00e8 appartenuto per secoli alla municipalit\u00e0 di Luang Prabang ed ai regni laotiani che si sono succeduti. Con l'assoggettamento da parte dei siamesi dei regni laotiani alla fine del XVIII secolo, l'area pass\u00f2 sotto il controllo di Bangkok. Nel 1893, il Siam venne obbligato a cedere alla colonia dell'Indocina Francese tutti i territori sulla riva sinistra del Mekong, riuscendo per\u00f2 a mantenere il possesso della provincia, oltre all'altopiano di Korat, annesso il secolo precedente. Nel 1904, le pressioni francesi costrinsero i siamesi a cedere la provincia, che entr\u00f2 a sua volta a far parte della colonia.\nDurante la II Guerra Mondiale, i thailandesi approfittarono dell'isolamento della colonia francese a seguito dell'occupazione tedesca della Francia, per scatenare la guerra franco-thailandese, al termine della quale si annetterono nel 1941 la zona, a cui diedero il nome di provincia di Lan Chang (un milione di elefanti). Con la sconfitta del Giappone, alleato della Thailandia, il territorio ritorn\u00f2 in mano ai francesi nel 1946 e, a partire da tale anno, avrebbe seguito le sorti del resto del Laos.\nLe principali etnie presenti nelle aree montane sono quelle dei khmu e dei hmong, le cui trib\u00f9 sono stanziate su entrambi i versanti della catena dei monti di Luang Prabang, che segna il confine tra gran parte della provincia e la Thailandia. L'isolamento di questa zona dal resto del Laos mise al riparo le locali trib\u00f9 hmong dagli effetti della guerra civile laotiana, nella quale gran parte dell'etnia hmong del paese fu drammaticamente coinvolta, schierandosi a fianco delle forze filo-americane. Con il trionfo dei comunisti del Pathet Lao nel 1975, anche le trib\u00f9 hmong dei monti di Luang Prabang furono oggetto delle rappresaglie governative e molti dei loro membri furono costretti a fuggire sul versante thailandese, dove tuttora esistono campi profughi di hmong.\nTra il dicembre del 1987 ed il febbraio del 1988, la parte meridionale della provincia di Xaignabuli fu teatro di una battaglia tra le forze armate laotiane e thailandesi, conosciuta come la guerra di confine thai-laotiana. I thai reclamano tuttora la sovranit\u00e0 su un locale villaggio, sostenendo che le mappe stilate dai francesi nel 1904 lo assegnarono al Laos per errore. Il duro conflitto port\u00f2 alla perdita di circa 1.000 vite umane e si concluse con il ritiro delle truppe di Bangkok. Nel 1996, venne istituita una commissione bilaterale incaricata di revisionare tutti i 1.810\u00a0km del confine thai-laotiano.\nGeografia fisica.\nLa provincia di Xaignabouli confina con le province thailandesi, a partire da nord-ovest in senso anti-orario, di Chiang Rai (una striscia di pochi km), Phayao, Nan, Uttaradit, Phitsanulok e di Loei a sud. Ad est con quelle laotiane di Vientiane e Luang Prabang, a nord con quella di Oudomxay e a nord-ovest, per un piccolo tratto, con quella di Bokeo.\nBuona parte del territorio provinciale \u00e8 occupato dal versante orientale dei monti di Luang Prabang, le cui sommit\u00e0 costituiscono la linea spartiacque tra il bacino idrografico del fiume Nan ed il locale segmento del bacino del Mekong. Tale catena in questa zona fa da confine tra la Thailandia ed il Laos ed ha origine a nord all'interno della curva a 180 gradi che il Mekong compie in prossimit\u00e0 di Luang Prabang. Si estende in direzione sud per circa 260\u00a0km fino ad innestarsi nella catena dei monti Phetchabun, che ne rappresentano il prolungamento meridionale. Le vette pi\u00f9 alte sono nell'ordine il Phu Soi Dao, alto 2.120 m, il Phu Khe (2.079 m), il Doi Phu Kha (1.980 m), il Doi Phu Wae (1.837 m) ed il Doi Phi Pan Nam (1.745 m).\nLa vegetazione nella parte pi\u00f9 alta di questi rilievi \u00e8 composta da foreste di piante sempreverdi, mentre sotto ai 1.000 m di altitudine le foreste sono pi\u00f9 secche e formate da piante decidue. La presenza tra queste di molti alberi del pregiato teak ha portato ad un'intensa deforestazione. Un altro fattore che ha contribuito alla riduzione dell'area forestale, \u00e8 il prolungato utilizzo della pratica del debbio, con cui le locali trib\u00f9 montane preparano il terreno alle coltivazioni.\nIl resto della provincia \u00e8 costituito dal versante settentrionale delle alture che separano il bacino del Mekong da quello di alcuni dei fiumi settentrionali che affluiscono nel Chao Phraya, il principale corso d'acqua thailandese. Il punto pi\u00f9 occidentale si trova in corrispondenza della grande curva che il Mekong compie verso est, quello occidentale si trova al confine con le province thai di Chiang Rai e di Phayao.\nIl territorio \u00e8 attraversato da una sola strada, isolata dal resto della rete stradale statale per la mancanza di ponti che uniscano in questa provincia le due rive del Mekong.\nSuddivisione amministrativa.\nLa provincia di Xaignabouli \u00e8 suddivisa nei seguenti 10 distretti (in lao: \u0ec0\u0ea1\u0eb7\u0ead\u0e87, trasl.: \"Mueang\"):"}
{"id": "860535", "revid": "767487", "url": "https://it.wikipedia.org/wiki?curid=860535", "title": "Periscopio", "text": "Nella forma pi\u00f9 semplice il periscopio \u00e8 un tubo alle cui estremit\u00e0 vi sono degli specchi paralleli tra loro e posti ad un angolo di 45\u00b0 rispetto alla linea passante per essi. In quelli pi\u00f9 complessi \u00e8 costituito da un insieme di prismi che riportano la visione su un piano diverso da quello iniziale, permettendo cos\u00ec una visione a \"giro d'orizzonte\", mantenendo nascosto l'osservatore. \nIl periscopio fu utilizzato nei sommergibili, nei carri armati e nelle trincee durante la Prima guerra mondiale.\nStoria.\nIl primo utilizzo del periscopio sembra vada attribuito a Johann Gutenberg, l'inventore della stampa, che lo us\u00f2 per consentire ai pellegrini di vedere sopra le teste della folla ad una festa religiosa svoltasi ad Aquisgrana nel XV secolo.\nSimon Lake utilizz\u00f2 periscopi nei suoi sottomarini nel 1902.\nPrototipi di periscopi sperimentali erano stati inventati anche in Italia, da Paolo Tiulzi e uno dagli ingegneri navali Russo e Laurenti.\nUno sviluppo importante venne da Rudolf Gundlach, che produsse il periscopio girevole, permettendo ai comandanti dei carri armati di avere una visione a 360 gradi senza muoversi."}
{"id": "860539", "revid": "8163191", "url": "https://it.wikipedia.org/wiki?curid=860539", "title": "Fronte (meteorologia)", "text": ""}
{"id": "860540", "revid": "834", "url": "https://it.wikipedia.org/wiki?curid=860540", "title": "2 Years On", "text": "2 Years On \u00e8 il sesto album dei Bee Gees, pubblicato nel 1970 dalla Polydor Records.\nIl disco.\nL'album raggiunse la posizione 32 delle classifiche statunitensi, vendendo 300.000 copie nel mondo. L'album segna il ritorno all'interno del gruppo di Robin Gibb, dopo che lo stesso abbandon\u00f2 il gruppo dopo la pubblicazione dell'album \"Odessa\"."}
{"id": "860548", "revid": "767487", "url": "https://it.wikipedia.org/wiki?curid=860548", "title": "Paleolimnologia", "text": "La Paleolimnologia \u00e8 la scienza che studia e interpreta le condizioni limnologiche passate i suoi cambiamenti e le possibili cause.\nLa si pu\u00f2 definire come una branca della limnologia e della paleontologia.\nLo svolgimento pratico del lavoro del paleolimnologo consiste nel carotare il terreno di un lago \u00e8 studiarne le propriet\u00e0 chimico-fisiche per poter teorizzare, conoscere e ricostruire la sua storia.\nCollegamenti esterni.\nSito di Paleolimnologia del CNR, del reparto di Idrobiologia"}
{"id": "860551", "revid": "2153076", "url": "https://it.wikipedia.org/wiki?curid=860551", "title": "Pretty Hate Machine", "text": "Pretty Hate Machine \u00e8 il primo album dei Nine Inch Nails uscito nel 1989, preceduto dal singolo \"Down in It\". L'album \u00e8 uscito sia su CD che su vinile da 12\"\nFormazione live.\nIn questo album, come avverr\u00e0 anche per i successivi, quasi tutti gli strumenti sono suonati dallo stesso Trent Reznor durante le registrazioni. Quella che segue \u00e8 la formazione dei NIN durante il tour promozionale che segu\u00ec l'uscita dell'album."}
{"id": "860552", "revid": "169219", "url": "https://it.wikipedia.org/wiki?curid=860552", "title": "Trafalgar (album)", "text": "Trafalgar \u00e8 il nono album dei Bee Gees, uscito nel 1971."}
{"id": "860553", "revid": "1856513", "url": "https://it.wikipedia.org/wiki?curid=860553", "title": "Germanwings", "text": "Germanwings era una compagnia aerea low cost tedesca con sede a Colonia di propriet\u00e0 di Lufthansa.\nStoria.\nGermanwings \u00e8 stata fondata nel 1997 come ramo low cost di Eurowings ed \u00e8 diventata una compagnia autonoma il 27 ottobre 2002; nel dicembre 2008 \u00e8 stata acquistata da Lufthansa. Le sue basi operative erano presso l'aeroporto di Colonia-Bonn, l'aeroporto di Stoccarda, l'aeroporto di Amburgo, l'aeroporto di Berlino-Tegel e l'aeroporto di D\u00fcsseldorf.\nNel dicembre 2012 Lufthansa ha annunciato che, a partire dal 2014, saranno trasferiti sotto Germanwings tutti i propri voli a corto e medio raggio in partenza dagli aeroporti tedeschi, ad eccezione di quelli aventi origine da Monaco di Baviera e da Francoforte. Nel 2013 comincia l'opera di rilancio di Germanwings grazie all'introduzione in flotta di 30 tra A319 e A320 provenienti da Lufthansa e di 23 Bombardier CRJ-900 provenienti da Lufthansa Regional.\nNel luglio 2013 sugli aeromobili vengono introdotti il nuovo logo e la nuova livrea: quest'ultima \u00e8 simile nello stile a quella di Lufthansa, infatti su entrambe \u00e8 utilizzato il carattere \"Helvetica\" per la scritta del nome della compagnia, inoltre la parte inferiore della fusoliera viene dipinta in grigio in modo da permettere una riduzione dei costi nel caso di trasferimento degli aeromobili da una compagnia all'altra; a bordo vengono invece installati interni simili utilizzando poltrone Recaro.\nA gennaio 2015 Lufthansa ha annunciato che a partire dall'ottobre dello stesso anno Germanwings verr\u00e0 integrata in Eurowings. Le ragioni di tale scelta sono state giustificate col fatto di voler dare alla compagnia un'immagine pi\u00f9 europea e meno legata alla sola Germania, e non si pu\u00f2 escludere che il danno di immagine causato dal successivo incidente aereo del 24 marzo 2015 abbia accelerato la decisione.\nA ottobre 2015 \u00e8 cominciata la fusione con la consociata Eurowings, operazione che si \u00e8 completata nella primavera del 2016; da quel momento il marchio \"Germanwings\" non \u00e8 stato pi\u00f9 utilizzato, anche se la compagnia aerea continua ad operare utilizzando i propri codici di volo ma sotto la denominazione \"Eurowings\".\nFlotta.\nA maggio 2016 la flotta di Germanwings era costituita dai seguenti aeroplani:\nIncidenti.\nIl 24 marzo 2015 un Airbus A320 operante il Volo Germanwings 9525 \u00e8 precipitato su una montagna nella regione dell'Alta Provenza, in Francia, causando la morte di tutte le 150 persone a bordo (144 passeggeri, 2 piloti e 4 membri dell'equipaggio). Le indagini hanno rivelato che l'incidente \u00e8 stato causato volontariamente dal copilota."}
{"id": "860555", "revid": "478814", "url": "https://it.wikipedia.org/wiki?curid=860555", "title": "Provincia di Xaisomboun", "text": "La provincia di Xaisomboun; oppure Saysomboun (lao \u0ec4\u0e8a\u0eaa\u0ebb\u0ea1\u0e9a\u0eb9\u0e99) \u00e8 una provincia del Laos centrale con capoluogo il distretto di Anouvong. Nel 2015, contava su una popolazione di abitanti distribuiti su una superficie di km\u00b2, per una densit\u00e0 di 18,9 ab./km\u00b2.\nStoria.\nIn precedenza vi era stato il distretto speciale \"(khetphiset)\" di Xaisomboun, livello amministrativo equiparato a quello delle province, creato nel 1994 con la fusione di una parte della provincia di Vientiane ed una parte di quella di Xiangkhoang. Il distretto venne dissolto il 13 gennaio del 2006 ed il suo territorio fu ridistribuito tra le province di Vientiane e Xiangkhoang. La provincia fu istituita nel 2013, nuovamente con territori provenienti dalle province di Vientiane e Xiangkhoang.\nSuddivisione amministrativa.\nLa provincia di Xaisomboun \u00e8 suddivisa nei seguenti cinque distretti (in lao: \u0ec0\u0ea1\u0eb7\u0ead\u0e87, trasl.: \"muang\"):"}
{"id": "860556", "revid": "20090", "url": "https://it.wikipedia.org/wiki?curid=860556", "title": "German wings", "text": ""}
{"id": "860559", "revid": "110157", "url": "https://it.wikipedia.org/wiki?curid=860559", "title": "Mowgli, il libro della giungla", "text": "Mowgli, il libro della giungla (\"Mowgli: The New Adventures of the Jungle Book\") \u00e8 una serie televisiva del 1998 trasmessa dalla Fox da febbraio a marzo 1998. \u00c8 un adattamento dei due romanzi di Rudyard Kipling, ambientato ai giorni nostri, con l'aggiunta di vari personaggi sia umani che animali. \nTrama.\nMowgli, sopravvissuto ad un incidente aereo e cresciuto con i lupi nella giungla, fa amicizia con la coetanea Nahbiri, che si trova in India col padre, il medico Bhandari. Accompagnato dai suoi amici animali, (l'orso Baloo, la pantera Bagheera, a cui si aggiunge la scimmia Rupee) Mowgli si scontra con la tigre Shere Khan e con Aftar, l'avida guida del medico. \nEpisodi.\nDella serie sono stati prodotti 26 episodi.\nDoppiaggio italiano.\nL'edizione italiana \u00e8 curata da Elena Sansonetti per Mediaset. Il doppiaggio \u00e8 stato eseguito da Dubbing Brothers con la collaborazione di Mar International, sotto la direzione di Roberta Paladini e Georgia Lepore.\nProduzione.\nLa serie fu prodotta da Alliance International Pictures, che l'ha inoltre distribuita, assieme alla Fox, e girata in Costa Rica, bench\u00e9 sia ambientata in India .\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:"}
{"id": "860561", "revid": "339392", "url": "https://it.wikipedia.org/wiki?curid=860561", "title": "Saysomboun", "text": ""}
{"id": "860562", "revid": "599013", "url": "https://it.wikipedia.org/wiki?curid=860562", "title": "Egemone (astronomia)", "text": "Egemone (dal greco \u0397\u03b3\u03b5\u03bc\u03cc\u03bd\u03b7), o Giove XXXIX, \u00e8 un satellite naturale irregolare del pianeta Giove. \u00c8 stato scoperto da una squadra di astronomi dell'Universit\u00e0 delle Hawaii nel 2003 ed ha ricevuto la designazione provvisoria S/2003 J 8.\nEgemone \u00e8 caratterizzata da un movimento retrogrado ed appartiene al gruppo di Pasife, composto da satelliti retrogradi ed irregolari che orbitano attorno a Giove ad una distanza compresa fra 22,8 e 24,1 milioni di chilometri, e con una inclinazione orbitale variabile fra 144,5\u00b0 e 158,3\u00b0.\nEgemone nella mitologia greca \u00e8 una delle Grazie, figlie di Zeus."}
{"id": "860563", "revid": "2167671", "url": "https://it.wikipedia.org/wiki?curid=860563", "title": "Camillo Bonioli", "text": "Biografia.\nLaureato all'Universit\u00e0 di Padova nel 1750, complet\u00f2 la sua formazione a Firenze e a Bologna.\nA Padova, frequent\u00f2 un corso di anatomia sotto la guida di Giovanni Battista Morgagni e subito dopo si trasfer\u00ec a Firenze per specializzarsi ulteriormente alla scuola chirurgica dell'ospedale di Santa Maria Nuova. Soggiorn\u00f2 quindi per un mese dal chirurgo bolognese Pier Paolo Molinelli. Tornato a Vicenza, lavor\u00f2 nell'ospedale cittadino dapprima come chirurgo aggiunto e poi come primo chirurgo, conquistandosi rapidamente un'ottima reputazione.\nInsieme al medico Orazio Maria Pagani, speriment\u00f2 la sensibilit\u00e0 delle diverse parti del corpo animale.\nNel 1776 fu nominato professore di chirurgia all'Universit\u00e0 di Padova, succedendo sulla cattedra a Girolamo Vandelli.\nAbile operatore, dotato di solide e aggiornate conoscenze di anatomia e fisiologia, ebbe ampia fama, con pazienti provenienti da tutto il Veneto e anche dall'estero.\nGrande didatta, appassionato di oculistica e di medicina legale (negli anni accademici 1779-80, 1785-86, 1787-88 e 1790-91 tratt\u00f2 anche la chirurgia forense) si adoper\u00f2 presso i riformatori dello Studio di Padova per la creazione di cattedre in tali materie e per la riorganizzazione degli insegnamenti di chirurgia.\nPur essendo stato una delle figure eminenti della chirurgia italiana del Settecento, pubblic\u00f2 relativamente poco, perch\u00e9 sosteneva che il moltiplicarsi delle pubblicazioni scientifiche danneggiava il progresso della scienza.\nNei suoi lavori scientifici tratt\u00f2 di \"gangrene\", di \"piaghe\" , di \"ferite d'arma da fuoco\" di \"oculistica\" e di \"irritabilit\u00e0\", partecipando all'acceso dibattito che la teoria fisiologica di Albrecht von Haller aveva scatenato in tutta Europa. Nei documenti da lui lasciati,conservati all'Accademia di scienze, lettere e arti di Padova, si possono leggere le sue direttive per il medicamento semplice delle ferite, come imparato alla scuola fiorentina, raccomandando il lavaggio con acqua tiepida e il bendaggio con teli puliti, anzich\u00e8 l'uso di pomate e altri liquidi."}
{"id": "860568", "revid": "729019", "url": "https://it.wikipedia.org/wiki?curid=860568", "title": "Erennio Gallo", "text": "Legato della prima legione dell'esercito romano del Reno (69), si trovava a \"Bonna\" (Bonn) quando i Batavi si ribellarono. Ricevette l'ordine dal suo comandante in capo Ordeonio Flacco di impedire ad alcune coorti di Batavi, che avevano disertato l'esercito romano, di unirsi ai rivoltosi di Giulio Civile. Gallo ricevette l'ordine che annullava l'attacco, ma fu obbligato dai propri soldati ad impegnare i ribelli in battaglia, durante la quale fu sconfitto a causa dei suoi ausiliari belgi.\nDopo che Flacco fu deposto, Gallo venne associato al comando di Dillio Vocula dai soldati, ricevendo la responsabilit\u00e0 del campo di Gelduba. Non mantenne per\u00f2 il favore dei soldati: una prima volta fu salvato solo dall'intervento di Vocula, una seconda fu catturato e poi ucciso da Tullio Valentino e Giulio Tutore (70)."}
{"id": "860578", "revid": "99362215", "url": "https://it.wikipedia.org/wiki?curid=860578", "title": "Bord\u00f2", "text": ""}
{"id": "860586", "revid": "125441445", "url": "https://it.wikipedia.org/wiki?curid=860586", "title": "Robin Gibb", "text": "Biografia.\n\u00c8 uno dei fratelli Gibb, con i quali formava, prima della morte di Maurice Gibb (1949-2003) suo gemello, il trio dei Bee Gees, assieme al fratello maggiore Barry. I due rimasti decisero di sciogliersi proprio per rispetto alla memoria del loro fratello morto, continuando comunque, in maniera indipendente, le loro carriere.\nIl gruppo cominci\u00f2 l'attivit\u00e0 in Australia, ma divenne famoso nel Regno Unito, soprattutto per aver dato vita al genere della disco music. I Bee Gees divennero uno dei pi\u00f9 famosi gruppi di tutti i tempi.\nInizi\u00f2 la sua carriera solista gi\u00e0 nel 1969, con il singolo \"Saved by the bell\", uscito anche in Italia con il titolo \"Salvato dal campanello\".\nNel dicembre 2010 gli fu diagnosticato un cancro al colon diffuso al fegato. Nel febbraio seguente le cure sembravano aver fatto effetto, ma il 28 marzo 2012 venne ricoverato in una clinica di Chelsea per un intervento chirurgico e il 14 aprile le sue condizioni peggiorarono ed entr\u00f2 in coma per otto giorni, a causa di una polmonite. Si risvegli\u00f2 il 22 aprile, mentre, secondo la moglie Dwina, il fratello Barry gli intonava \"Crying\" di Roy Orbison. Tuttavia le sue condizioni rimasero molto gravi e mor\u00ec la sera del 20 maggio all'et\u00e0 di 62 anni.\nVita privata.\nNel 1968 spos\u00f2 Mollis Hullis, una segretaria della casa di produzione di Robert Stigwood. I due, che erano stati coinvolti nel grave disastro ferroviario di Londra del 5 novembre 1967 (\"Hither Green Rail Crash\") e che erano riusciti a salvarsi e a sopravvivere, ebbero due figli, Spencer e Melissa. Nel 1980 divorziarono e nel 1985 Robin spos\u00f2 Dwina Murphy, una scrittrice interessata alla storia dei Celti, che lo convinse a diventare astemio e vegano. Nel 1983 nacque il loro figlio, Robin-John.\nNegli ultimi anni della sua vita Robin Gibb si era impegnato a raccogliere fondi per permettere l'edificazione del Memoriale del RAF Bomber Command dedicato agli equipaggi del Bomber Command."}
{"id": "860588", "revid": "767487", "url": "https://it.wikipedia.org/wiki?curid=860588", "title": "Gaio Giulio Vindice", "text": "Biografia.\nFiglio di un senatore romano e discendente di una famiglia reale della Gallia Aquitanica, Vindice fu nominato propretore della Gallia Lugdunense verso la fine del regno di Nerone. Nerone, l'ultimo imperatore romano della dinastia giulio-claudia, si era inimicato la classe senatoriale, la quale espresse diversi ribelli contro di lui; uno di questi fu proprio Vindice. Il censimento in Gallia al fine di imporre nuove tasse per finanziare la ricostruzione di Roma e quella di Lugdunum dopo gli incendi del 64 e del 65 avevano inoltre reso impopolare la politica dell'imperatore presso i notabili gallici.\nNel marzo del 68 Vindice convoc\u00f2 i notabili della sua provincia al Santuario federale delle Tre Gallie, a Lugdunum, invitandoli alla rivolta: gran parte della Gallia si un\u00ec sotto le sue insegne. Vindice, per\u00f2, non aspirava al soglio imperiale e contatt\u00f2 quindi il ricco senatore Servio Sulpicio Galba, governatore della \"Hispania Tarraconensis\", per offrirgli la porpora; Galba rifiut\u00f2 il titolo, ma accett\u00f2 di prendere il comando della rivolta come \"legato del Senato e del Popolo Romano\".\nLa gran parte delle province occidentali scelsero di unirsi a Galba: unica eccezione fu costituita dalla Germania superiore, il cui governatore Lucio Verginio Rufo rimase fedele a Nerone, sebbene i propri soldati gli avessero offerto la porpora. Rufo attacc\u00f2 \"Vesontio\" (Besan\u00e7on) e Vindice si mosse a difendere la citt\u00e0. I due generali si incontrarono per parlamentare e strinsero un qualche accordo. Vindice fece per entrare in citt\u00e0, ma a causa di una incomprensione, i soldati di Rufo si ritennero attaccati e aggredirono Vindice, il quale, credutosi caduto in una trappola, si suicid\u00f2.\nBench\u00e9 schiacciata a fine primavera del 68 da Lucio Verginio Rufo, la rivolta di Vindice segn\u00f2 l'inizio di una serie di sollevamenti contro il \"princeps\" Nerone, al quale finalmente successe Galba. Il breve regno di quest'ultimo inaugur\u00f2 un anno turbolento nel quale si seccedettero quattro imperatori (Galba, Otone, Vitellio e Vespasiano)."}
{"id": "860591", "revid": "729019", "url": "https://it.wikipedia.org/wiki?curid=860591", "title": "Disprassia", "text": "La disprassia (dal greco (pr\u00e1sso) = \"fare\", quindi dis-prassia = \"incapacit\u00e0 di fare qualcosa\") pu\u00f2 essere definita come l'incapacit\u00e0 o la ridotta capacit\u00e0 di pianificare ed organizzare delle azioni intenzionali, finalizzate al raggiungimento di uno scopo specifico; un deficit dei movimenti volontari caratterizzato dall'assenza di altri deficit cognitivi e sensoriali evidenti.\nCaratteristiche.\nLe origini della disprassia, attualmente considerata come un disturbo specifico attinente alla sfera dello sviluppo neurobiologico, vengono ricondotte ad un rallentamento nell'organizzazione e nella proliferazione delle reti neurali o ad una mancanza di collegamento tra le aree anteriori e posteriori del cervello e i fattori di rischio che predispongono a tale deficit includono: il parto pretermine o il peso ridotto del nascituro oppure una lieve sofferenza pre o perinatale durante la gravidanza o al momento del parto.\nL'aspetto caratterizzante di questo tipo di deficit \u00e8 l'alterazione delle sequenze motorie dal punto di vista spaziale e temporale che, generalmente associata ad una ridotta capacit\u00e0 di rappresentare gli oggetti, l'intera azione o i suoi elementi costitutivi, rende l'attivit\u00e0 motoria inefficace e scorretta, nonch\u00e9 stereotipata e povera di alternative.\nMalgrado la pratica continuativa, infatti, le funzioni esecutive acquisite vengono utilizzate in una maniera convenzionale e la povert\u00e0 di strategie, unita alla ridotta abilit\u00e0 di generalizzazione, rende difficoltosa l'acquisizione di nuovi compiti, il trasferimento di soluzioni gi\u00e0 acquisite, la pianificazione delle attivit\u00e0 e il controllo delle medesime, la previsione e la verifica dei risultati, nonch\u00e9 l'attivazione di eventuali correzioni.\nLa Teoria dei Sistemi (Thelen, Smith 1994) e la Teoria dell'Embodied Cognition (Thelen 1995; Iverson, Thelen 1999) inoltre, correlano lo sviluppo motorio allo sviluppo cognitivo e linguistico e, sottolineando lo stretto legame che esiste tra percezione, azione e cognizione, sostengono che lo sviluppo neuro - cognitivo inizi a partire dalla percezione del proprio corpo in relazione all'ambiente, contemporaneamente allo sviluppo delle funzioni motorie e alla capacit\u00e0 di riuscire a controllarle.\nLe azioni, quindi, si realizzano attivando dei processi in parallelo che integrano movimento, percezione e cognizione e viste le profonde connessioni tra le funzioni esecutive (FE) e il sistema motorio, cognitivo ed emotivo, la disprassia \u00e8 molto spesso associata a problemi del linguaggio, nonch\u00e9 di percezione ed elaborazione del pensiero.\nIl linguaggio di un bambino disprattico, infatti, si presenta spesso semplificato nella struttura sintattico - grammaticale ed alterato negli aspetti articolatori, la percezione risulta inadeguata nell'integrare le informazioni periferiche e nel correlarle con l'azione che si sta compiendo, mentre il pensiero appare infine inadatto nell'organizzazione dei vari contenuti.\nIl bambino disprattico.\nLe caratteristiche che identificano maggiormente un bambino disprattico includono:\nLe principali tipologie di disprassia.\nPur essendo un deficit solitamente generalizzato (disprassia generalizzata), la disprassia pu\u00f2 presentarsi con delle forme diverse e quindi contemplare dei disturbi selettivi che possono investire una sola area o abilit\u00e0, celando o nascondendo altri aspetti deficitari.\nNella pratica clinica infatti, possiamo distinguere: la disprassia delle abilit\u00e0 di vita quotidiana (AVQ) come il vestirsi o il mangiare autonomamente; la disprassia dello sguardo; la disprassia degli arti superiori; la disprassia del disegno; la disprassia della scrittura o disgrafia; la disprassia costruttiva e quella verbale.\nLa disprassia dello sguardo ad esempio, \u00e8 caratterizzata: da un'incapacit\u00e0 di fissare l'interlocutore o da una fissazione di durata molto breve; da uno sguardo caotico ed iperfisso; da una mancanza di scioltezza nei movimenti di inseguimento durante la lettura e dunque da una tendenza nel saltare da una riga all'altra, nell'omettere delle parole ed infine da una difficolt\u00e0 nello spostare lo sguardo dalla lavagna al foglio e viceversa e quindi nel copiare dalla lavagna.\nIl deficit dei movimenti dello sguardo inoltre \u00e8 spesso correlato con il deficit dell'attenzione per l'incapacit\u00e0 di mantenere la fissazione su un oggetto o di condividere lo sguardo con l'interlocutore, con il deficit della sequenzialit\u00e0 nelle prove di opposizione e separazione delle dita a cui si associano difficolt\u00e0 manuali e con il deficit della lettura associato alle difficolt\u00e0 oculo-motorie.\nLa disprassia della scrittura, invece, non sempre \u00e8 correlata con la disprassia nel disegno e, visto che il disegno geometrico potrebbe risultare adeguato, i bambini disprattici con deficit di sequenzialit\u00e0 dovrebbero evitare l'utilizzo del corsivo, limitandosi all'utilizzo dello stampatello maiuscolo.\nAl di l\u00e0 delle diverse difficolt\u00e0 che presentano, ci\u00f2 che accomuna i bambini disprattici \u00e8 l'incapacit\u00e0 di adeguarsi alle richieste dell'ambiente e di compiere azioni ritenute elementari e la consapevolezza dei problemi che affrontano li porta a vivere gli insuccessi personali con un senso di impotenza, rabbia e frustrazione e a non mettersi in comunicazione con il mondo circostante.\nUn bambino disprattico, infatti, osserva il comportamento degli altri bambini e inevitabilmente fa dei paragoni con se stesso e malgrado vorrebbe giocare, integrarsi e comunicare, difficilmente riesce a farlo a causa delle difficolt\u00e0 nell'organizzare i movimenti deputati alle azioni, ai disturbi del linguaggio e dell'espressione verbale e all'immaturit\u00e0 sul piano sociale.\nLa percezione della propria inadeguatezza inoltre, unita alle frequenti accuse di essere pigro o poco intelligente, incide sull'autostima del bambino disprattico alimentandone la tristezza e la tendenza ad isolarsi; mentre la consapevolezza di non soddisfare le aspettative delle persone che ama e di non raggiungere degli obiettivi ritenuti semplici ed elementari genera una grande sofferenza e diminuisce la propensione a lavorare e impegnarsi.\nSe sostenuti adeguatamente, invece, i bambini disprattici sono generalmente vivaci e curiosi, nonch\u00e9 propensi ad imparare e ad impegnarsi e ad esprimere al meglio le loro potenzialit\u00e0 ed \u00e8 quindi fondamentale individuare il deficit in maniera precoce, possibilmente non pi\u00f9 tardi dei 3 anni di et\u00e0, al fine di attivare un trattamento riabilitativo che incida positivamente sullo sviluppo futuro delle competenze comunicative, sociali e cognitive.\nValutazione, diagnosi e trattamento.\nGli strumenti attualmente disponibili per una corretta valutazione e diagnosi della disprassia includono: test motori come l'ABC-2 e l'APCM-2; test cognitivi; test o batterie per la valutazione delle FE; test per la valutazione dell'ambito linguistico.\n\u00c8 importante sottolineare che una diagnosi precisa e precoce rappresenta gi\u00e0 di per s\u00e9 un intervento terapeutico, poich\u00e9 una diagnosi sbagliata o tardiva priva il bambino di una terapia mirata e di un corretto adeguamento del suo ambiente di vita.\nUn contesto sociale e familiare adeguato, infatti, \u00e8 indispensabile per lo sviluppo delle funzioni adattive (prassie) e per la modificazione dell'architettura cerebrale; mentre la diagnosi precoce, oltre ad attivare una corretta terapia per il potenziamento delle funzioni deficitarie, facilita l'inserimento a scuola permettendo agli insegnanti di riconoscere e valorizzare i punti di forza del bambino, di individuare le sue modalit\u00e0 di apprendimento, di predisporre un percorso educativo e delle strategie didattiche individualizzate, di sostenere l'autostima dl bambino, di collaborare efficacemente con genitori e terapeuti (psicologi, psicomotricisti, logopedisti) e di tracciare un confine chiaro tra ci\u00f2 che dipende dall'impegno e dalla volont\u00e0 del bambino e ci\u00f2 che dipende invece dalle sue difficolt\u00e0.\nSia nella valutazione che nella terapia dei deficit riconducibili alla disprassia, inoltre, \u00e8 necessario un approccio multisistemico integrato, che comporti la scomposizione delle varie funzioni che sono sottese a specifici compiti al fine di intervenire su ciascuna di esse ed inserirle nell'insieme integrato delle funzioni cognitive adattive.\nIl fine dell'intervento terapeutico, infatti, deve essere quello di consentire al bambino di agire consapevolmente ed intenzionalmente per il raggiungimento dello scopo che si \u00e8 prefissato e in base alla metodologia implicita nell'APCM-2 (Abilit\u00e0 Prassiche e della Coordinazione Motoria, Sabbadini 2015) e alla suddivisione tra abilit\u00e0 motorie o schemi di movimento e abilit\u00e0 cognitivo-adattive o funzioni prassiche; per ogni attivit\u00e0 proposta nel corso della terapia \u00e8 necessario:\nL'uso di rinforzi positivi consente di individuare i punti di forza del bambino, vale a dire la funzioni maggiormente integre, che andranno a supporto di quelle deboli e deficitarie.\nNel corso dell'et\u00e0 evolutiva, infine, qualunque tipo di intervento richiede un'attenta considerazione del livello di sviluppo e di maturazione delle competenze e funzioni necessarie al bambino e lo scopo di questa valutazione \u00e8 di evitare l'errore di richiedere compiti e prestazioni troppo difficili, che sono al di sopra delle reali possibilit\u00e0 del bambino e che finiscono per generare ansia e frustrazione.\nLa motivazione ad apprendere, infatti, si basa sul riconoscimento della propria efficacia, nonch\u00e9 della propria capacit\u00e0 di raggiungere gli scopi e gli obiettivi prefissati ed \u00e8 in questa prospettiva che terapisti ed educatori, dovrebbero sempre tenere a mente la seguente massima di Albert Einstein: \"Non insegno mai nulla ai miei allievi; cerco solo di metterli nella condizione di poter imparare ed apprendere nel modo migliore possibile\"."}
{"id": "860593", "revid": "2171064", "url": "https://it.wikipedia.org/wiki?curid=860593", "title": "Ti.Pi.Cal.", "text": "I Ti.Pi.Cal. sono un gruppo musicale dance italiano originario di Gela, in Sicilia, nato nel 1993. Il gruppo ha ottenuto un notevole successo sulla scena musicale per tutti gli anni novanta, grazie a produzioni proprie e numerosi remix di successo.\nIl gruppo \u00e8 tornato in attivit\u00e0 anche durante gli anni duemila.\nIl nome del gruppo prende origine dalle iniziali dei cognomi dei tre membri, i deejay siciliani: Daniele Tignino, Riccardo Piparo e Vincenzo Callea.\nBiografia.\nOttengono notoriet\u00e0 nel 1995 grazie al singolo \"The Colour Inside\" che arriva alla vetta dei singoli pi\u00f9 venduti in Italia e vi rimane per dieci settimane consecutive dal 1\u00ba luglio 1995 al 2 settembre 1995, risultando alla fine dell'anno il secondo singolo pi\u00f9 venduto del 1995.\nNel 1996 gli stessi membri del gruppo dei Ti.Pi.Cal. produssero il singolo dal titolo \"Gimme Love\" sotto lo pseudonimo di \"Kasto\".\nA partire dal 1997 si aggiunse al gruppo la cantante Kimara Lawson. Nel 1999 il gruppo si sciolse e i membri seguirono ognuno progetti personali, salvo poi riunirsi nel 2001 col cantante Josh Colow per \"Is This The Love\" e nel 2006 per la pubblicazione del singolo \"What I Like\".\nNel 2011 tornano nuovamente insieme e producono, in collaborazione con Josh Colow, il singolo \"Stars\", che anticipa l'uscita dell'album omonimo."}
{"id": "860595", "revid": "287204", "url": "https://it.wikipedia.org/wiki?curid=860595", "title": "Fossoli", "text": "Fossoli (\"F\u00f2sel\" in dialetto locale) \u00e8 una frazione di circa abitanti di Carpi, in provincia di Modena. \u00c8 situato a circa dal capoluogo provinciale. Nell'area di Fossoli sono presenti insediamenti abitativi a bassa e media densit\u00e0, una vasta zona industriale e alcuni esercizi commerciali, localizzati soprattutto lungo la via principale intitolata a Ivano Martinelli. Sono presenti inoltre un ufficio postale e le scuole elementari \"Leopoldo Gasparotto\". Fuori dal centro abitato, a nord-est, \u00e8 situata l'oasi naturalistica \"La Francesa,\" gestita dal WWF.\nStoria.\nDurante la seconda guerra mondiale fu tristemente famoso per il suo campo di transito verso i lager nel quale furono di passaggio anche Primo Levi e Odoardo Focherini.\nNegli ultimi decenni, dopo l'edificazione di numerosi condomini ad ovest della tangenziale e di due quartieri residenziali denominati Parco Remesina e Il cielo del sole, la popolazione \u00e8 decisamente aumentata, rendendo Fossoli la frazione pi\u00f9 popolata del comune. Dopo il terremoto del 2012 sono stati rilevati danni ingenti ad edifici residenziali e al circolo ricreativo La Fontana. I danni dell'evento sismico non sono ormai pi\u00f9 visibili, in quanto gli edifici danneggiati sono stati ristrutturati o demoliti e ricostruiti.\nInfrastrutture e trasporti.\nFossoli \u00e8 organicamente collegata con servizio di trasporto urbano alla citt\u00e0 di Carpi, tramite le linee SETA 510 e 540 e il servizio \"Prontobus\". Era presente una stazione ferroviaria oggi dismessa, lungo la ferrovia Modena-Mantova. La frazione \u00e8 attraversata dalla Strada Statale Romana Nord.\nPresente nella zona ovest, nelle campagne in confine con Budrione, un piccolo aeroporto ed eliporto."}
{"id": "860596", "revid": "6066", "url": "https://it.wikipedia.org/wiki?curid=860596", "title": "Easter eggs", "text": ""}
{"id": "860599", "revid": "729019", "url": "https://it.wikipedia.org/wiki?curid=860599", "title": "Gioacchino Russo", "text": "Fu sottosegretario di Stato al Ministero della marina.\nBiografia.\nNacque da Vincenzo e Maria Consoli, e fu sposato con Amalia Morosoli dalla quale ebbe sei figli. Visse tra Catania, Patern\u00f2 e Ragalna, quest'ultimo luogo di origine del padre in cui passava le vacanze estive con la famiglia.\nCarriera militare.\nLaureato in Ingegneria civile e in Ingegneria civile e meccanica, rispettivamente alla Scuola di applicazione di Torino e alla Scuola superiore navale di Genova, entrambi conseguiti nel 1887, serv\u00ec dal 1888 nella Regia Marina nel Corpo del genio navale. Nel 1904 ebbe il grado di maggiore del Genio navale. Fu docente di architettura navale all'Accademia navale di Livorno dal 1896 al 1898, e fu autore nel 1905 di un \"Manuale di architettura navale ad uso degli Ufficiali di Marina\".\nFra il 1915 e il 1917, prese parte alla Prima guerra mondiale, e poi alla Direzione generale delle costruzioni navali del ministero della Marina e fu promosso nel novembre 1918 brigadiere generale e l'anno dopo collocato nella riserva.\nDivent\u00f2 generale viceispettore del Genio navale (23 dicembre 1923) e successivamente tenente generale del Genio navale (4 novembre 1926) della riserva. A partire dal 19 agosto 1927 fu generale ispettore del Genio navale nella riserva.\nCarriera politica.\nSfruttando la posizione ottenuta con la guerra, nel 1919 Russo si candid\u00f2 alla Camera dei deputati, ottenendo l'elezione per il Gruppo del Rinnovamento nella XXV legislatura del Regno d'Italia nel collegio di Catania. Non rieletto nel 1921, nelle elezioni per la XXVII legislatura, nel 1924, Russo fu rieletto, restando a Montecitorio fino al 1929. Ader\u00ec successivamente al Partito Nazionale Fascista,\nIl 24 gennaio 1929 fu nominato senatore del Regno d'Italia con una relazione di Carlo Petitti di Roreto. Dal 12 settembre 1929 al 6 novembre 1933 fu sottosegretario di Stato al Ministero della marina. Fu membro della Commissione Forze armate del Senato dal 17 aprile 1939 al 5 agosto 1943.\nIl 7 agosto 1944 fu deferito all'Alta Corte di Giustizia per le Sanzioni contro il Fascismo in quanto sottosegretario di Stato dopo il 3 gennaio 1925, ma vi fu un'ordinanza di rigetto della richiesta di decadenza, pronunciata il 16 novembre dello stesso anno.\nStudi e invenzioni.\nCollabor\u00f2 con Edoardo Masdea nel progettare le prime le grandi corazzate navali italiane monocalibre. Dopo la morte di Masdea port\u00f2 a compimento i progetti di tali navi.\nInvent\u00f2 il navipendolo, la vasca a pareti elastiche per la produzione artificiale delle onde in piccola scala, e il primo periscopio per la navigazione subacquea, il cleptoscopio. Nel 1901 Russo, un altro inventore italiano, e un inventore inglese, misero in atto, indipendentemente, il periscopio per sommergibili.\nCultore di ottica, Russo escogit\u00f2 un sistema per la fotografia a colori naturali e scrisse uno studio sulle analogie matematiche tra le note musicali e i colori."}
{"id": "860601", "revid": "466539", "url": "https://it.wikipedia.org/wiki?curid=860601", "title": "Novokuzneck", "text": "Novokuzneck (, ) \u00e8 una citt\u00e0 della Russia, nella Siberia sudoccidentale, sul fiume Tom', nell'Oblast' di Kemerovo; \u00e8 la citt\u00e0 capoluogo dell'omonimo distretto.\nFondata dai Cosacchi nel 1618 con il nome di \"Kuzneckij Ostrog\" (\"\u041a\u0443\u0437\u043d\u0435\u0301\u0446\u043a\u0438\u0439 \u041e\u0441\u0442\u0440\u043e\u0301\u0433\"), rimase un insediamento relativamente piccolo e di poca importanza fino alla costituzione, tre secoli dopo, dell'Unione Sovietica e del conseguente sviluppo di ambiziosi piani di industrializzazione della Siberia. Queste decisioni trasformarono la citt\u00e0 in un grosso centro industriale e minerario, che favor\u00ec un grande aumento di popolazione (nel 1989 sfiorava i 600.000 abitanti). In particolare nella citt\u00e0 sorse il gigantesco kombinat metallurgico di Novokuzneck (\"NKMK\") che divenne uno dei pi\u00f9 grandi centri siderurgici dell'Unione Sovietica e poi della Federazione russa.\nAltri nomi.\nLa citt\u00e0 di Novokuzneck pi\u00f9 volte ha cambiato nome:\nStoria.\nLa base fondata nel 1618 dai militari russi divent\u00f2 la citt\u00e0 nel 1622. Inizialmente la citt\u00e0 era una fortezza sulla confine della Russia per proteggersi dai calmucchi e dai chirghisi. Fino al 1917 Kuzneck era una citt\u00e0 tranquilla con un'attivit\u00e0 economica principale artigianale, con l'agricoltura ben sviluppata e con un livello crescente degli scambi commerciali grazie alla sua posizione vicino alla Mongolia e alla Cina. Inoltre, Kuzneck era una delle principali citt\u00e0 russe con miniere d'oro. Nel 1919 la citt\u00e0 \u00e8 stata occupata dalle armate rosse russe sotto la guida di Rogov, i partigiani rossi hanno ucciso molti cittadini e hanno derubato e distrutto la citt\u00e0.\nNel 1929 \u00e8 stato fondato il KMK (in russo: \u041a\u0443\u0437\u043d\u0435\u0446\u043a\u0438\u0439 \u041c\u0435\u0442\u0430\u043b\u043b\u0443\u0440\u0433\u0438\u0447\u0435\u0441\u043a\u0438\u0439 \u041a\u043e\u043c\u0431\u0438\u043d\u0430\u0442) ossia Kombinat Metallurgico di Kuzneck. KMK ha cambiato il nome in NKMK quando Kuzneck divent\u00f2 Novokuzneck. I lavoratori del KMK hanno fondato Sad-Gorod (letteralmente \"Citt\u00e0 Giardino\") come la chiam\u00f2 nella sua poesia il poeta rivoluzionario russo Vladimir Vladimirovi\u010d Majakovskij. Nel 1932 la citt\u00e0 \u00e8 stata rinominata in Stalinsk in nome del leader del PCUS Stalin. Nel 1939 Stalinsk e la vecchia citt\u00e0 di Kuzneck sono state unite sotto il nome di Stalinsk-Kuzneck. La citt\u00e0, nel secondo dopoguerra, ospit\u00f2 anche un gulag.\nNel 1989 a Novokuzneck abitavano 608.000 persone. Dal 1990 al 1998 i principali combinati della citt\u00e0 sono stati portati alla bancarotta per privatizzarle al basso costo; in seguito la citt\u00e0 era in una profonda crisi economica-sociale. In seguito alla guerra degli oligarchi il gruppo EVRAZ registrato a Lussemburgo sotto il controllo di Roman Abramovi\u010d ha privatizzato i principali combinati della citt\u00e0 dopo la crisi indotta negli anni novanta.\nGeografia fisica.\nTerritorio.\nNovokuzneck si trova a 3.120\u00a0km a est di Mosca, a 5.462\u00a0km a nordest da Roma, a 5.406\u00a0km a nordest da Milano. \u00c8 situata nella parte asiatica della Russia, nella Siberia sud-occidentale, al centro della depressione di Kuzneck.\nClima.\nIl 10 giugno 2010 \u00e8 stato battuto il record delle temperature a Novokuzneck. La temperatura dell'aria ha raggiunto per la prima volta nella storia delle osservazioni meteorologiche +32,4\u00a0\u00b0C\nSuddivisione amministrativa.\nLa citt\u00e0 moderna di Novokuzneck \u00e8 formata da sei distretti:\nSociet\u00e0.\nEvoluzione demografica.\nNovokuzneck \u00e8 una delle nove pi\u00f9 grandi citt\u00e0 della Siberia, in costante crescita. La citt\u00e0 occupa attualmente il 16\u00ba posto tra le citt\u00e0 russe con 500\u00a0000 - 1 milione di abitanti prima di Orenburg al 17\u00ba posto con 525\u00a0637 abitanti nel 2010 e dopo Vladivostok al 15\u00ba posto con 578\u00a0213 abitanti nel 2010.\nNovokuzneck \u00e8 una delle 100 pi\u00f9 grandi citt\u00e0 dell'Europa, nella classifica del 2010 la citt\u00e0 occupava il 81\u00ba posto tra le pi\u00f9 grandi citt\u00e0 europee prima di Lisbona (Portogallo) all'82\u00ba posto con 563\u00a0000 abitanti e dopo D\u00fcsseldorf (Germania) all'80\u00ba posto con 569\u00a0000 abitanti.\nDemograficamente i russi sono la maggioranza di Novokuzneck con circa 500\u00a0000 abitanti, gli ucraini sono al secondo posto con 15\u00a0000 residenti, mentre al terzo posto ci sono i tatari. Altri minoranze presenti in citt\u00e0 sono i tedeschi, i bielorussi, i ciuvasci, gli \u0161ori.\nReligione.\nLa Chiesa ortodossa russa (la maggioranza dei credenti sono i russi) conta undici chiese.\nLa Chiesa cattolica (la maggioranza dei credenti sono i tedeschi ed ucraini) a Novokuzneck \u00e8 presente dagli anni 50 del XX secolo. Dal 1970 la comunit\u00e0 cattolica si riuniva alla Colonia Alta (la zona nord di Novokuzneck). Dal 1982 fino agli anni 90 una casa privata in via Gjelskaja era il posto di riferimento per i cattolici della citt\u00e0 che contano 100 cattolici-praticanti, ma il numero dei battezzati con il rito cattolico supera 5000 persone. Dall'ottobre 2007 a Novokuzuneck \u00e8 stata aperta la nuova chiesa cattolica, la prima chiesa cattolica nella regione di Kuzbass ed in Siberia Sudoccidentale.\nA Novokuzneck ci sono anche minoranze di altri religioni, ad esempio la Religione sciamanica dei tatari siberiani, la religione ebraica degli ebrei russi.\nEconomia.\nZSMK e NKMK sono attualmente di propriet\u00e0 di EVRAZ Group sotto il controllo di Roman Abramovi\u010d (in russo: \u0420\u043e\u043c\u0430\u0301\u043d \u0410\u0431\u0440\u0430\u043c\u043e\u0301\u0432\u0438\u0447). Fino al ottobre del 2006 l'italiana Duferco Group, creata nel 1979 a Brescia sotto il controllo di Bruno Bolfo, faceva la parte del Consiglio dei Direttori di EVRAZ Group.\nI giacimenti dell'Oblast' di Irkutsk, dell'Oblast' di Kemerovo, del Territorio di Krasnojarsk, della Chakassia sono le principali fonti dell'industria metallurgica della citt\u00e0 di Novokuzneck.\nIl 50% della produzione della citt\u00e0 \u00e8 esportata in Asia e in Cina.\nLe azioni di NKMK e ZSMK sono quotate nella borsa russa RTS Board con EVRAZ Group. La capacit\u00e0 di ZMSK \u00e8 di 5 milioni tonnellate di acciaio all'anno pari all'8% della produzione russa. NKMK produce il 70% dei binari in Russia ed il 9% dei binari (per le ferrovie, per la metro, per i tram) nel mondo.\nNKAZ \u00e8 la parte del gruppo svizzero-russo Alluminio Russo (in russo: \u0420\u043e\u0441\u0441\u0438\u0439\u0441\u043a\u0438\u0439 \u0430\u043b\u044e\u043c\u0438\u043d\u0438\u0439, in inglese: United Company Rusal, UC Rusal), il primo produttore dell'alluminio e dell'allumina al mondo sotto il controllo di Oleg Vladimirovi\u010d Deripaska (in russo: \u041e\u043b\u0435\u0433 \u0414\u0435\u0440\u0438\u043f\u0430\u0441\u043a\u0430) e di Viktor Veksel'berg (in russo: \u0412\u0438\u043a\u0442\u043e\u0440 \u0412\u0435\u043a\u0441\u0435\u043b\u044c\u0431\u0435\u0440\u0433) registrato al Baliato di Jersey nelle Isole del Canale nelle dipendenze della Corona Inglese, ma che non sono parte del Regno Unito e dell'Unione europea.\nA 50\u00a0km a nord di Novokuzneck si trova il distretto geologico economico Erunakovskij della compagnia d'estrazione di carbone Kuzbassrazrezugol' creata nel 2003 dopo la privatizzazione della compagnia sovietica Kuzbasskar'erugol'. Il 24 maggio 2007 nella miniera \"Jubilejnaja\" vicino a Novokuzneck in seguito all'esplosione del gas metano sono morte 35 persone. Nel marzo del 2007 nella miniera \"Ul'janovskaja\" vicino a Novokuzneck sono morte almeno 108 persone in seguito ad un'altra terribile esplosione del gas metano che \u00e8 stata indicata come il pi\u00f9 disastroso incidente nelle miniera della Russia moderna.\nLa compagnia russa Gazprom con la sua nuova acquisita compagnia geologica ed industriale \"Kuzneck\" ha la licenza di estrarre dal 2003 il gas metano nei pressi di Novokuzneck con le stime di estrazione in 25 anni di circa 13 trilioni di m\u00b3 su un territorio di circa 5.000 km\u00b2.\nIstruzione.\nNel sistema di formazione professionale superiore operano 37 istituti statali di istruzione superiore universitaria, fra cui 10 istituti indipendenti e 27 filiali: \nServizio sanitario.\nVicino a Novokuzneck ci sono i centri riabilitativi e degli sport invernali famosi in tutta la Russia e nel mondo come la Ta\u0161tagol e la Me\u017edure\u010densk. Nella citt\u00e0 ci sono sia i policlinici statali, sia privati. Inoltre, la citt\u00e0 dispone di una rete degli istituti di aggiornamento per i medici e di ricerca medica.\nIl sistema sanitario cittadino si \u00e8 sviluppato in parallelo con l'aumento nell'industrializzazione della citt\u00e0. L'assistenza medica pre-rivoluzionaria consisteva in una sorta di primitivo dispensario farmaceutico con un servizio infermeristico per la guarnigione di stanza alla Fortezza di Kuzneck. L'assistenza medica specialistica era inaccessibile per gli abitanti della citt\u00e0 e pertanto era necessario inviare i pazienti per le cure nell'Oblast' di Tomsk. Le malattie pi\u00f9 diffuse erano la tubercolosi, la peste, l'antrace, la vaiolo e la febbre tifoide. La mortalit\u00e0 infantile raggiungeva i 440 decessi su 1000 neonati.\nLa svolta che ha consentito lo sviluppo dell'assistenza medica \u00e8 avvenuta grazie alla grande industria metallurgica \"Kombinat Metallurgico di Kuzneck\" fondata negli anni 1920, che port\u00f2 una grande affluenza di molti cittadini dell'Unione Sovietica. Nel maggio del 1929, il Dott. Shmuylovich G. apr\u00ec il primo studio professionale medico e nel luglio dello stesso anno l'ospedale municipale contava 10 posti letto. Questa struttura fu il punto di riferimento di tutti gli ospedali urbani, che all'inizio degli anni quaranta erano 6. Parallelamente fu avviato la costruzione di 3 centri sanitari, 8 dispensari di cui tre antitubercolari, antivenerei e antitracomatosi. Nel 1950 la sanit\u00e0 pubblica della citt\u00e0 contava 470 medici, 2055 posti letto (tra o quali 232 dedicati ai bambini); a Novokuzneck funzionavano 21 ambulatori.\nLo sviluppo delle aziende industriali di Kuzbass caus\u00f2 il trasferimento, avvenuto nel 1953, dell'Istituto della Formazione Permanente dei Medici dalla citt\u00e0 di Novosibirsk a Novokuzneck. Nel 1960 in citt\u00e0 erano impegnati 900 specialisti medici, i posti letto disponibili erano 5300 (625 per bambini).\nNegli anni 1980 la sanit\u00e0 pubblica della citt\u00e0, dopo le conversioni strutturali, complet\u00f2 il suo sviluppo raggiungendo gli 8785 posti letto con 3000 medici e 8000 infermieri.\nL'inizio degli anni 1990 \u00e8 stato contrassegnato dal passaggio dal sistema di assicurazione sanitaria obbligatoria all'organizzazione di societ\u00e0 assicuratrici private. Dalla met\u00e0 del 1992 i pazienti per essere curati dovevano pagare le prestazioni mediche.\nI principali centri medici a Novokuzneck sono i 3 Policlinici:\nOltre ai policlinici e agli ambulatori pi\u00f9 piccoli, a Novokuzneck vi sono anche i centri di eccellenza di medicina come l'Istituto Statale di Aggiornamento dei Medici di Novokuzneck (in russo: \"\u041d\u043e\u0432\u043e\u043a\u0443\u0437\u043d\u0435\u0446\u043a\u0438\u0439 \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u0438\u043d\u0441\u0442\u0438\u0442\u0443\u0442 \u0443\u0441\u043e\u0432\u0435\u0440\u0448\u0435\u043d\u0441\u0442\u0432\u043e\u0432\u0430\u043d\u0438\u044f \u0432\u0440\u0430\u0447\u0435\u0439\") fondato nel 1927, l'Istituto di Ricerca nella Riabilitazione dei Disabili (in russo: \"\u0418\u043d\u0441\u0442\u0438\u0442\u0443\u0442 \u0440\u0435\u0430\u0431\u0438\u043b\u0438\u0442\u0430\u0446\u0438\u0438 \u0438\u043d\u0432\u0430\u043b\u0438\u0434\u043e\u0432\") e l'Istituto di Ricerca nelle Malattie Professionali (in russo: \"\u0418\u043d\u0441\u0442\u0438\u0442\u0443\u0442 \u043f\u0440\u043e\u0444\u0437\u0430\u0431\u043e\u043b\u0435\u0432\u0430\u043d\u0438\u0439\") che si occupa principalmente della Medicina del Lavoro e nelle ricerche sul campo.\nTra i medici pi\u00f9 famosi che prestarono servizio nella citt\u00e0, si annoverano Denisenko Bela Anatol'evna (in cirillico: \u0414\u0435\u043d\u0438\u0441\u0435\u043d\u043a\u043e \u0411\u044d\u043b\u0430 \u0410\u043d\u0430\u0442\u043e\u043b\u044c\u0435\u0432\u043d\u0430) - l'onorevole dell'Sovet Supremo dell'URSS, Kurbatov Gennadij Petrovi\u010d (in cirillico: \u041a\u0443\u0440\u0431\u0430\u0442\u043e\u0432, \u0413\u0435\u043d\u043d\u0430\u0434\u0438\u0439 \u041f\u0435\u0442\u0440\u043e\u0432\u0438\u0447) \u2014 il primo direttore del Policlinico GKB 1 di Novokuzneck, Malakhovskij Jurij Evgen'evi\u010d (in cirillico: \u041c\u0430\u043b\u0430\u0445\u043e\u0432\u0441\u043a\u0438\u0439, \u042e\u0440\u0438\u0439 \u0415\u0432\u0433\u0435\u043d\u044c\u0435\u0432\u0438\u0447) - medico famoso nell'URSS e in Israele\nCultura.\nLo sviluppo culturale a Novokuzneck \u00e8 stato indotto dal crescente fabbisogno della popolazione di Kuzbass nell'Epoca sovietica e dall'evacuazione in citt\u00e0 siberiana negli anni della Seconda guerra mondiale (1941 - 1945) di alcuni teatri e dei musei dalla capitale russa Mosca e dalla capitale culturale San Pietroburgo.\nArte.\nL'arte a Novokuzneck ha un carattere provinciale rispetto alle citt\u00e0 maggiori della Siberia. Comunque, si pu\u00f2 distinguere uno stile particolare tra gli artisti russi di Novokuzneck che hanno preso i diversi stili dagli artisti dagli altri regioni siberiani.\nTra gli artisti contemporanei a Novokuzneck i pi\u00f9 importanti tra i 100 artisti siberiani sono i seguenti nomi: Aleksandr Suslov, Aleksandr Gavrilov, Nicolai Rotko, Igor' Bessonov, Vitalij Karmanov, Igor' Smirnov.\nTeatro.\nIl teatro principale \u00e8 il teatro drammatico fondato nel 1931.\nIl teatro delle marionette (in russo: \u041d\u043e\u0432\u043e\u043a\u0443\u0437\u043d\u0435\u0446\u043a\u0438\u0439 \u043a\u0443\u043a\u043e\u043b\u044c\u043d\u044b\u0439 \u0442\u0435\u0430\u0442\u0440) venne fondato l'8 febbraio 1942.\nSport.\nStadi di Novokuzneck.\nLo Stadio Metallurg \u00e8 il campo domestico della squadra di calcio russa FC Metallurg-Kuzbass Novokuzneck. Lo stadio pu\u00f2 ospitare 8\u00a0500 spettatori.\nDiscipline sportive.\nHockey su ghiaccio.\nLa squadra di hockey su ghiaccio del Metallurg Novokuzneck \u00e8 stata fondata nel 1949 e gioca nella massima serie russa, la Kontinental Hockey League.\nCalcio.\nFC Metallurg-Kuzbass della Novokuzneck \u00e8 la squadra di calcio fondata nel 1946. La squadra gioca attualmente nella prima divisione russa (serie B italiana). I colori ufficiali della FC Metallurg-Kuzbass sono il verde, il bianco.\nPallacanestro.\nNikita Morgunov (anno 1975) dalla Novokuzneck gioca/giocava nella Nazionale russa di Pallacanestro e nelle squadre russe di basket: MBK Dinamo Mosca, PBK CSKA Mosca.\nPallavolo.\nLa SibGIU \u00e8 la squadra dell'Universit\u00e0 Statale Industriale Siberiana.\nRugby.\nRC Burevestnik (in italiano: Club di Rugby Burevestnik)\nRC Novokuzneck (in italiano: Club di Rugby di Novokuzneck)\nSnowboard.\nLa prima campionessa del Mondo in snowboard nella storia della moderna Russia \u00e8 stata Ekaterina Tudege\u0161eva (in russo: \u0415\u043a\u0430\u0442\u0435\u0440\u0438\u043d\u0430 \u0422\u0443\u0434\u0435\u0433\u0435\u0448\u0435\u0432\u0430) originaria dalla citt\u00e0 di Ta\u0161tagol nella Provincia di Novokuzneck.\nSollevamento pesi.\nRoman Konstantinov \u00e8 diventato il Campione del Mondo nel sollevamento pesi nella categoria \"fino a 94 kg\", sollevando in totale 397\u00a0kg durante il Campionato del Mondo LXXVI che si \u00e8 svolto a Chiang Mai (Thailandia) nel 2007.\nEvgenij \u010ceghi\u0161ev nato a Novokuzneck il 28 maggio 1979 ha conquistato il terzo posto nella categoria \"oltre 105 kg\", sollevando in totale 195\u00a0kg durante il Campionato d'Europa che si \u00e8 svolto a Lignano Sabbiadoro (Italia) nel 2008..\nScacchi.\nNovokuzneck ha una tradizione storica per quanto riguarda gli scacchi. Nella citt\u00e0 sono attivi 4 club che possono ospitare in contemporanea 500 giocatori. Pavel Smirnov \u00e8 il campione mondiale tra gli studenti universitari del 2007. Per questo a Novokuzneck dal 3 marzo 2008 all'11 marzo 2008 si \u00e8 svolto il X Campionato Mondiale dei Scacchi tra gli Studenti Universitari).\nAnche il grande maestro Gata Kamskij \u00e8 nato qui.\nManifestazioni.\nOgni prima domenica di luglio va festeggiata come La Giornata di Novokuzneck.\nInfrastrutture e trasporti.\nFerrovie.\nLa stazione di Novokuzneck \u00e8 collegata con le Ferrovie russe con Abakan in Chakassia, con Kemerovo nel Kuzbass, Novosibirsk nell'Oblast' di Novosibirsk, Barnaul nel territorio dell'Altaj. A Novokuzneck \u00e8 sviluppata la rete dei tram e dei treni locali e suburbani delle Ferrovie russe che collegano le parti pi\u00f9 remote della citt\u00e0 con il centro culturale e amministrativo.\nAeroporti.\nL'aeroporto di Novokuzneck \u00e8 situato a sud-est di Prokop'evsk ed \u00e8 gestito dalla compagnia aerea russa Aerokuzbass. Dall'aeroporto di Novokuzneck si effettuano attualmente i voli di linea giornalieri per la capitale russa Mosca, i voli di linea stagionali per la capitale culturale russa San Pietroburgo, inoltre nel periodo estivo si effettuano i voli di linea stagionali per l'Estremo Oriente Russo: Chabarovsk, Vladivostok, Irkutsk e per le localit\u00e0 turistiche sul Mar Nero: Anapa, So\u010di e nel periodo invernale si effettuano i voli di linea stagionali per Novosibirsk e Ufa.\nStrade.\nLa rete stradale statale collega Novokuzneck con le principali localit\u00e0 dell'Oblast' di Kemerovo, del Territorio dell'Altaj, e dell'Oblast' di Novosibirsk. Le linee giornaliere collegano Novokuzneck con Barnaul, Abakan, Kemerovo, Novosibirsk.\nAutostazione.\nL'autostazione di Novokuzneck si trova vicino alla stazione ferroviaria ed \u00e8 collegata con numerose corse giornaliere con le localit\u00e0 di Kuzbass (47 linee) e con l'oblast' di Novosibirsk, il Territorio dell'Altaj e la Chakassia.\nMobilit\u00e0 urbana.\nLa rete urbana conta circa 750\u00a0km di linee giornaliere degli autobus, filobus, tram. Per spostarsi nella citt\u00e0 si usa anche la linea ferroviaria della R\u017dD che con i suoi treni locali collega tutti i Distretti di Novokuzneck con dei paesi satelliti.\nla rete automobilistica urbana \u00e8 composta da 93 linee d'autobus gestiti dalla Azienda Municipale dei Trasporti di Novokuzneck e dalle aziende private.\nDal 1979 la parte centrale e la parte occidentale della citt\u00e0 di Novokuzneck sono collegati dalla prima linea di filobus. Rete filoviaria di Novokuzneck \u00e8 composta da 4 linee. Nel Distretto Centrale funzionano: 1, 3, 5, 6; nel Distretto Zavodskoj: 1. Le linee 2 e 4 sono attivabili nel caso dei lavori o degli eventi nella citt\u00e0. I veicoli che compongono il parco filoviario di Novokuzneck sono 61 filobus russi ZiU-682.\nDal 1937 la parte centrale, la stazione e la vecchia parte della citt\u00e0, il distretto Kuzneckij, sono stati collegati dal primo tram. Attualmente a Novokuzneck ci sono 9 linee di tram.\nPorti.\nLa citt\u00e0 \u00e8 collegata con i traghetti che partano dal Porto Fluviale di Novokuzneck (in russo: \u041d\u043e\u0432\u043e\u043a\u0443\u0437\u043d\u0435\u0446\u043a\u0438\u0439 \u0440\u0435\u0447\u043d\u043e\u0439 \u0432\u043e\u043a\u0437\u0430\u043b) dal mese di maggio al mese di ottobre verso il villaggio Ja\u010dmenjucha (in russo: \u042f\u0447\u043c\u0435\u043d\u044e\u0445\u0430).\nAmministrazione.\nGemellaggi.\nNovokuzneck \u00e8 gemellata con:"}
{"id": "860608", "revid": "767487", "url": "https://it.wikipedia.org/wiki?curid=860608", "title": "Contea di Choctaw (Mississippi)", "text": "La contea di Choctaw (in inglese Choctaw County) \u00e8 una contea dello Stato USA del Mississippi. Al censimento del 2000 la popolazione era di 9.758 abitanti. Il suo capoluogo \u00e8 Ackerman.\nGeografia fisica.\nL'U.S. Census Bureau certifica che l'estensione della contea \u00e8 di 1.087\u00a0km\u00b2, di cui 1.085\u00a0km\u00b2 composti da terra e due km\u00b2 composti di acqua.\nStoria.\nLa Contea di Choctaw venne istituita nel 1833."}
{"id": "860609", "revid": "1873017", "url": "https://it.wikipedia.org/wiki?curid=860609", "title": "Locomotiva FS E.414", "text": "Le E.414 sono locomotive elettriche a corrente continua, a 3000 volt, derivate dalla trasformazione di altrettante locomotive E.404 monocabina e monotensione, costruite in origine per gli ETR 500 della prima serie, allo scopo di riutilizzarle alla trazione di treni di carrozze ordinarie. Dopo la modifica sono state utilizzate per il servizio commerciale Frecciabianca e ultimamente anche per il servizio Intercity.\nStoria.\nNel maggio 1992 venne ordinato al consorzio di imprese TREVI un lotto di 30 treni ad AV, comportante la costruzione di 60 locomotive E.404.100-159 (serie E.404-100) a 3000 volt in corrente continua.\nLa decisione di elettrificare a corrente alternata a 25\u00a0kV le linee ad alta velocit\u00e0 determin\u00f2 l'ordinazione nel 1996, di un secondo lotto di 30 treni AV comprendenti 60 locomotive E.404 politensione in grado di circolare su reti a 3\u00a0kV c.c., 1,5\u00a0kV c.c. e 25\u00a0kV c.a. costituenti la serie E.404-500.\nAl fine di consentire anche ai 30 convogli AV ordinati nel 1992 l'operativit\u00e0 sulle nuove linee a 25\u00a0kV c.a., nel 2002 sono state ordinate ulteriori 60 locomotive E.404 politensione (serie E.404-600) destinate a sostituire le locomotive E.404 monotensione di prima serie impossibilitate a circolare su tali linee. Allo scopo di evitare l'accantonamento e quindi la demolizione delle locomotive E.404-100, che avevano pochi anni di vita operativa, \u00e8 stata presa la decisione di operare una serie di contenute modifiche per ottenere delle locomotive utilizzabili per servizi viaggiatori di pregio a velocit\u00e0 fino a 200\u00a0km/h alla testa di carrozze viaggiatori di tipo tradizionale. Queste locomotive cos\u00ec modificate hanno assunto la denominazione E.414.\nLe prime locomotive trasformate sono state le E.404.115 ed E.404.133 divenute E.414.115 ed E.414.133 rientrate in servizio a gennaio 2007; seguite qualche mese pi\u00f9 tardi dalle E.414.119 ed E.414.136. Le modifiche sono avvenute presso le officine O.G.R. di Foligno. Completati i lavori tutte le unit\u00e0 hanno preso servizio alla testa di carrozze ristrutturate.\nAl termine della trasformazione le E.414 saranno 59: la E.404.112, coinvolta nell'incidente ferroviario di Acquaviva delle Fonti dell'ottobre 2005, \u00e8 stata accantonata per la demolizione in quanto il telaio \u00e8 risultato deformato e quindi inutilizzabile.\nAttualmente diverse unit\u00e0 sono state ripellicolate in cromia Intercity Giorno, data la prossima dismissione dal segmento Frecciabianca, facendo l'esordio nel nuovo impiego il 3 giugno 2019 alla testa dell'IC 679 Milano - Livorno.\nCaratteristiche.\nLa locomotiva \u00e8 monocabina, quindi con un solo banco di guida, e atta a funzionare a 3000 volt in corrente continua. Il telaio \u00e8 costruito in acciaio speciale ad alta resistenza su cui \u00e8 montata la cassa in lega leggera. La testata aerodinamica \u00e8 costruita in Kevlar.\nLa parte elettrica di potenza \u00e8 ad ottenuto mediante convertitore elettronico a GTO con raffreddamento ad olio. I motori sono del tipo asincrono trifase e sono montati sospesi alla cassa. La trasmissione del moto avviene mediante albero cavo doppio.\nIl corretto funzionamento della locomotiva \u00e8 controllato da un apposito sistema diagnostico.\nLa locomotiva \u00e8 dotata dell'impianto di SCMT e ripetizione segnali del tipo FS a 9 codici, in cui \u00e8 integrata.\nIl sistema frenante prevede il freno ad aria compressa ed elettrico a recupero di energia o dissipativo su reostato.\nLa modifica da E.404 a E.414 ha richiesto prima di tutto lo spostamento, ad altezza normalizzata, del gancio di trazione e degli organi di repulsione che dal lato della testata piana era originariamente ribassato a 880\u00a0mm dal piano del ferro e pertanto non permetteva l'accoppiamento a vetture tradizionali.\n\u00c8 stata poi eseguita una serie di modifiche per la predisposizione al traino di carrozze per treni Eurostar City:\ned inoltre, a bordo della locomotiva:\nUn'ultima modifica di tipo estetico ha riguardato la livrea con l'eliminazione del logo ETR 500 sulle fiancate ed il cambio dei colori della cassa e dell'imperiale realizzato con fasce a due tonalit\u00e0 di grigio e filetto rosso lungo la cassa (per l'utilizzo con carrozze Gran Confort dedicate ai servizi Eurostar City, che adottano livrea simile).\nPur mantenendo gli stessi rapporti di trasmissione e lo stesso sforzo massimo di trazione la velocit\u00e0 massima di queste macchine \u00e8 stata limitata a 200\u00a0km/h per compatibilit\u00e0 con la velocit\u00e0 massima delle carrozze.\nI rotabili rimorchiati.\nNel periodo in cui furono ritirate 1500 carrozze per ristrutturazione ad alcune di esse del tipo Gran Comfort, Eurofima e UIC Z1 sono stati completamente rivisti gli interni e la livrea in vista della messa in esercizio delle E.414.\nLe nuove carrozze e le nuove locomotive appena modificate hanno indotto dirigenti di Trenitalia a creare un nuovo servizio viaggiatori inizialmente chiamato EuroCity Italia (ECI) ma il nome non pot\u00e9 essere applicato poich\u00e9 gi\u00e0 in uso in un'altra nazione per i propri servizi ferroviari. Successivamente il nome Intercity Star non convinse del tutto.\nInfine fu scelto il nome Eurostar City Italia.\nAnche le livree delle carrozze sono state ulteriormente cambiate con l'applicazione di fasce di 2 toni di grigio alternate verticalmente e separate da una fascia obliqua trasversale rossa che ricorda il logo XMPR delle Ferrovie dello Stato.\nGli Eurostar City Italia, che dal 2011 hanno assunto la nuova denominazione commerciale Frecciabianca, sono impiegati sulle seguenti linee:\nFino al marzo 2017, quando sono stati sostituiti definitivamente dai Frecciarossa per le relazioni Torino/Milano - Venezia - Udine/Trieste.\nNel 2012 \u00e8 stata applicata una nuova livrea ai rotabili destinati al servizio Frecciabianca, caratterizzata da una fascia bianca che corre lungo la fiancata delle vetture per tutta l'altezza dei finestrini delle vetture, da una fascia orizzontale rossa sopra i finestrini e una fascia orizzontale a due tonalit\u00e0 di rosso posta al di sotto dei finestrini. La parte inferiore delle vetture e le carenature sono invece in grigio scuro.\nA partire dalla fine del 2018, con la progressiva riduzione dei convogli dedicati al servizio Frecciabianca, le E.414 iniziano a ricevere la nuova cromia Intercity, venendo quindi assoggettate a questa categoria di servizio. La prima unit\u00e0 a ricevere la nuova livrea \u00e8 la E.414.136, uscita ufficialmente il 9 novembre.\nIl 3 giugno del 2019 viene effettuato il primo servizio regolare con le E.414 in livrea Intercity che vengono usate per l'IC 673 tra Milano Centrale e Livorno Centrale. Nell'occasione, le due macchine titolari, la E.414.133 e la E.414.125, mostrano anche il logo del segmento che trova spazio sui frontali e sulle fiancate.\nSulla base di dati aggiornati al marzo 2021 solo venti unit\u00e0 rivestono ancora la livrea Frecciabianca, con le E.414.135 e E.414.147 uniche ad avere ancora applicata sulle fiancate la serigrafia dedicata a questa tipologia di servizio."}
{"id": "860612", "revid": "984922", "url": "https://it.wikipedia.org/wiki?curid=860612", "title": "Elephant Boy (serie televisiva)", "text": "Elephant Boy \u00e8 una serie televisiva del 1973 trasmessa dal canale Tyne Tees."}
{"id": "860614", "revid": "287204", "url": "https://it.wikipedia.org/wiki?curid=860614", "title": "Palinologia", "text": "La Palinologia (dal greco \u03c0\u03b1\u03bb\u03cd\u03bd\u03b5\u03b9\u03bd, \"spargere\", o da \u03c0\u03b1\u03bb\u03b5, \"farina\" e \u03bb\u03cc\u03b3\u03bf\u03c2, \"parola, discorso, studio\") \u00e8 la scienza che studia il polline e altri elementi biologici microscopici (spore di muschi, licopodi e felci, spore e parti fungine, cisti algali), attuali e fossili.\nSono oggetto di studio, perch\u00e9 considerati 'palinomorfi' (cio\u00e8 \"forme biologiche -\" \"oggetti\" - di tipo palinologico) anche i dinoflagellati, gli acritarchi, gli achitinozoi, gli scolecodonti e i palinomorfi non-pollini/non-spore come i frammenti di cuticole animali, di tegumenti o tessuti vegetali, i POM (\"particulate organic matter\", sostanza organica pedogenica) e i cherogeni che possono essere rinvenuti nelle rocce sedimentarie e nei sedimenti. L'oggetto di studio non comprende invece diatomee, foraminiferi o altri organismi provvisti di esoscheletro o rivestimenti contenenti minerali.\nLa Palinologia \u00e8 una scienza interdisciplinare che sviluppa le sue tematiche prima di tutto tra botanica, etnobotanica, ecologia ed altri aspetti della biologia, ma anche della paleontologia, geologia, climatologia, aerobiologia, criminologia e perfino delle scienze dell'alimentazione. Alcuni aspetti della ricerca palinologica sono incentrati sulla relazione tra esseri umani e ambiente, altri sono pi\u00f9 focalizzati sulla comprensione delle trasformazioni ambientali.\nPolline: generazione microscopica delle piante a seme.\nI granuli pollinici e le spore si presentano sotto forma di polvere finissima (per questo la parola \"palinologia\" pu\u00f2 derivare anche da \u03c0\u03b1\u03bb\u03b5, cio\u00e8 \"farina\") con granuli di dimensioni microscopiche che variano da pochi \u03bcm (micrometri = millesimi di millimetro) fino a circa 200-250\u00a0\u00b5m. Pur nella somiglianza apparente a occhio nudo, il loro significato biologico \u00e8 molto diverso: le spore sono proprie di muschi, epatiche, antocerote, licopodi e felci, e servono a diffondere la specie; il polline \u00e8 prodotto da gimnosperme e angiosperme, contiene 2 o molte cellule, e racchiude il patrimonio genetico maschile (o paterno).Il polline \u00e8 prodotto dalle piante a seme (Spermatophyta, diploidi) nelle quali rappresenta la generazione aploide (gametofito maschile). La sua funzione biologica \u00e8 quella di trasportare il gamete maschile in prossimit\u00e0 di quello femminile. Per fare questo, il polline di un individuo A, 'atterrato' vicino al micropilo (gimnosperme) o sullo stimma di un fiore (angiosperme) di un individuo B, della stessa specie, emette un tubetto pollinico nel quale i gameti maschili di A si sposteranno nella direzione dei gameti femminili di B.\nLa biodiversit\u00e0 pollinica.\nLa biodiversit\u00e0 pollinica \u00e8 ricca quanto quella delle specie che li producono, ed \u00e8 per questo che sono considerate a ragione una buona impronta delle piante.\nI granuli pollinici sono dunque:\nFondamentale, poi, \u00e8 la presenza di una Palinoteca di confronto, cio\u00e8 della collezione di vetrini con polline fresco o fossilizzato in laboratorio (acetolizzati) che \u00e8 stato prelevato da piante di sicura identificazione e poi trattato in laboratorio.\nPalinologia applicata.\nGrazie alla straordinaria versatilit\u00e0 e alla interdisciplinarit\u00e0 che caratterizza questa materia, la Palinologia trova applicazioni in numerosi campi di studio. La Palinologia applicata si suddivide in numerosi settori:\nLa Palinologia, materia semplice e complessa allo stesso tempo, \u00e8 stranamente ancora poco nota in Italia. Ciononostante, da un lato da molti anni i ricercatori italiani portano avanti questa materia ad alto livello, dall'altro lo studio del polline e le sue applicazioni offrono parecchi spunti per esercitazioni pratiche ed attivit\u00e0 da svolgersi nelle scuole elementari e medie.\nGruppo di lavoro di Palinologia della Societ\u00e0 Botanica Italiana (GPSBI).\nDal 1967 esiste in Italia il \"Gruppo di Palinologia\" della \"Societ\u00e0 Botanica Italiana\" costituito come gruppo di lavoro della Societ\u00e0 Botanica Italiana - SBI (quest'ultima fondata a Firenze nel 1888, a partire dalla Societ\u00e0 Botanica Fiorentina, la prima associazione di questo tipo in Europa nel 1716). GPSBI \u00e8 affiliata alla \"International Federation of Palynological Societies - IFPS\" (dal 1984, prima International Commission for Palynology - ICP). Il suo consiglio \u00e8 composto da 5 membri affiliati alla SBI, ma il gruppo include anche palinologi non iscritti alla SBI."}
{"id": "860616", "revid": "767487", "url": "https://it.wikipedia.org/wiki?curid=860616", "title": "Goal! (film)", "text": "Goal! \u00e8 un film del 2005 diretto da Danny Cannon.\n\u00c8 il primo film della trilogia \"Goal!\", seguito da \"Goal II - Vivere un sogno\" e \"\".\n\u00c8 arrivato nelle sale cinematografiche italiane il 21 ottobre 2005.\nTrama.\nSantiago Mu\u00f1ez \u00e8 un ragazzo messicano di famiglia umile, dalle qualit\u00e0 calcistiche straordinarie. Giunto a Los Angeles da bambino attraversando illegalmente il confine tra Stati Uniti e Messico, vive con il padre, l'anziana nonna e il fratellino (Gabriele ADORNO (Adottato).) . Santiago si guadagna da vivere con lavori semplici e ripone le proprie speranze di realizzazione nel calcio. \u00c8, infatti, la stella di una squadra amatoriale locale. Durante una partita \u00e8 notato da un ex calciatore inglese, Glen Foy, che, dopo averlo osservato in due partite e cercato la mediazione di un amico agente senza alcun risultato, contatta telefonicamente in piena notte l'allenatore del Newcastle United per ottenere un provino, riuscendoci. Al fine di tentare l'avventura nel mondo del calcio professionistico tuttavia Santi (il protagonista) dovr\u00e0 intraprendere un lungo viaggio che lo porter\u00e0 da Los Angeles sino a Londra e poi a Newcastle. Malgrado la ferma opposizione del padre, a 17 anni parte quindi per l'Inghilterra, grazie anche all'appoggio economico dell'anziana nonna. In poco tempo passa dai campetti della periferia di Los Angeles al centro di allenamento del Newcastle United, grazie soprattutto alla mediazione di Foy, il quale nota in Santiago un grande potenziale. Nel corso delle analisi mediche per l'ingresso nel club, al fine di non essere respinto, decide di non fare cenno della forma di asma di cui soffre e per la quale \u00e8 costretto, prima di ogni partita, a ricorrere ad un inalatore.\nAll'inizio, Santiago non riesce a convincere l'allenatore a causa del suo problema respiratorio e della concomitante inimicizia nata con uno dei calciatori in rosa, McGowan, che non perde occasione per rendergli il suo lavoro pi\u00f9 arduo, e per tal motivo non viene integrato nella rosa della squadra inglese. Deluso e sconfortato, comincer\u00e0 la sua relazione con Roz, un'infermiera conosciuta in ospedale durante le visite mediche. Al contempo stringe un forte rapporto di amicizia con Gavin Harris, suo compagno di squadra e gi\u00e0 calciatore affermato, noto pi\u00f9 per le sue vicende amorose extra calcistiche che per le sue abilit\u00e0 in campo, dove invece tentenna. Sar\u00e0 proprio Harris, per\u00f2, a convincere l'allenatore a dare una seconda possibilit\u00e0 a Santiago, che diventa presto titolare nella squadra B, facendosi notare per i suoi gol. L'allenatore della prima squadra, per\u00f2, lo rimprovera pi\u00f9 volte a causa del suo gioco troppo individualista (che Glen stesso aveva notato quando lo vide giocare a Los Angeles). Santiago alla fine entra in prima squadra come riserva per la penultima partita di campionato, che suo padre, nonostante dinanzi alla famiglia avesse sempre sostenuto che il futuro non era il calcio ma l'impresa di famiglia (lavori di giardinaggio), va a seguire nascostamente in un bar col cuore pieno di speranza ed orgoglio. Durante la partita Santi con un'azione travolgente conquister\u00e0 un calcio di rigore, realizzato da Gavin, che regala la vittoria al Newcastle. Gioca da titolare la successiva ed ultima partita contro il Liverpool, seguito dalla nonna e dal fratello in tv nello stesso bar in cui era andato il padre, nel frattempo deceduto per infarto, nella quale, dopo una grande azione personale, serve a Gavin la palla del 2-2. Sar\u00e0 infine proprio Santiago, su calcio di punizione, a segnare, a pochi istanti dalla fine dell'incontro, il gol del definitivo 3-2, marcatura che regaler\u00e0 al Newcastle United la qualificazione alla UEFA Champions League. Il film si chiude con Santi che, subito dopo la vittoria, parla al telefono al centro del campo con la nonna, che aveva chiamato Glenn. Durante la telefonata lei gli racconta che il padre, sempre cos\u00ec burbero con lui e contrario alla sua passione, lo ha visto giocare in tv nella partita precedente rendendo quel giorno per Santi ancora pi\u00f9 magico. Santi a quel punto ferma Glenn urlandogli la sua gioia perch\u00e9 ha saputo che il padre lo ha visto giocare e Glenn felice per lui lo lascia solo nel campo urlandogli a sua volta: \"Scommetto che ti sta guardando anche adesso\".\nProduzione.\nCast.\nI seguenti calciatori e allenatori fanno la loro apparizione nel film.\nColonna sonora.\nLa colonna sonora del film, pubblicata dall'etichetta Big Brother degli Oasis, contiene tre canzoni della band non disponibili in nessun altro disco, tra cui l'esclusiva \"Who Put The Weight Of The World On My Shoulders?\" di Noel Gallagher.\nLa colonna sonora contiene anche una nuova versione di \"Cast No Shadow\" degli Oasis, con la voce di Noel Gallagher anzich\u00e9 del fratello Liam e prodotta dagli UNKLE, gruppo inglese di musica elettronica. Dave Sardy, produttore di due album degli Oasis, contribu\u00ec anche al remix di \"Morning Glory\", altra nota canzone della band compresa nella colonna sonora."}
{"id": "860618", "revid": "46977", "url": "https://it.wikipedia.org/wiki?curid=860618", "title": "Kasto", "text": ""}
{"id": "860620", "revid": "110157", "url": "https://it.wikipedia.org/wiki?curid=860620", "title": "Airberlin", "text": "Air Berlin PLC &amp; Co. Luftverkehrs KG, meglio conosciuta come airberlin, Air Berlin o airberlin.com, \u00e8 stata una compagnia aerea tedesca. Durante la sua attivit\u00e0 \u00e8 stata la seconda compagnia aerea in Germania e la decima in Europa in termini di passeggeri trasportati.\nUtilizzava come basi operative principali (hub) gli aeroporti di Berlino-Tegel e D\u00fcsseldorf e raggiungeva 171 destinazioni in 40 Paesi. Nel 2013 Air Berlin e le sue sussidiarie hanno trasportato 31,5 milioni di passeggeri.\nAir Berlin ha fatto parte dell'alleanza di compagnie aeree Oneworld da marzo 2012.\nFaceva inoltre parte dell'Etihad Equity Alliance in quanto partecipata di Etihad Airways.\nIl 28 ottobre 2017 ha cessato tutte le operazioni di volo, come annunciato il 28 settembre precedente.\nStoria.\nAnni 70.\nAir Berlin Inc. \u00e8 stata fondata come compagnia charter di Berlino nel Luglio 1978 nell'Oregon (USA) con approvazione dell'amministrazione statunitense FAA, in quanto da dopo la fine della Seconda Guerra Mondiale fino alla riunificazione avvenuta nel 1990 potevano volare solo aeromobili delle potenze vincitrici. Sede ufficiale della compagnia aerea era Miami in Florida. Il primo volo della compagnia, operato con un Boeing 707, decoll\u00f2 da Berlino il 28 aprile 1979 diretto a Palma de Mallorca. Air Berlin si focalizz\u00f2 sul Mar Mediterraneo, specializzandosi su queste destinazioni. Maiorca \u00e8 stata, fino al termine delle operazioni, fra le destinazioni pi\u00f9 importanti di Air Berlin.\nAnni 90.\nCon la riunificazione tedesca cadde anche la sovranit\u00e0 aerea degli Alleati, cos\u00ec che si rese necessario un cambio di approvazione dell'Ufficio Federale per l'Aeronautica Civile della Germania (LBA). Il 16 aprile 1991 la denominazione della compagnia cambi\u00f2 in Air Berlin GmbH &amp; Co. Luftverkehrs KG. Successivamente l'amministratore delegato Joachim Hunold modific\u00f2 sostanzialmente il profilo della societ\u00e0. Da piccola compagnia di charter la societ\u00e0 si evolse sviluppando passo dopo passo una rete di collegamenti paragonabili a quelli di linea, fino a diventare la seconda compagnia aerea della Germania. Dal 1999 Air Berlin \u00e8 membro IATA.\nAnni 2000.\nNel 2004 Air Berlin fond\u00f2 assieme alla compagnia aerea austriaca NIKI la prima alleanza low fare europea. Il 1\u00ba gennaio 2006 Air Berlin cambi\u00f2 la forma giuridica, passando da GmbH &amp; Co. KG a PLC &amp; Co. KG. A partire dall'11 maggio 2006 veniva quotata in borsa.\nNel 2006 Air Berlin acquis\u00ec la compagnia aerea dba. Nel 2007 Air Berlin annunci\u00f2 l'acquisizione della compagnia aerea LTU. Sempre nel 2007 Air Berlin rilev\u00f2 una quota del 49% della compagnia aerea svizzera Belair Airlines AG. Nel 2009 venne suggellata l'alleanza strategica incentrata sul lungo termine tra Air Berlin PLC e TUI Travel PLC per le rotte tedesche. La rete di rotte di citt\u00e0 di TUIfly \u00e8 stata acquisita da Air Berlin con l'inizio del piano di volo invernale 2009/10 (comunicato stampa di Air Berlin dell'8 settembre 2009)\nAnni 2010.\nA luglio 2010 \u00e8 stato annunciato che Air Berlin sarebbe entrata a far parte dell'alleanza mondiale di compagnie aeree oneworld. La totale adesione era prevista per l'inizio del 2012. In attesa dell'ingresso ufficiale Air Berlin concord\u00f2 con American Airlines e Finnair l'organizzazione di servizi con numero in comune (codesharing) a partire dal piano di volo invernale 2010/2011. Dal 1\u00ba aprile 2011, Air Berlin complet\u00f2 l'integrazione della compagnia LTU International, acquisita in agosto 2007. Il servizio aereo fu unificato e alcuni servizi tecnici del gruppo Air Berlin furono trasferiti alla nuova societ\u00e0 \"airberlin technik GmbH\".\nA dicembre 2011 Etihad Airways ha innalzato la propria partecipazione in Air Berlin incrementando le proprie azioni dal 3 al 29,2 %.\nNell'agosto 2012 la compagnia termin\u00f2 il secondo trimestre in rosso con perdite nette per 66,2 milioni di euro rispetto a 'rosso' di 43,9 milioni un anno prima. Il fatturato invece sal\u00ec dell'1,7% a 1,13 miliardi. Lo comunic\u00f2 la societ\u00e0 il cui numero uno, Hartmut Mehdorn, disse: \"abbiamo potuto controbilanciare il forte aumento dei costi esterni con misure interne. L'aumento del fatturato mostra che siamo sulla giusta strada. L'obiettivo di ridurre la flotta ci permetter\u00e0 di essere meno influenzati dalle fluttuazioni stagionali. Stiamo anche investendo nei voli a lungo raggio per aumentare ulteriormente i profitti e volare in utile, come previsto, il prossimo anno\".\nIl 15 agosto 2017, Air Berlin ha chiesto l'apertura di una procedura di insolvenza dopo che l'azionista di maggioranza Etihad ha dichiarato di non volerla pi\u00f9 sostenere finanziariamente. L\u2019azienda ha concluso le operazioni di volo il 28 settembre 2017.\nIl 12 ottobre 2017, Lufthansa ha rilevato 81 aerei e 3000 dipendenti per 210 milioni di euro tramite le sue controllate Niki, l'operatore regionale Walter e altri asset.\nil 28 ottobre 2017, Easyjet ha rilevato 25 aerei, il personale navigante di Air Berlin e altri asset compresi gli slot per 40 milioni di euro.\nComposizione societaria.\nA dicembre 2015 i maggiori azionisti, con quote superiori al 10% sono:\nFlotta.\nIl 12 ottobre 2017, 58 aerei di Air Berlin e 23 di Niki sono stati trasferiti a Lufthansa. Al 15 ottobre 2017 la flotta del Gruppo Air Berlin risulta composta come segue:\nNel maggio 2001 fu la prima compagnia a ricevere il Boeing 737-800 dotato di alette verticali (winglets), introdotte per ridurre il consumo di carburante.\nNel 2010 Air Berlin ha ottenuto un risparmio sul consumo medio specifico di carburante dell'1,1%, registrando un valore pari a 3,60 litri per 100 chilometri passeggeri.\nNel febbraio 2011 Air Berlin riceve il suo primo Boeing 737-800 con il nuovo allestimento di cabina \"Sky Interior\" (obl\u00f2 pi\u00f9 ampi, illuminazione a LED, nuove pareti laterali e scomparti bagagli).\nNel Settembre 2014 Air Berlin ha cancellato l'ordine per i 18 B737 che doveva ancora ricevere, e un mese dopo annuncia l'intenzione di dismettere tutti i B737 per passare da una flotta mista Boeing/Airbus a una interamente Airbus; entreranno cos\u00ec in flotta anche 14 aeromobili A320 provenienti dal Gruppo Alitalia, oltre a 10 aerei di nuova consegna, mentre non \u00e8 mai stato deciso come procurarsi i 21 aerei necessari per sostituire tutti i B737.\nServizio tecnico Air Berlin.\nAir Berlin Technik, parte del gruppo Air Berlin, \u00e8 un'organizzazione certificata EASA Part 145 che impiega circa 1.200 persone nella manutenzione di mezzi sia appartenenti al gruppo Air Berlin che ad altre aerolinee europee. Il servizio tecnico Air Berlin \u00e8 accreditato a livello nazionale da diverse autorit\u00e0 del settore, come USA FAA-145, Canadian CAA-145, Aruba EASA-145, l'ente federale russo per l'aviazione e GCAA, Emirati Arabi Uniti.\nProgramma frequent flyer.\nIl programma di fidelizzazione di Air Berlin si chiama topbonus e annovera oltre 2,5 milioni di partecipanti (ultimo aggiornamento: aprile 2011). A ogni volo corrisponde l'accredito di punti (\"miglia\") che possono in seguito essere scambiati con passaggi aerei gratuiti (voli premio) o con un upgrade in classe Business. Alla topbonus Card Classic si aggiungono le carte di status Silver e Gold. L'offerta comprende inoltre una carta servizi (Service Card) e una carta di credito, entrambe gratuite.\nIncidenti.\nIl 3 gennaio 2010 il Boeing 737-800 avente numero di registrazione D-ABKF \u00e8 finito fuori pista all'Aeroporto di Dortmund dopo aver interrotto il decollo a causa di un malfunzionamento degli indicatori di velocit\u00e0. Nessuno dei 165 passeggeri \u00e8 rimasto ferito nell'incidente."}
{"id": "860623", "revid": "104458", "url": "https://it.wikipedia.org/wiki?curid=860623", "title": "Rotharit", "text": ""}
{"id": "860625", "revid": "78273", "url": "https://it.wikipedia.org/wiki?curid=860625", "title": "La Grande Jatte", "text": ""}
{"id": "860628", "revid": "1318658", "url": "https://it.wikipedia.org/wiki?curid=860628", "title": "Elephant Boy", "text": ""}
{"id": "860629", "revid": "125493725", "url": "https://it.wikipedia.org/wiki?curid=860629", "title": "\u00c9mile Benveniste", "text": "Biografia.\nFu allievo di Antoine Meillet all'\u00c9cole pratique des hautes \u00e9tudes, dove successivamente divenne lui stesso docente (\"Directeur d'\u00e9tudes\") dal 1927 fino al 1969.\nDal 1937 al 1969 fu anche docente di Grammatica comparata al Coll\u00e8ge de France.\nDurante la guerra fu fatto prigioniero nel 1940, ma riusc\u00ec ad evadere e a rifugiarsi in Svizzera dove rimase fino al 1945.\nDal 1959 al 1970 fu segretario della Soci\u00e9t\u00e9 de linguistique de Paris (dal 1945 ne era il segretario aggiunto).\nDal 1960 fece parte come membro dell'Acad\u00e9mie des inscriptions et belles-lettres; dal 1965 fu membro anche dell'Accademia dei Lincei.\nNel 1969 sub\u00ec un ictus che lo menom\u00f2 rendendolo afasico. Mor\u00ec sette anni dopo, nel 1976.\nTeorie.\nSuo \u00e8 il concetto di soggettivit\u00e0 nel linguaggio (noto anche come \"soggettivit\u00e0 linguistica\"), secondo cui l\"'io\" si costituisce tale a partire dall'enunciazione del pronome stesso (\"ego\") in una situazione unica di discorso con il \"tu\"; tale interlocuzione determina la soggettivit\u00e0 di colui che enuncia \"ego\" in virt\u00f9 di un momento d'interlocuzione, necessario, con il \"tu\". Prima e seconda persona singolare vengono pertanto assunte a categorie di persona dalle quali si esclude la terza singolare (Benveniste la defin\u00ec una \"non persona\")."}
{"id": "860631", "revid": "17351", "url": "https://it.wikipedia.org/wiki?curid=860631", "title": "Bell AH-1", "text": ""}
{"id": "860632", "revid": "17351", "url": "https://it.wikipedia.org/wiki?curid=860632", "title": "AH-1 Cobra", "text": ""}
{"id": "860634", "revid": "17351", "url": "https://it.wikipedia.org/wiki?curid=860634", "title": "AH-1", "text": ""}
{"id": "860635", "revid": "17351", "url": "https://it.wikipedia.org/wiki?curid=860635", "title": "Bell model 209", "text": ""}
{"id": "860636", "revid": "3082", "url": "https://it.wikipedia.org/wiki?curid=860636", "title": "Gaio Giulio Vindex", "text": ""}
{"id": "860638", "revid": "17351", "url": "https://it.wikipedia.org/wiki?curid=860638", "title": "Bell 209", "text": ""}
{"id": "860643", "revid": "125665202", "url": "https://it.wikipedia.org/wiki?curid=860643", "title": "Giuseppe Garibaldi (C 551)", "text": "L'incrociatore portaeromobili STOVL Giuseppe Garibaldi, matricola C 551, \u00e8 un'unit\u00e0 della Marina Militare che prende il nome dal generale del Risorgimento Giuseppe Garibaldi. L'unit\u00e0 \u00e8 stata la prima portaerei nella storia della Marina Militare ad entrare in servizio attivo dato che due unit\u00e0 portaerei, l\"Aquila\" e lo \"Sparviero\", furono approntate nel corso della seconda guerra mondiale ma non entrarono mai in servizio. La nave ha ricoperto il ruolo prestigioso di nave ammiraglia della Marina Militare dal 1987 al 2011, quando \u00e8 passato alla nuova portaerei \"Cavour\". Il ruolo di portabandiera della flotta era stato ricoperto dal 1961 al 1971 con lo stesso nome e la stessa matricola, dall'incrociatore leggero rimodernato \"Giuseppe Garibaldi\".\nLa nave ha subito un ammodernamento nel 2003 e una profonda ristrutturazione nel 2013.\nCostruzione.\nIl programma della sua realizzazione nacque dall'esigenza di sostituire i due Doria, uno dei quali, il \"Duilio\", destinato a nave scuola per gli allievi dell'Accademia di Livorno in sostituzione del \"San Giorgio\". La scelta ricadde su un incrociatore tuttoponte per la lotta antisommergibile, con un ponte continuo per un consistente gruppo di elicotteri antisommergibile. L'unit\u00e0 doveva unire oltre alle capacit\u00e0 tipiche di una unit\u00e0 maggiore quali un incrociatore, anche capacit\u00e0 di comando e controllo per un gruppo operativo d'altura per coordinare l'attivit\u00e0 di una formazione navale, mettendo a sua disposizione le proprie risorse da integrare con quelle delle altre unit\u00e0 impiegate nella missione.\nLa sua costruzione venne programmata in base alla Legge Navale del 1975, dopo che nel 1974 la Marina Militare aveva sottoposto all'industria italiana un progetto di massima per la realizzazione di un'unit\u00e0 navale tutto ponte. Il progetto iniziale prevedeva un ponte di volo piatto tipico delle unit\u00e0 portaelicotteri. Ad un progetto della Breda s'impone il progetto presentato dalla Italcantieri. L'unit\u00e0 venne ordinata dalla Marina Militare il 21 novembre 1977 e il contratto con l'Italcantieri venne stipulato il 20 febbraio 1978. La costruzione dell'unit\u00e0 \u00e8 avvenuta negli stabilimenti di Monfalcone. Il taglio della prima lamiera \u00e8 avvenuto il 28 aprile 1980 e il 9 settembre dello stesso anno ebbe inizio la costruzione del primo blocco in officina. Il 26 marzo 1981 il primo blocco venne impostato sullo scalo del cantiere navale di Monfalcone. Nel corso della costruzione dell'unit\u00e0 sullo scalo venne decisa l'adozione del trampolino (\"ski-jump\") non prevista nella fase progettuale. Il 31 gennaio 1983 viene ultimato il montaggio dell'ultimo blocco sullo scalo e il 19 aprile venne completata la costruzione della sovrastruttura. La nave venne varata il 4 giugno 1983 alla presenza del presidente del Consiglio dei ministri Amintore Fanfani e del Ministro della difesa Lelio Lagorio che tenne il discorso inaugurale; madrina del varo fu la signora Flavia Donata Solvetti in Garibaldi, moglie dell'ultimo discendente dell'Eroe dei due mondi. Dopo le prove in mare iniziate il 3 dicembre 1984 la nave \u00e8 stata consegnata alla Marina Militare il 30 settembre 1985 ed al momento della sua entrata in servizio era la portaerei pi\u00f9 piccola al mondo.\nLa nave ha ricevuto la bandiera di combattimento a Napoli il 3 ottobre 1987, consegnata dalla presidenza dell'Associazione nazionale marinai d'Italia e dalla presidenza della Lega Navale Italiana.\nCaratteristiche.\nL'unit\u00e0, progettata per operazioni antinave, antiaeree e antisommergibile e per assolvere funzioni di comando e di controllo di operazioni da parte di forze complesse, dispone di una componente aerea che pu\u00f2, alternativamente, essere composta fino ad un massimo di 12 aerei STOVL AV-8B Harrier II pi\u00f9 6 elicotteri per un totale di 18 velivoli (12 in Hangar e 6 sul ponte di volo). Oppure solo 18 elicotteri Agusta SH-3D. Lo scafo \u00e8 suddiviso in 13 compartimenti stagni da paratie verticali, mentre \u00e8 suddiviso in sei ponti in senso longitudinale. Particolare cura \u00e8 stata posta, in fase progettuale, allo studio della carena, sottoposta a numerose prove presso l'INSEAN (Istituto nazionale per studi ed esperienze di architettura navale) di Roma che, su richiesta dell'Italcantieri, ha predisposto un bacino per le prove in condizioni di mare agitato e per lo studio dei fenomeni di cavitazione, mentre nel lago di Nemi sono state effettuate le prove di manovrabilit\u00e0 su un modello della nave di 8,57 metri. Lo scafo \u00e8 dotato di normali alette antirollio, mentre con una velocit\u00e0 di navigazione superiore ai 18 nodi, due coppie di pinne retrattili, a comando elettro-idraulico, consentono una riduzione del rollio da 30\u00b0 a 3\u00b0; e in funzione di riequilibrio dei carichi, in seguito a spostamenti di elicotteri o aerei, il servizio di bilanciamento trasversale viene assicurato da 2 casse di compensazione attive, poste in zona maestra, che sono riempite e svuotate mediante immissione od espulsione di acqua travasata da due elettropompe.\nIl ponte di volo, dalla caratteristica struttura disassata rispetto all'asse longitudinale della nave, \u00e8 dotato di un trampolino di lancio (\"ski-jump\") inclinato di 6\u00b0 5', \u00e8 lungo 174 e largo 30 metri ed \u00e8 provvisto di una passerella laterale per il movimento del personale e per la sistemazione di attrezzature accessorie quali punti rifornimento carburanti, prese di energia e servizi antincendi. Tale passerella \u00e8 posizionata circa un metro al di sotto del ponte di volo. e l'aumento di quota della prora, in seguito alla decisione di adottare lo ski-jump, ha consentito il miglioramento della stabilit\u00e0 della nave in condizioni di mare agitato.\nAll'equipaggio che con il personale del comando complesso sfiora i 600 componenti, vanno aggiunti 230 del personale del gruppo aereo. L'hangar per ospitare la componente imbarcata \u00e8 situato al di sotto del ponte di volo; esso misura 108\u00d715\u00d76 metri, \u00e8 diviso in tre sezioni da due pareti tagliafiamma ed \u00e8 dotato di due elevatori da 18\u00d710 m della portata di 18 tonnellate della Navalimpianti, posti rispettivamente a prua ed a poppa della sovrastruttura (detta \"isola\") e praticamente in asse con la sovrastruttura, che a sua volta \u00e8 raggruppata intorno all'unico fumaiolo, in cui vengono convogliati i gas di scarico dei due gruppi propulsori, dei generatori diesel e delle calderine ausiliarie. L'isola, posizionata sul lato di dritta \u00e8 lunga circa 60 metri ed ospita la plancia di comando, i locali operativi, e i gli alberi che sostengono gran parte delle numerose apparecchiature elettroniche. Inizialmente era previsto un secondo ponte continuo al di sotto del ponte di volo, ma considerazioni riguardanti la stabilit\u00e0 della nave hanno indotto a preferire la soluzione alla fine adottata, con l'inconveniente che l'hangar, con i due elevatori collocati a proravia e poppavia dell'isola, blocca le comunicazioni tra i due lati dell'unit\u00e0, possibili solo al di fuori della zona occupata dall'aviorimessa; sotto il ponte di volo si contano altri sei ponti.\nLa nave \u00e8 dotata di impianto di condizionamento, usabile in assetto NBC, dotato di 6 elettrocompressori centrifughi posti a coppia su tre stazioni di condizionamento della ditta Termomeccanica con potenza complessiva di 3.000.000 fr/h, per il periodo estivo, e di due scambiatori di calore da 700.000 Cal/h, per il riscaldamento invernale.\nGli impianti di produzione dell'acqua dolce calda e fredda da distribuire in 6 casse di acqua (quattro a prora e due a poppa), erano inizialmente costituiti da due evaporatori ScamFlash della Ditta SCAM di Milano da 120 tonnellate al giorno ciascuno. Gli impianti sono stati sostituiti durante la sosta lavori del 2002/2004 con quattro impianti di dissalazione ad osmosi inversa della Ditta ROCHEM-MARINE posti a coppia nei locali apparato motore. Per il servizio acqua calda per il condizionamento caldo, provvedono due boiler misto elettrico-vapore il cui funzionamento \u00e8 assicurato dal vapore a 105\u00a0\u00b0C prodotto da quattro calderine ausiliarie Bono (poste a due a due nei locali apparato motore) oltre che con scaldiglie elettriche (possono essere alimentati alternativamente o contemporaneamente sia con vapore che elettrico in caso di onerosa richiesta e/o quando l'Unit\u00e0 \u00e8 in mare con il massimo degli effettivi).\nIl gruppo aereo imbarcato.\nA causa della legislazione vigente all'epoca dell'entrata in servizio, che permetteva esclusivamente all'Aeronautica il possesso di mezzi aerei militari ad ala fissa il \"Giuseppe Garibaldi\" non ebbe, fino al cambio delle legge nel 1989, alcuna dotazione di aerei. In seguito all'approvazione della legge 36 del 1\u00ba febbraio 1989, la Marina fu autorizzata a dotarsi di velivoli ad ala fissa. Dopo una valutazione tra il Sea Harrier britannico e l'Harrier II americano, la scelta italiana ricadde su quest'ultimo, dotato di un radar multimodale pi\u00f9 sofisticato uguale a quello montato sullo F/A 18 Hornet, e che contrariamente al Sea Harrier \u00e8 tuttora in produzione; nel 1990 venne fatto l'ordine per l'acquisto degli AV-8B+ con la consegna ai piloti e tecnici della Marina Militare dei primi due velivoli che avvenne il 7 giugno 1991, presso la base dei Marine di Cherry Point nella Carolina del Nord, con la cerimonia ufficiale di consegna che avvenne il successivo 23 agosto a bordo del \"Garibaldi\", ormeggiato nella base americana di Norfolk in Virginia.\nNonostante il \"Garibaldi\" avesse imbarcato i primi aerei a bordo solamente a partire dal 1991, gi\u00e0 in precedenza durante le esercitazioni internazionali, alcuni Harrier alleati avevano operato sul ponte di volo del Garibaldi come in occasione dell'esercitazione NATO Dragon Hammer 90.\nPropulsione.\nL'apparato di propulsione \u00e8 del tipo COGAG, con quattro turbine a gas LM 2500 costruite dalla Avio su licenza della General Electric, ciascuna delle quali sviluppa una potenza di 25.000 CV, ma che vengono impiegate ciascuna per una potenza di poco pi\u00f9 20.000 CV), allo scopo di permettere una lunga vita operativa, fornendo cos\u00ec una potenza, a regime, di 82.000 hp (60MW) alle due linee assi dotate di eliche a cinque pale fisse che, in marcia avanti, girano verso l'interno e consentono una velocit\u00e0 massima di 30 nodi, con una velocit\u00e0 di rotazione delle eliche, la pi\u00f9 bassa al momento realizzata.\nLa nave ha un'autonomia di circa 7.000 miglia (13.000 km) ad una velocit\u00e0 media di 20 nodi. Le quattro turbine a gas sono accoppiate a due a due agli assi tramite riduttori/invertitori Vulcan/Tosi. La configurazione dell'apparato propulsivo permette la navigazione con una sola linea d'assi, azionata da una o due turbine a gas oppure con due linee d'assi, che possono essere azionate da due o quattro turbine. L'apparato di propulsione \u00e8 suddiviso in due gruppi distanziati da altri due compartimenti stagni, in modo da garantire la sopravvivenza dell'unit\u00e0 e la sua governabilit\u00e0 anche con tre compartimenti attigui allagati. Le turbine aspirano aria da condotte in acciaio inox, indipendenti da ciascuna macchina, presenti sulle due murate, ad un'altezza compresa fra il 1\u00b0 corridoio ed il ponte di volo, e munite di filtri deumidificatori altair, silenziatori e di dispositivi antighiaccio. I gas di scarico vengono eliminati tramite condotte, che confluiscono nell'unico fumaiolo, mentre la presenza di dispositivi per abbattere la temperatura dei gas provvede alla diminuire l'emissione dell'infrarosso.\nL'apparato motore \u00e8 dotato di centrale di Automazione S.E.P.A. 7614 la cui consolle principale di comando e controllo \u00e8 sistemata in COP (Centrale Operativa di Piattaforma) dove vengono effettuate tutte le operazioni richieste dalla plancia, e due C.A.M. ausiliarie (Condotta in Apparato Motore) per la condotta in degradato delle turbine a gas, poste nei locali centrale elettrica di prora e di poppa.\nLa linea di trasmissione sinistra dell'apparato motore, \u00e8 costituita dalle due turbine a gas poste nel locale pi\u00f9 vicino alla prora, ed \u00e8 diretta in quanto l'elica di sinistra gira nello stesso verso di quello delle turbine, mentre la linea di trasmissione di destra, costituita dalle due turbine a gas poste nel locale pi\u00f9 vicino alla poppa, \u00e8 inversa, poich\u00e9 l'elica di dritta gira in senso contrario rispetto a quello delle turbine e l'inversione viene ottenuta ruotando di 180\u00b0 tutta la sistemazione dell'apparato motore, in maniera che l'innesto con la linea d'asse avvenga al contrario.\nAlla produzione di energia elettrica utile a tutti i servizi di bordo compreso l'apparato di propulsione, provvedono sei gruppi elettrogeni (di cui due utilizzabili in emergenza, ma di fatto utilizzati normalmente) dotati di motori diesel veloci primi della Grandi Motori Trieste tipo B230/12 sovralimentati che trascinano altrettanti Alternatori Sincroni trifase della Ditta Ansaldo-Elettrital da 440V e 1.560 kW massimi erogabili avviabili sia da locale, sia dalle 4 centrali elettriche (di cui 2 fuori apparato motore) che dalla C.O.P. dove si trova il cervello del sistema integrato SACIE per la condotta dell'impianto elettrico dell'unit\u00e0 con i suoi terminali per la condotta in degradato nelle centrali elettriche gi\u00e0 menzionate; due sono sistemati nei locali dell'apparato motore di prora e due a quello di poppa. I diesel installati nei locali apparato motore sono chiusi separatamente in moduli insonorizzati antiacustici, allo scopo di ridurre il rumore emesso durante il funzionamento, e dotati di impianti antincendio interni. I due gruppi di emergenza sono collocati il locali separati \"fuori apparato motore\" e posti uno a prora e uno a poppa sul lato sinistro dell'Unit\u00e0, posti sul ponte di sicurezza e aventi gli scarichi a sinistra del ponte di volo.\nArmamento.\nPer la difesa aerea a medio raggio la nave \u00e8 dotata di due lanciamissili brandeggiabili a otto celle Selenia \"Albatros\", posti sulle tughe prodiera e poppiera dell'isola e dotati di barriera di dispersione dei gas di scarico a protezione del ponte di volo, ciascuno dei quali dispone di otto missili pronti al lancio e sedici di riserva per un totale di quarantotto missili Aspide. \nPer la difesa antiaerea ravvicinata sono presenti tre torrette binate dotate di cannoni leggeri Breda da 40mm/70 integrate nel Sistema di difesa di punto Dardo; le tre torrette, con una cadenza di fuoco di 300 colpi/minuto (ed una portata di 4km contro missili e bersagli aerei e di 12km contro bersagli di superficie) sono collocate in modo da garantire una visuale ottica a 360\u00b0, con due torrette posizionate sulle fiancate laterali ed una a poppa estrema.\nPer la difesa antisommergibile la nave dispone di due lanciasiluri tripli del tipo ILAS-3 da 324mm, simili al tipo MK 32 americano, armati con siluri leggeri Mk 46 e A-244. Gli stessi siluri leggeri equipaggiano anche gli elicotteri ASW di bordo.\nSul cielo della parte poppiera dell'isola vi erano due lanciarazzi Breda SCLAR da 105mm, montati su affusto, per venti razzi illuminanti o per il lancio di chaff, flares e per il jamming, che sono stati riposizionati dopo i lavori di ammodernamento del 2003.\nIn origine era installato anche un sistema missilistico teleguidato antinave basato su quattro lanciamissili OTOMAT, posizionati lateralmente ad estrema poppa, con possibilit\u00e0 d'impiegare un totale di otto contenitori sovrapposti a coppie per la versione Mk-2 con ali ripiegabili, sbarcati nel 2003 per consentire un allargamento del ponte di volo.\nElettronica di bordo.\nIl centro vitale dell'unit\u00e0 \u00e8 la COC (Centrale Operativa di Combattimento) che scandisce e regola tutte le sue attivit\u00e0 della nave e dalla quale vengono dirette le attivit\u00e0 della nave sia durante le esercitazioni sia durante le reali attivit\u00e0 di crisi; il locale della Centrale Operativa di combattimento trova la sua ubicazione dietro la Plancia di Comando e ospita il sistema Selenia IPN 20 cui \u00e8 affidato il compito di raccogliere i dati dai vari sensori e dai sistemi di comunicazione, che fa parte del SADOC-3 (Sistema Automatizzato per la Direzione delle Operazioni di Combattimento) che ha il compito di ricevere ed elaborare le informazioni di tutti i sensori di bordo, fornendo informazioni, istante per istante, della situazione riscontrata tramite processi di trasformazione delle informazioni da analogico a digitale, attivando i sistemi difensivi in maniera selettiva in funzione del tipo di minaccia riscontrata, controllando e guidando i dispositivi di offesa verso il bersaglio. Lungo le pareti della COC sono presenti dieci consolle verticali SOC (Single Operator Consolle) del sistema integrato di elaborazione e presentazione dati Selenia IPN-20: con il compito di discriminare e seguire una sola attivit\u00e0 prescelta; al centro due consolle multiple (Multiple Operators Consolle), che possono seguire tutte le attivit\u00e0 in maniera da visualizzare la situazione tattica complessiva, ed infine una consolle orizzontale con un grande display. Il Sistema Automatizzato per la Direzione delle Operazioni di Combattimento, che era stato introdotto a bordo delle unit\u00e0 della classe Audace con il SADOC 1 con capacit\u00e0 di solo Comando, ha sub\u00ecto nel tempo, grazie al progredire della tecnologia nei campi dell'elettronica e dell'informatica, ampliando le capacit\u00e0 con compiti di Comando e Controllo (C2), di Comando, Controllo e Comunicazioni (C3) e nell'ultima evoluzione, C4I, con compiti di Comando, Controllo, Comunicazione, Computer ed Informazione. Il processo automatizzato dello scambio di dati ed informazioni in tempo reale \u00e8 stato inizialmente assicurato dal sistema di comunicazioni Elmer con il Link 11 HF e UHF Link 14 e le predisposizioni per il Link 16 implementato dopo i lavori a cui l'unit\u00e0 \u00e8 stata sottoposta nel 2003.\nAlla ricerca aerea a lungo raggio provvede il radar tridimensionale Hughes AN/SPS-52C in banda E che ha ben 400km di portata ed opera in associazione con il radar bidimensionale di scoperta aerea a lunga distanza Selenia MM/SPS-768 (RAN-3L) che opera in banda D, con una portata di 200km, dotato di secondario IFF associato Mk. XII. Il radar bidimensionale Selenia SPS-774 (RAN-10S) che ha una portata di 150km provvede alla ricerca aerea a media distanza e bassa quota ed \u00e8 dotato di secondario IFF associato Mk. XIII. Il radar di scoperta di superficie S.M.A. MM/SPS-702 in banda I, installato su una mensola dell'albero di prora, ha anche compiti di scoperta di bersagli aerei a basse quote ed \u00e8 associato all'interrogatore MM/UPC-718 (per il riconoscimento di velivoli amici dotati di trasponditore MM/UPC-719) ed all'antenna in banda G/H per la teleguida dei missili Teseo. All'inizio degli anni novanta l'unit\u00e0 \u00e8 stata dotata di un radar MM/SPS-702 CORA, la cui antenna, racchiusa in un radome di dimensioni pi\u00f9 ridotte, rispetto a quello imbarcato delle fregate della classe Lupo, posizionato sul vertice di dritta della plancia di comando. Il radar di navigazione MM/SPN-749 della GEM Elettronica opera in banda I con una potenza di picco di 20kW, con due antenne separate sistemate lungo l'asse longitudinale dell'unit\u00e0, con quella \u201cmaster\u201d installata in testa alla plancia di comando e quella \u201cslave\u201d in testa alla plancia poppiera. Inizialmente sull'unit\u00e0 era previsto l'imbarco di un radar di navigazione SMA MM/SPS-703, la cui antenna sarebbe dovuta essere poggiata su una mensola, tuttora esistente, posizionata sull'albero di prora, al di sotto di quella utilizzata per l'antenna del radar MM/SPS-702, ma \u00e8 stato preferito il sistema MM/SPN-749 della GEM Elettronica, che prevedeva l'impiego di due antenne, sistemate ciascuna di esse nella zona prodiera e poppiera dell'isola. Al sistema Albatross/Aspide sono asservite tre direzioni di tiro SPG-75 con radar Selenia RTN-30X Orion e centralina Elsag NA-30B Argo con due apparati collocati sul cielo della plancia di comando ed il terzo a poppavia del fumaiolo. Ai tre CIWS Dardo sono asservite tre direzioni di tiro SPG-74 con radar Selenia RTN-20X e centralina Elsag NA-20 i cui apparati sono collocati nelle immediate vicinanze di ciascun impianto.\nAll'assistenza del decollo ed appontaggio di velivoli provvede il Tacan Face Standard URN-25 cui sono affidati anche compiti di radio assistenza per procedure IFR di volo.\nPer le operazioni di guerra elettronica l'unit\u00e0 \u00e8 dotata dal sistema integrato ESM/ECM Elettronica MM/SLQ-32 Nettuno, i cui elementi operano sia in funzione ECM (Electronic Counter Measures) attiva per disturbare ed ingannare i radar avversari ed i sistemi di guida dei missili nemici, sia in funzione ESM (Electronic Support Measures) passiva, per la localizzazione e l'analisi delle emissioni di apparecchiature elettroniche ritenute non amiche.\nLa protezione elettronica antisiluro \u00e8 affidata al sistema AN/SLQ-25 Nixie, usato da molte marine NATO. Il sistema AN/SLQ-25 \u00e8 dotato di una fonte di inganni (o civette) antisiluro mediante un apparato filabile in mare, che emette segnali di disturbo, come il rumore di un'elica o del motore per ingannare e deviare i siluri in arrivo. Una versione pi\u00f9 moderna del sistema AN/SLQ-25, denominata AN/SLQ-25B, \u00e8 dotata di sensori in grado anche di individuare e localizzare sommergibili e siluri in arrivo.\nLa dotazioni dei sensori \u00e8 completata dal sonar a bassa frequenza, inizialmente il Raytheon DE 1160LF montato a scafo, successivamente aggiornato alla versione DMSS-2000 dopo i lavori di ammodernamenti del 2003.\nServizio.\nIl \"Garibaldi\" \u00e8 stato assegnato al 2\u00ba Gruppo navale d'altura della II Divisione Navale dislocato nella base di Taranto, ricoprendo il ruolo di sede del Comando in Capo della Squadra Navale.\nIn seguito alla riorganizzazione della Flotta avvenuta nel 1999, il \"Garibaldi\" \u00e8 stato inquadrato nel COMFORAL, il Comando Forze d'Altura di base a Taranto e in seguito alla successiva riorganizzazione del 2013 \u00e8 stato inquadrato nel COMGRUPNAVIT insieme alle navi da sbarco \"San Giorgio\", \"San Marco\" e \"San Giusto\". Le stesse unit\u00e0 dal 12 settembre 2014, a seguito della ristrutturazione dei comandi di demoltiplica delle forze d'altura della Marina Militare ubicati nelle basi principali sono state inquadrate nel COMGRUPNAV TRE, con la capacit\u00e0 di assolvere funzioni e compiti di Comando di un Gruppo navale e di Comando di una forza anfibia nazionale e multinazionale. Le unit\u00e0 del Terzo Gruppo Navale fanno parte della componente navale della Marina Militare nella Forza di proiezione dal mare, insieme alla brigata marina \"San Marco\" e al Reparto Eliassalto che costituisce la componente aerea della grande unit\u00e0 militare anfibia interforze. \nNave \"Giuseppe Garibaldi\" \u00e8 stata affiancata dalla portaerei \"Cavour\", varata il 20 luglio 2004 e completata nel 2008, che \u00e8 entrata in servizio nel 2009 dopo aver terminato le prove. Nave \"Cavour\" ha sostituito il pi\u00f9 vecchio incrociatore portaelicotteri \"Vittorio Veneto\", non pi\u00f9 operativo dal 2003 e posto in disarmo nel 2006 e all'entrata in servizio ha ereditato il ruolo il ruolo di ammiraglia della flotta della Marina Militare.\nL'attivit\u00e0 del \"Garibaldi\" \u00e8 stata intensissima. La nave \u00e8 stata impiegata come unit\u00e0 sede comando della Squadra Navale, partecipando ad attivit\u00e0 addestrative di vario tipo e di rappresentanza in Mediterraneo e oltreoceano, prendendo parte a tutte le pi\u00f9 importanti esercitazioni e missioni in cui \u00e8 stata impegnata la flotta della Marina Militare, ed \u00e8 stata sempre impiegata nelle aree di crisi.\nNell'estate del 1991 l'unit\u00e0 si \u00e8 recata negli Stati Uniti per la cerimonia di consegna dei primi due velivoli, due TAV-8B bi-posto in versione da addestramento, facendo rientro in Italia il 24 settembre 1991, con i velivoli che raggiunsero la base aerea di Grottaglie.\nNella prima met\u00e0 degli anni novanta l'unit\u00e0 prese parte alle operazioni in Oceano Indiano durante la . All'inizio del 1994 prese parte alla missione Ibis II in qualit\u00e0 di nave comando del 25\u00ba Gruppo Navale formato oltre che dal \"Garibaldi\", dal rifornitore \"Stromboli\", dalle LPD \"San Giorgio\" e \"San Marco\" e dalla fregata \"Scirocco\", per il ritiro del contingente italiano che era stato impegnato nell'Operazione Restore Hope.\nAl ritorno della missione, nella primavera del 1994 l'unit\u00e0 effettu\u00f2 un nuovo viaggio negli Stati Uniti per ricevere i primi tre AV-8B+ in versione monoposto, e nel corso di una lunga permanenza negli Stati Uniti tocc\u00f2 anche i porti di Baltimora, Boston e New York.\nDopo il rientro in Italia, tra l'11 gennaio e il 23 marzo 1995 il \"Garibaldi\" fece ritorno nelle acque somale per prendere parte alla missione Ibis III per il ritiro del contingente di pace delle Nazioni Unite dalla Somalia con compiti di nave comando del 26\u00ba Gruppo Navale composto dalle stesse unit\u00e0 del precedente 25\u00ba Gruppo ad eccezione dello \"Scirocco\" sostituito dal \"Libeccio\". Dal ponte di volo del Garibaldi nell'occasione operarono 3 caccia AV-8B Harrier II, 2 SH-3D, 4 AB-212 NLA e 4 A-129 Mangusta. Agli equipaggi delle unit\u00e0 navali si aggiungevano 198 tra paracadutisti e cavalleggeri dell'esercito, 320 del battaglione San Marco e 30 incursori del Comsubin.\nDa marzo a giugno del 1997 il Gruppo Aereo imbarcato del \"Garibaldi\" ha preso parte all'Operazione \"Alba Neo\" (Albania Non Combat Evacuation Operation) con velivoli armati che giornalmente hanno effettuato decolli dalla base di Grottaglie.\nNel 1999 con la guerra del Kosovo l'Italia \u00e8 stata impegnata nell'Operazione Allied Force. I caccia AV-8B II+ Harrier imbarcati a bordo del \"Garibaldi\", a partire dal 13 maggio fino a inizio giugno 1999, hanno svolto 30 sortite per 63 ore di volo. Gli aerei hanno impiegato bombe Mk 82 e GBU-16 e missili AGM-65 Maverick. La forza navale italiana oltre alla portaerei \"Garibaldi\" con il suo gruppo aereo, includeva anche la fregata \"Zeffiro\".\nIn seguito agli attentati dell'11 settembre 2001 e la guerra al terrorismo proclamata dal Presidente degli Stati Uniti Bush, con la partecipazione dell'Italia all'Operazione Enduring Freedom l'unit\u00e0 \u00e8 stata impegnata in qualit\u00e0 di nave comando del GRUPNAVIT I, il 1\u00ba Gruppo navale italiano che oltre al \"Garibaldi\" comprendeva anche la fregata \"Zeffiro\", il pattugliatore di squadra Aviere e il rifornitore \"Etna\". Salpata da Taranto il 18 novembre 2001 la formazione ha operato in Oceano Indiano dal 3 dicembre 2001 al successivo 1\u00ba marzo, rientrando a Taranto il 18 marzo 2002. Nel corso della missione gli Harrier AV-8B dell'unit\u00e0 hanno effettuato 288 missioni per complessive 860 ore di volo ed i quasi 1500 componenti degli equipaggi delle unit\u00e0 navali e del gruppo aereo che hanno partecipato alla missione hanno svolto compiti di controllo, intercettazione/interdizione in mare e di supporto aereo e interdizione aerea in territorio afghano.\nL'ammodernamento del 2003.\nNel 2003 la nave \u00e8 stata sottoposta a lavori di ammodernamento che hanno dotato l'unita di capacit\u00e0 C4I, nel corso dei quali sono stati sbarcati i lanciamissili Teseo e riposizionato uno dei lanciarazzi SCLAR, consentendo cos\u00ec un allargamento del ponte di volo a dritta di poppa. Sono stati anche installati il sistema dati MCC (acronimo di \"Maritime Coordination Centre\"), il sistema di comunicazione satellitare SATCOM ed \u00e8 stato sostituito il sonar. Dopo tali lavori il sistema di comunicazione comprende comunicazioni satellitari , Link 11, Link 14, Link 16 e Wide Area Network (WAN) ed inoltre \u00e8 stato realizzato un centro di comando e controllo per uno stato maggiore con 100 operatori.\nDopo tale ciclo di lavori l'unit\u00e0 ha preso parte in Atlantico all'esercitazione Majestic Eagle svolta nel 2004.\nNell'estate 2006 la Marina Militare \u00e8 stata una delle prime ad intervenire nella crisi del Libano. partecipando all'operazione \"Mimosa '06\" e successivamente all'operazione \"Leonte\" con il \"San Giusto\", il \"San Marco\" e il \"San Giorgio\" in prima fila insieme alla fregata \"Aliseo\", al cacciatorpediniere \"Durand de La Penne\" e alla portaerei Garibaldi. Le navi, hanno sbarcato nel porto di Beirut, sotto il controllo del Reggimento San Marco, tonnellate di materiale destinato alla popolazione, cucine da campo, ambulanze, generatori per la produzione di corrente elettrica, tende pneumatiche, tonnellate di medicinali e tonnellate di generi alimentari destinati alla popolazione civile \"non combattente\" messi a disposizione dal Ministero degli Esteri, dalla Protezione Civile, dalla Croce Rossa Italiana e dal Programma Alimentare Mondiale delle Nazioni Unite.\nNel corso dell'operazione Mimosa \"06\" il \"Durand de la Penne\", in esercitazione in Grecia, \u00e8 stata tra le prime unit\u00e0 neutrali ad entrare nel porto di Beirut per l'evacuazione dei connazionali ed altri europei verso l'isola di Cipro con ben due viaggi. Successivamente \u00e8 intervenuto il battaglione San Marco, con l'unit\u00e0 da sbarco \"San Giusto\" che ha permesso il trasporto di beni di prima necessit\u00e0 per la popolazione in guerra oltre all'evacuazione di altri connazionali. L'operazione Leonte \u00e8 scattata a settembre, sotto l'egida dell'ONU all'interno della missione UNIFIL 2. Le navi \"Garibaldi\", \"San Giusto\", \"San Giorgio\" e \"San Marco\" (in pratica l'intera flotta tuttoponte), con la scorta della corvetta \"Fenice\", hanno sbarcato sulla spiaggia di Tiro la \"forza d'ingresso\" (\"Entry Force\") del contingente di pace italiano, costituita dalle truppe anfibie della nuova \"Forza di Proiezione dal Mare\" (FPM), a loro volta composta dalla Brigata marina \"San Marco\" della Marina Militare e dal reggimento Lagunari dell'Esercito.\nNell'occasione il Gruppo Aereo Imbarcato ha effettuato missioni di ricognizione sul traffico mercantile da e per le coste libanesi.\nNel settembre 2008 il \"Garibaldi\" \u00e8 entrato in bacino per un ciclo di lavori di manutenzione straordinaria programmata da tempo. Il ciclo di manutenzione del 2008 \u00e8 stato il primo durante il quale la Marina Militare dispose di un'altra portaerei, il \"Cavour\", allora non ancora pienamente operativa. Il \"Cavour\" ha rilevato dal \"Garibaldi\" nel 2011 il ruolo di nave ammiraglia della flotta.\nDopo il rientro in servizio la nave ha preso parte nel 2011, nell'ambito della guerra civile libica all'Operazione Unified Protector mettendo a disposizione della NATO otto caccia Harrier a decollo verticale per lo svolgimento dell'operazione militare in Libia, svolgendo il ruolo di nave comando dal 25 marzo al 26 luglio. Gli 8 AV-8B Harrier II a bordo del \"Garibaldi\" hanno lanciato 160 missili/bombe a guida laser su obiettivi sul suolo libico, con 1221 ore di volo complessive.\nDall'ammodernamento del 2013.\nIl 13 ottobre 2013 la nave \u00e8 stata trasferita presso l'Arsenale militare marittimo di Taranto, per effettuare una profonda ristrutturazione svolta dalle maestranze dell'arsenale, per consentire di prolungare l'impiego operativo dell'unit\u00e0 fino al 2022. \nLa ristrutturazione \u00e8 stata complessa e le lavorazioni hanno riguardato la quasi totalit\u00e0 degli impianti e delle strutture della nave. I lavori hanno riguardato principalmente il rifacimento dell'apparato propulsivo, tutti gli impianti ausiliari, come i gruppi elettrogeni e la manutenzione ordinaria in genere e l'ordinario carenaggio oltre alla bonifica di amianto da alcuni impianti. La sosta avrebbe dovuto protrarsi sino al 15 marzo 2015, con una spesa complessiva inizialmente pianificata di circa 11 milioni di euro, ma le lavorazioni sono state completate nel novembre 2014 con la conclusione delle attivit\u00e0 di collaudo, con oltre quattro mesi di anticipo rispetto ai tempi previsti e con una spesa effettiva perfettamente in linea con le risorse finanziarie assegnate.\nLe lavorazioni hanno visto la sostituzione delle turbine a gas giunte al termine della loro vita operativa, la revisione dei generatori diesel e del sistema di distribuzione della rete elettrica, il rifacimento del manto del ponte di volo, la revisione di tutti gli impianti di supporto alle operazioni di volo, del sistema di condizionamento sia estivo sia invernale, dei sistemi di sollevamento e movimentazione di velivoli e apparecchiature, degli accessori dello scafo, e degli apparati ed armamenti del sistema di combattimento. I lavori hanno riguardato anche la sostituzione degli impianti di trattamento delle acque oleose di sentina, per adeguare la nave alle ultime normative nazionali ed internazionali in difesa e a tutela del patrimonio ambientale, e il rifacimento del trattamento di pitturazione della carena con un ciclo di pitture a elevato contenuto tecnologico, in grado di assicurare una maggiore durata e di ridurre i consumi di combustibile dell'8-13% e, di conseguenza, ridurre le emissioni di sostanze inquinanti. Complessivamente sono stati trattati 5200 m2 di carena, 4400 m2 di ponte di volo, sostituiti 30120\u00a0kg di lamiere, bonificati e trattati 29348 m3 di casse e sentine e sostituiti 4880 metri di tubazioni.\nDal giugno 2016 \u00e8 la nave ammiraglia dell'Operazione Sophia (missione EUNAVFOR Med), sostituendo il \"Cavour\". Il 22 agosto 2016, al largo dell'isola di Ventotene, la nave ha ospitato il vertice fra i tre leader dell'unione europea: l'italiano Matteo Renzi, il francese Fran\u00e7ois Hollande e la tedesca Angela Merkel.\nNel 2021 lo stato maggiore della Marina ha deciso di non radiarla con l'entrata in servizio nel 2022 del Trieste, ma impiegare questa unit\u00e0 navale quale piattaforma di lancio a favore della strategia nazionale dello spazio, alle dipendenze del Comando Interforze per le Operazioni Spaziali.\nNome.\nL'attuale nave \"Giuseppe Garibaldi\" (551) \u00e8 la quinta, nella storia della Marina Militare italiana e della Regia Marina, a prendere il nome dall\"eroe dei due mondi\"; le altre navi che l'hanno preceduta sono:\nQueste navi hanno avuto come stemma il volto di Garibaldi ed il motto \u00abObbedisco\u00bb."}
{"id": "860644", "revid": "125911542", "url": "https://it.wikipedia.org/wiki?curid=860644", "title": "Vittorio Veneto (C 550)", "text": "L'incrociatore lanciamissili Vittorio Veneto (C 550) ex nave ammiraglia della Marina Militare, in servizio dal 1969 al 2003 (anno in cui \u00e8 stato collocato in status di Riserva in attesa del disarmo, avvenuto nel 2006, e della radiazione dal libro registro del naviglio militare), \u00e8 la seconda unit\u00e0 italiana a portare questo nome dopo la nave da battaglia \"Vittorio Veneto\" della seconda guerra mondiale.\nIl giorno 8 giugno del 2021 la nave attraversa per l'ultima volta a rimorchio il ponte girevole di Taranto con destinazione Aliaga, in Turchia, dove verr\u00e0 demolita e riciclata.\nProgetto.\nIl progetto derivava direttamente dalle due unit\u00e0 della classe Andrea Doria: con tali navi era stata introdotta la tipologia di incrociatore lanciamissili portaelicotteri; con una rampa missilistica Mk.10 a prua, cannoni antiaerei al centro e un ponte di volo a poppa, capace di far operare, assieme all'hangar associato, due elicotteri pesanti Sikorsky SH-3D Sea King o Agusta-Bell AB 204 queste navi non erano per\u00f2 abbastanza efficienti da giustificarne il costo, data l'esiguit\u00e0 della linea di volo; il progetto fu rivisto e ingrandito, con un aumento di dislocamento del 50%, per arrivare a sei elicotteri SH-3 Sea King pesanti o nove AB-204 ASW medio-leggeri. La progettazione riusc\u00ec, almeno in parte, a risolvere il problema del rapporto costo-efficacia, e il Vittorio Veneto entr\u00f2 in linea nel 1969, restando per\u00f2 esemplare unico, cosa che certamente non giov\u00f2 alla massimizzazione dei vantaggi della sua progettazione.\nIn seguito all'evolversi della tecnologia e a perplessit\u00e0 sulla sua capacit\u00e0 di difesa antiaerea e antinave, la nave fu sottoposta a lavori di aggiornamento presso l'Arsenale di Taranto durante il periodo 1980-1983, al termine dei quali il \"Vittorio Veneto\" fu a trovarsi con un armamento molto potente e diversificato, adatto a molte esigenze, e con una mezza squadriglia elicotteri. La linea di volo fu rinnovata con la sostituzione degli AB 204 con gli AB 212 ASW, ma uno dei limiti era che i Sea King non potevano operare totalmente dalla nave, perch\u00e9, essendo troppo alti non c'era spazio nell'hangar per questi elicotteri.\nStruttura.\nLa linea della nave presentava una prua senza castello e con un alto bordo libero mentre la parte poppiera era come una nave portaerei con un ponte di volo rettangolare relativamente grande (circa 800\u00a0m\u00b2), lungo 48 metri e largo 18,50, con una rimessa sottostante di 27,5 x 15,3\u00a0m, collegata con un elevatore. Nonostante le apparenze, le grandi sovrastrutture non hanno spazio per la sistemazione di un hangar, come nei classe \"Moskva\" - Progetto 1123 \"Kondor\" praticamente coevi e pesanti circa il doppio. Dalla plancia alla poppa estrema vi era una lunga sovrastruttura che si estendeva per tutta la larghezza e alzando la coperta di un interponte. La decisione di dotare l'unit\u00e0 di un ampio ponte di volo poppiero con hangar sottostante comport\u00f2 la necessit\u00e0 di creare un cassero esteso per quasi 2/3 dell'intera lunghezza della nave; il profilo dell'unit\u00e0 presentava la prua alta e slanciata che si raccordava al cassero con andamento discendente e insellatura poco pronunciata, con la poppa che risultava leggermente pi\u00f9 bassa dell'estremit\u00e0 prodiera. Lo scafo era dotato di pinne stabilizzatrici antirollio, ed era caratterizzato dalla presenza del bulbo prodiero in cui era collocato il sonar. La poppetta, sottostante alla parte estrema del ponte di volo, era destinata alle operazioni d'ormeggio. Le sovrastrutture erano caratterizzate da un unico blocco centro prodiero che ospitava il ponte di comando e tutti i locali necessari per condurre l'attivit\u00e0 operativa. A poppavia della plancia si trovavano due strutture denominate \"mack\", che integravano i due fumaioli per lo scarico dei fumi delle caldaie, con gli alberi che fornivano un supporto per tutte le antenne radar e di telecomunicazione dalla nave. L'ampio spazio tra i due \"mack\" era riservato alla possibilit\u00e0, poi tramontata, d'imbarcare missili tipo Polaris e vi era sistemata una gru con ampio braccio.\nPropulsione.\nLa nave era equipaggiata di quattro caldaie Ansaldo-Foster Wheeler, con due gruppi turboriduttori Tosi, dalla potenza di 73000 hp che trasmettevano il movimento agli assi portaeliche con due eliche a passo fisso. La velocit\u00e0 massima era di 32 nodi con autonomia di 6.000 miglia a 17 nodi.\nArmamento.\nL'armamento missilistico antiaereo era dato dal sistema di lancio MK10 Terrier con rampa binata collocata a prora in coperta, nel deposito missili erano presenti due tamburi rotanti per 40 missili Standard MR/ER con capacit\u00e0 ASROC (la possibilit\u00e0 di lanciare attraverso l'MK10 dei siluri) . L'armamento di artiglierie per la difesa aerea ravvicinata aveva una cadenza teorica di 60 colpi/minuto, che potevano essere sparati da ognuno degli otto cannoni da 76 mm/62, costruiti dalla Oto Melara di La Spezia, raggruppati ai lati della sovrastruttura in torrette singole, quattro per lato, disposti due davanti alla plancia e gli altri sei a lato della tuga centrale. Vi erano poi anche sei lanciasiluri antisommergibili in due impianti tripli situati nella zona poppiera sui due lati prima del ponte di volo per siluri leggeri da 324 mm, del tipo Mk 46 e successivamente del tipo A 244.\nIl ciclo di lavori ai quali l'unit\u00e0 fu sottoposta tra il 1980 e il 1983 ha visto l'aggiunta di tre torri binate da 40mm del sistema Breda Dardo per la difesa di punto, quattro lanciatori di missili antinave a lungo raggio franco-italiani OTOMAT TESEO e l'aggiornamento della rampa principale.\nLe tre torri dei Dardo vennero collocate una immediatamente dietro la rampa principale e due a poppa,alle estremit\u00e0 anteriori del ponte di volo. Questi sistemi, in aggiunta ai cannoni da 76\u00a0mm portarono a 14 le bocche da fuoco e diedero una reale capacit\u00e0 difensiva antiaerea a corto raggio.\nI quattro contenitori/lanciatori di missili TESEO, che conferirono all'unit\u00e0 notevoli capacit\u00e0 antinave, erano collocati due per lato a centro nave, immediatamente davanti alla terza torre da 76 mm, su mensole sporgenti oltre le murate ed appositamente aggiunte per la loro installazione.\nLa rampa principale MK 10, analoga a quella dei classe Belknap, fu aggiornata allo standard Mod. 9 acquisendo quindi la possibilit\u00e0 di lanciare missili Standard e ASROC.\nElettronica.\nNotevole la componente elettronica dell'unit\u00e0 dotata sin dal 1970 del Sistema Automatico di Direzione delle Operazioni di Combattimento SADOC-1 Il radar tridimensionale di scoperta aerea lontana Hughes AN/SPS-52C era posizionato sull'albero di maestra prodiero. Il TACAN e il radar bidimensionale di scoperta aeronavale della Lockheed Electronics AN/SPS-40 erano collocati sul \"mack\" poppiero, mentre il radar di navigazione e di scoperta di superficie SMA MM-SPQ-2B era collocato sull'albero di trinchetto. Il radar bidimensionale di scoperta aeronavale AN/SPS-40 era stato acquisito in attesa che venisse sviluppato il nuovo modello di produzione nazionale MM/SPS-768 che fu prodotto a partire da novembre 1975 e avrebbe equipaggiato tutte le unit\u00e0 di altura della squadra navale a partire dalla seconda met\u00e0 degli anni settanta. I due radar guida-missili Sperry AN/SPG-55A erano posizionati sulla sommit\u00e0 della struttura centro-prodiera. Le quattro centrali di tiro ELSAG -Elettronica San Giorgio Argo NA-10/RTN-10X, ciascuna asservita ad una coppia di cannoni da 76/62, erano sistemate una a prora, una a poppa e due in posizione centro-laterale. Il sistema di guerra elettronica I.F.F. e E.S.M./ECM era \"Abbey Hill\" e disponeva di due lanciarazzi chaff/jammers/flares SCLAR Breda-Elsag collocati ai due lati dell'unit\u00e0. La nave era dotata di sistema di comando e controllo SADOC-1 e di un sonar a scafo a media frequenza AN/SQS-23G a cui erano associati i sensori degli elicotteri imbarcati.\nL'elettronica della nave, dopo il ciclo di lavori a cui la nave fu sottoposta tra il 1980 e il 1983, fu completamente rinnovata con l'acquisizione delle pi\u00f9 recenti apparecchiature e dei nuovi sistemi d'arma, caratterizzando il nuovo aspetto dell'unit\u00e0.\nIl radar bidimensionale di scoperta aerea lontana AN/SPS-40 \u00e8 stato sostituito dal nuovo radar di costruzione nazionale Selenia MM/SPS-768 con secondario IFF Mk XII, installato sul \"mack\" di poppa alla cui sommit\u00e0 era collocata l'antenna del TACAN, Face Standard del tipo URN-25, per la radionavigazione degli elicotteri imbarcati. Il radar di scoperta di superficie SMA MM/SPS-702 con secondario IFF, con antenna collocata su una mensola del \"mack\" prodiero, ha sostituito il precedente radar SMA MM/SPQ-2B di navigazione e scoperta navale e dopo i lavori la nave fu equipaggiata con radar di navigazione MM/SPN-748, con antenna collocata sul cielo della plancia. A proravia del \"mack\" prodiero vi erano i due radar guidamissili Sperry AN/SPG-55B search per missili Standard, che hanno sostituito i precedenti AN/SPG-55A asserviti ai Terrier, mentre asserviti al sistema di difesa di punto CIWS Dardo vi erano due direzioni di tiro Selenia-Elsag Orion SPG-74 RTN-20X, collocate lungo l'asse longitudinale a prora e a poppa.\nMezzi aerei.\nLa nave poteva imbarcare fino a 9 elicotteri leggeri di tipo Agusta-Bell AB 204, poi sostituiti dagli AB 212 ASW, o sei elicotteri SH-3D Sea King.\nServizio.\nCostruita dalla Navalmeccanica nel cantiere navale di Castellammare di Stabia, l'unit\u00e0 fu impostata il 10 giugno 1965, varata il 5 febbraio 1967 e consegnata alla Marina Militare il 12 luglio 1969. Il primo comandante dell'unit\u00e0 \u00e8 stato il capitano di vascello Vittorio Marulli che sin dal 1966 ne aveva diretto l'allestimento e che con il grado di ammiraglio di squadra sarebbe stato dal settembre 1981 al gennaio 1984 Comandante in Capo della Squadra Navale e dal 7 febbraio 1984 al 15 ottobre 1985 Capo di Stato Maggiore della Marina. Durante la seconda guerra mondiale Marulli aveva prestato servizio in qualit\u00e0 di ufficiale sull'omonima nave da battaglia.\nDopo avere raggiunto per la prima volta la sua base operativa di Taranto il 30 ottobre, il 4 novembre, cinque giorni dopo, riceveva a Trieste la Bandiera di combattimento, donata dalla citt\u00e0 di Vittorio Veneto. A consegnare la bandiera di combattimento \u00e8 stata la contessa Maria Francesca Frascara vedova dell'ammiraglio Corso Pecori Giraldi, gi\u00e0 comandante della nave da battaglia \"Vittorio Veneto\" durante la seconda guerra mondiale e dal 1955 al 1962 capo di stato maggiore della Marina.\nDopo appena un anno di servizio e di messa a punto, la nave part\u00ec per una lunga crociera addestrativa tenutasi fra il 25 aprile e il 23 agosto 1970 in nord Atlantico, toccando diversi porti americani ed europei.\nIn seguito all'uscita dalla squadra dell'incrociatore lanciamissili \"Garibaldi\", nel 1971 il Vittorio Veneto assunse anche il ruolo di nave ammiraglia, che cedette all'incrociatore portaeromobili \"Giuseppe Garibaldi\" nel 1987.\nNel corso della sua attivit\u00e0 l'incrociatore \"Vittorio Veneto\" ha partecipato a numerosissime esercitazioni nazionali ed internazionali, svolgendo sempre la funzione di nave comando di gruppi di scorta a unit\u00e0 portaerei o di convogli complessi.\nNel 1972, fra il 16 agosto e il 29 ottobre, accompagnato da due fregate della classe Bergamini, prese parte ad una lunga campagna addestrativa nel Sud America.\nNell'inverno e nella primavera del 1973 il \"Vittorio Veneto\" ha partecipato con l\"'Andrea Doria\" e il 3\u00ba Gruppo elicotteri al soccorso delle popolazioni colpite dalle alluvioni in Tunisia. Pi\u00f9 tardi prese parte alle operazioni di soccorso delle popolazioni nazionali colpite dai terremoti del Friuli nel 1976 e dell'Irpinia nel 1980.\nNel 1978 il \"Vittorio Veneto\" fu impiegato nella crociera di addestramento estiva degli allievi del secondo anno dell'Accademia di Livorno in sostituzione del San Giorgio, fermo ai lavori, dopo che crociera addestrativa del 1977 aveva messo a dura prova le strutture della nave che durante la navigazione nell'Oceano Indiano era stata investita dai monsoni. Per l'occasione l'hangar del \"Vittorio Veneto\" fu attrezzato come dormitorio per gli allievi.\nFra il 7 luglio e il 20 agosto del 1979 il \"Vittorio Veneto\", con l'incrociatore \"Andrea Doria\" e con il rifornitore di squadra \"Stromboli\", ha costituito l'VIII Gruppo navale che nelle acque del Golfo di Thailandia e nel Mar Cinese Meridionale ha incrociato in soccorso dei \"boat people\". Il Gruppo navale soccorse e port\u00f2 in Italia al rientro a Venezia circa un migliaio di profughi vietnamiti che fuggivano dal loro paese.\nNel febbraio del 1984, nel corso del primo impiego di truppe italiane al di fuori del confini nazionali dalla fine della seconda guerra mondiale il \"Vittorio Veneto\", sotto l'egida dell'O.N.U., partecip\u00f2 alla seconda fase della operazione \"Libano Due\", scortando i convogli da e per l'Italia e garantendo l'appoggio e la copertura dei contingenti nazionali schierati a Beirut.\nNel febbraio del 1985 ha ospitato il presidente della Repubblica Pertini in visita ufficiale in Egitto.\nAll'inizio di ottobre del 1985 il Vittorio Veneto prese parte all'Operazione Margherita per ombreggiare il transatlantico \"Achille Lauro\" sequestrato da terroristi palestinesi. L'operazione fu coordinata proprio dal Vittorio Veneto e in tale occasione sull'unit\u00e0 navale furono imbarcati incursori paracadutisti del COMSUBIN.\nCon l'entrata in servizio del nuovo incrociatore portaeromobili \"Giuseppe Garibaldi\", avvenuta il 30 settembre del 1985, il \"Vittorio Veneto\" ha perso il ruolo di nave ammiraglia ma non ha smesso di ricoprire ruoli importanti, partecipando attivamente a tutte le pi\u00f9 importanti esercitazioni nazionali ed internazionali.\nNel corso dell'operazione Ibis tra l'11 dicembre 1992 e il 14 aprile 1993, il \"Vittorio Veneto\" ha operato come nave comando del 24\u00ba Gruppo navale composto anche dalla fregata Grecale, il rifornitore di squadra \"Vesuvio\" e le navi da sbarco \"San Giorgio\" e \"San Marco\" con gli uomini del Battaglione \"San Marco\".\nDal 20 aprile all'8 settembre del 1993 il Vittorio Veneto \u00e8 stata Nave Sede Comando dello STANAVFORMED, la forza navale permanente nel Mediterraneo della N.A.T.O., nell'operazione \u201cMarittime Guard\u201d in Adriatico per operazioni di controllo in seguito al susseguirsi degli avvenimenti nella ex Iugoslavia e per costituire una prima cinta difensiva antiaerei al territorio nazionale.\nDal 14 al 27 aprile 1997, in qualit\u00e0 di sede di comando del XXVIII Gruppo navale, prese parte all'operazione Alba. Nel corso della missione, il 22 aprile si aren\u00f2 sulle coste dell'Albania, di fronte al porto di Valona, senza riportare particolari danni, ma con un danno d'immagine per la Marina Militare Italiana: quella notte, a causa del forte vento levatosi, le ancore iniziarono ad arare il fondo, si tent\u00f2 di mettere in pressione le macchine per manovrare, ma dalle griglie sotto lo scafo i condensatori aspirarono sabbia, entrando in avaria. La nave era l'ammiraglia dell'operazione in corso, e stava trasportando truppe e mezzi da sbarcare in Albania, nell'ambito dell'Operazione Alba. La nave fu disincagliata alcuni giorni dopo da unit\u00e0 da rimorchio della Marina Militare, giunte in soccorso dal porto militare di Taranto. In seguito all'incidente il comandante dell'unit\u00e0 capitano di vascello Vincenzo De Fanis ha chiesto e ottenuto di essere sostituito, tre mesi prima della scadenza prevista. Il suo successore \u00e8 stato il pari grado Giuseppe De Giorgi, gi\u00e0 aiutante di bandiera dell'ammiraglio Mariani nel Golfo Persico nell'Operazione Golfo 1 e figlio dell'ammiraglio Gino De Giorgi che in qualit\u00e0 di capo di stato maggiore della Marina (1973 - 77) aveva pubblicato nel novembre 1973 un documento noto \"Libro Bianco della Marina\" che di l\u00ec a qualche anno avrebbe portato alla Legge navale del 1975 che fu il presupposto di un sostanziale ammodernamento della flotta della Marina Militare.\nL'Operazione Alba fu anche l'ultima missione operativa del \"Vittorio Veneto\", che da quel momento in poi ha svolto solo missioni di rappresentanza e campagne addestrative per gli Allievi della seconda classe dell'Accademia navale di Livorno e per gli allievi marescialli della Scuola sottufficiali di Taranto.\nNell'ottobre del 1999 il \"Vittorio Veneto\" assunse il compito di Nave di Bandiera del Comandante delle Forze d\u2019Altura.\nIl 9 settembre 2003 la nave ha ospitato il Presidente della Repubblica Ciampi in occasione della commemorazione del 60\u00ba anniversario dell'affondamento della corazzata .\nLa nave non \u00e8 stata pi\u00f9 operativa dal 1\u00ba novembre 2003, a circa un mese dal rientro dall'ultima campagna addestrativa per Allievi Marescialli, avvenuto il 12 ottobre 2003, quando \u00e8 stata ritirata dal servizio attivo e posta in riserva anche a causa dei crescenti costi e dell'obsolescenza strutturale in generale e dell'apparato motore in particolare. Il Vittorio Veneto ha resistito, grazie agli ammodernamenti, per pi\u00f9 tempo rispetto ai pi\u00f9 vecchi \"Doria\", radiati nei primi anni novanta, ma la sua opera \u00e8 stata poi demandata al \"Garibaldi\", che affida a caccia VSTOL la difesa aerea, rinunciando ai SAM a lungo raggio, e usando, al posto dei cannoni da 76\u00a0mm, due lanciamissili Selenia Aspide/Albatros.\nNel ruolo di nave ammiraglia della Marina Militare, il \"Vittorio Veneto\" sostituiva l'incrociatore lanciamissili \"Giuseppe Garibaldi\", disarmato nel 1971, per poi essere sostituita a partire dal 1985 dalla portaerei leggera/incrociatore portaeromobili \"Giuseppe Garibaldi\". A titolo di curiosit\u00e0 le due unit\u00e0 ammiraglie - quella precedente e quella successiva alla Vittorio Veneto - erano accomunate, oltre che dallo stesso nome, anche dallo stesso distintivo ottico 551.\nLa nuova ammiraglia della Squadra navale la portaerei \"Cavour\" ha ereditato il distintivo ottico 550, lo stesso che aveva contraddistinto il \"Vittorio Veneto\".\nNome.\nIl nome dell'unit\u00e0 rievoca la battaglia di Vittorio Veneto, combattuta tra il 24 ottobre ed il 3 novembre 1918, presso Vittorio Veneto, sul fronte italiano della prima guerra mondiale che segn\u00f2 la fine delle ostilit\u00e0 sul fronte italiano e la resa dell'Austria-Ungheria.\nPrecedentemente il nome Vittorio Veneto era stato ad una nave da battaglia della Regia Marina facente parte della classe Littorio che al termine della seconda guerra mondiale fu demolita in ottemperanza alle clausole del trattato di pace.\nProgetto di nave museo.\nL'incrociatore \"Vittorio Veneto\" \u00e8 in disarmo dal 29 giugno 2006, cio\u00e8 gli erano stati tolti gli otturatori dai cannoni e gli stessi erano stati tagliati e sigillati con tappi di bronzo, ma restava comunque per il momento un'unit\u00e0 della Marina Militare iscritta al quadro del naviglio militare.\nIl \"Vittorio Veneto\" era in predicato di diventare la prima nave-museo italiana; era stato annunciato che la realizzazione sarebbe stata effettuata entro il 2010, ovvero poco prima delle previste celebrazioni del 150\u00ba anniversario dell'Unit\u00e0 d'Italia che si svolsero nel 2011, ma i termini dichiarati non sono stati rispettati. L'ostacolo fondamentale alla realizzazione del progetto, oltre alla mancanza di fondi, \u00e8 la massiccia presenza di amianto nella nave, che va rimosso e trattato per poterla aprire al pubblico.\nNel maggio 2018 lo scafo del Vittorio Veneto \u00e8 stato posto in vendita e l'8 giugno 2021 ha lasciato il porto di Taranto per essere avviato alla demolizione in Turchia."}
{"id": "860645", "revid": "775504", "url": "https://it.wikipedia.org/wiki?curid=860645", "title": "Jungleboek", "text": "Jungleboek \u00e8 una serie televisiva belga in olandese del 1992."}
{"id": "860646", "revid": "110157", "url": "https://it.wikipedia.org/wiki?curid=860646", "title": "Museo dell'Opera di Santa Chiara", "text": "Il Museo dell'Opera di Santa Chiara \u00e8 un museo di Napoli ubicato nel trecentesco monastero omonimo.\nIl museo \u00e8 nato nel 1995 con la funzione di ricostruire la storia della fabbrica della chiesa di Santa Chiara, considerata tra le maggiori costruzioni di arte gotica di Napoli.\nDescrizione.\nIl museo dell'Opera di Santa Chiara conserva opere gi\u00e0 del monastero, o di altri conventi francescani cittadini soppressi nel XIX secolo, o frammenti di monumenti presenti un tempo in basilica e poi gravemente danneggiati durante i bombardamenti alleati. Esso consta di diverse sezioni:\nAl circuito museale dell'Opera fanno parte inoltre anche:\nSale museali.\nLa sala dell'archeologia si sviluppa esternamente al chiostro delle Clarisse e presenta un'esposizione di oggetti in ceramica e di marmo, reperti della costruzione della chiesa, come alcune anfore per la conservazione del vino e dell'olio databili al IV secolo e un pi\u00f9 antico capitello in stile corinzio (II-III secolo). La sala mostra al suo interno anche parte degli scavi archeologici databili al I secolo e che poi si sviluppano anche all'esterno, costituendo di fatto il pi\u00f9 completo sito archeologico termale di epoca romana a Napoli.\nLa sala della storia espone pannelli e oggetti che ricostruiscono la storia del complesso. Tra i pi\u00f9 rilevanti si segnalano: il calco ottocentesco in gesso di una delle due colonne tortili marmoree, di et\u00e0 sveva e distrutte nel 1943 durante la seconda guerra mondiale; la ruota conventuale del Seicento; una vasca trecentesca; due vasi da fiori in maiolica, i soli superstiti dei tanti disegnati per il chiostro delle Clarisse da Domenico Antonio Vaccaro.\nLa sala dei marmi, senza dubbio l'ambiente pi\u00f9 importante del museo per la ricchezza delle opere d'arte che racchiude, vede concentrati numerosi frammenti marmorei e sculture datate dal XIV al XVIII secolo e provenienti direttamente dai sepolcri della chiesa e del monastero, andati poi parzialmente distrutti durante gli ultimi eventi bellici. Tra i pezzi pi\u00f9 rilevanti vanno menzionati:\nLa sala dei reliquiari contiene arredi sacri, custodie lignee e di argento, stendardi, come la pace che raffigura la \"Visitazione\" del XVI secolo, un drappo processionale del Seicento, le maioliche del XVIII secolo e il busto dell'\"Ecce Homo\" scolpito da Giovanni da Nola nel 1520."}
{"id": "860650", "revid": "110157", "url": "https://it.wikipedia.org/wiki?curid=860650", "title": "Colourful", "text": "Colourful \u00e8 l'album di debutto del gruppo musicale dance Ti.Pi.Cal., pubblicato nel 1996 dall'etichetta discografica EMI."}
{"id": "860651", "revid": "32428", "url": "https://it.wikipedia.org/wiki?curid=860651", "title": "Museo dell'Opera di S. Chiara", "text": ""}
{"id": "860654", "revid": "1114711", "url": "https://it.wikipedia.org/wiki?curid=860654", "title": "Karsten Kroon", "text": "Carriera.\nPassa professionista nel 1999 con la squadra olandese Rabobank dopo un anno nel vivaio della squadra. Nel 2002 ottiene la prima vittoria di rilievo, al Tour de France, aggiudicandosi la tappa con arrivo a Plouay. Nel 2006 passa al Team CSC, la squadra di Bjarne Riis, ottenendo poche vittorie ma numerosi piazzamenti importanti nelle classiche, su tutti il terzo posto alla Freccia Vallone e il quarto all'Amstel Gold Race nel 2006, il quarto al Giro delle Fiandre nel 2007, il secondo all'Amstel Gold Race nel 2009.\nNel 2010 passa al BMC Racing Team (squadra statunitense), mentre nel 2012 torna alla corte di Riis, alla Saxo Bank-Sungard. Non ottiene per\u00f2 ulteriori successi."}
{"id": "860660", "revid": "78273", "url": "https://it.wikipedia.org/wiki?curid=860660", "title": "Museo Nazionale Etrusco di Villa Giulia (Roma)", "text": ""}
{"id": "860665", "revid": "17351", "url": "https://it.wikipedia.org/wiki?curid=860665", "title": "Bell 206 Jet Ranger", "text": ""}
{"id": "860666", "revid": "17351", "url": "https://it.wikipedia.org/wiki?curid=860666", "title": "AB206", "text": ""}
{"id": "860668", "revid": "17351", "url": "https://it.wikipedia.org/wiki?curid=860668", "title": "Agusta-Bell AB206", "text": ""}
{"id": "860669", "revid": "1522738", "url": "https://it.wikipedia.org/wiki?curid=860669", "title": "Bell OH-58 Kiowa", "text": ""}
{"id": "860672", "revid": "729019", "url": "https://it.wikipedia.org/wiki?curid=860672", "title": "Benefon", "text": "La Benefon \u00e8 una societ\u00e0 finlandese di apparecchiature per telecomunicazioni, specializzata nella produzione di telefoni cellulari con navigatore GPS. \u00c8 stata fondata nel 1988, e la sua sede centrale si trova a Salo.\nStoria.\nNel 1928, la Nordell &amp; Koskinen, una fabbrica di radio, venne fondata nella citt\u00e0 finlandese di Salo. In seguito la ditta cambi\u00f2 il suo nome in Salora e si specializz\u00f2 anche in televisori e radio-telefoni. Nel 1979, quando la Salora e la Nokia fondarono una compagnia unita chiamata Mobira, inizi\u00f2 la costruzione di telefoni mobili a Salo.\nDopo aver lavorato con la Nokia, Jorma Nieminen (che era al tempo il direttore della sezione dei telefoni mobili della Nokia) e due colleghi si staccarono dall'azienda, e decisero di fondare una propria compagnia, chiamata Benefon.\nIl primo prodotto, il Benefon Forte, era un telefono cellulare con tecnologia NMT-450 standard, rimasto sul mercato per undici anni (dal 1989 al 2000). Era progettato per le pi\u00f9 dure condizioni ed aveva una potente antenna e trasmettitore, trov\u00f2 impiego soprattutto nel campo della navigazione finch\u00e9 lo standard GSM non riusc\u00ec ad offrire copertura anche in mare.\nProdotti.\nNel 1996 la Benefon introdusse l'Alfa, il Beta e il Delta con tecnologia NMT-900. Il primo telefono GSM della Benefon fu il Benefon Gamma del 1997, e da allora la compagnia si concentr\u00f2 esclusivamente su micro-telefoni GSM.\nLa Benefon inizi\u00f2 successivamente a interessarsi al GPS, creando apparecchiature telematiche mobili, in risposta ai molti progetti dell'Unione europea come \"Salviamo il telefono mobile\". Il risultato di questo progetto era un'idea che era piuttosto radicale per il tempo: un telefono mobile con navigatore GPS integrato in un unico prodotto. Telefoni di questa linea furono il Benefon Esc! lanciato nel 1999 e il Benefon Track lanciato nel 2000.\nIl Benefon Esc! aveva come caratteristica uno schermo LCD in bianco e nero. Che permetteva all'utente di caricare mappe dentro il telefono, tracciare la sua posizione e i suoi movimenti, chiamare o inviare le sue coordinate via SMS a una lista di numeri di servizio.\nInnovazioni.\nLa Benefon \u00e8 stata responsabile di numerose innovazioni nel campo del mercato delle telecomunicazioni. Da notare il Benefon \"iO\", che fu il primo telefono GSM con il T9.\nThe Benefon Beta fu il primo telefono mobile con un orologio. Il Benefon Class fu il primo telefono mobile con un set cordless. Il Benefon Esc!, come accennato, fu il primo telefono con sistema di navigazione GSM/GPS. Infine il Benefon Twin, che fu il primo telefono GSM dual-band con due SIM-card.\nEcco perch\u00e9, i telefoni Benefon, hanno un notevole valore per i collezionisti del settore.\nFuturo.\nNel 2004, di fronte a delle difficolt\u00e0 finanziarie, la Benefon dichiar\u00f2 bancarotta e lanci\u00f2 un programma di re-organizzazione. Lo sforzo della Benefon per creare un mercato di telefoni GPS ebbe successo (specialmente nel campo del mercato commerciale di sicurezza), ma non abbastanza successo per permettere alla compagnia di sopravvivere.\nLa Benefon entr\u00f2 in una societ\u00e0 finanziaria con l'Octagon Holdings e altri investitori, introducendo dieci milioni di euro in nuovi investimenti. Il 21 giugno, l'amministratore delegato della Benefon annunci\u00f2 che la Benefon era fuori dalla bancarotta, e che il programma di re-organizzazione era stato concluso con successo.\nLa Benefon inizi\u00f2 a lavorare su una nuova linea di prodotti, e lanci\u00f2 dei nuovi prodotti sotto il marchio \"Twig\". Il Twig Discovery \u00e8 un navigatore GPS turn-by-turn con un telefono GSM. Questo mantenne delle caratteristiche del Benefon Esc!, includendo il \"cerca amici\" e il servizio dei numeri di emergenza.\nIl Twig Discovery Pro \u00e8 simile al Discovery ma mira di pi\u00f9 al mercato commerciale.\nIl Twig Locator \u00e8 un piccolo dispositivo per uso personale o commerciale. Questo telefono \u00e8 capace di inviare la propria posizione. Pu\u00f2 anche essere portato in macchina per essere usato come mappa geografica, un allarme automatico si attiva se il veicolo si muove.\nLa Benefon ha annunciato una nuova linea di telefoni nel 2007, tutti forniti di capacit\u00e0 GPS. Questi includono il Twig Talisman, un touch screen con sistema operativo Windows Mobile 6, il Twig Totem, un 3G (HSDPA) con fotocamera da 3 megapixel, e il Twig Monolith con connessione a internet."}
{"id": "860678", "revid": "3082", "url": "https://it.wikipedia.org/wiki?curid=860678", "title": "Vindice", "text": ""}
{"id": "860680", "revid": "104458", "url": "https://it.wikipedia.org/wiki?curid=860680", "title": "Raginperto", "text": ""}
{"id": "860684", "revid": "3082", "url": "https://it.wikipedia.org/wiki?curid=860684", "title": "Giulio Vindice", "text": ""}
{"id": "860687", "revid": "289247", "url": "https://it.wikipedia.org/wiki?curid=860687", "title": "Diarmait Mac Murchada", "text": ""}
{"id": "860689", "revid": "173933", "url": "https://it.wikipedia.org/wiki?curid=860689", "title": "Yellow Dog Linux", "text": ""}
{"id": "860694", "revid": "666668", "url": "https://it.wikipedia.org/wiki?curid=860694", "title": "Jeonbuk", "text": ""}
{"id": "860700", "revid": "767487", "url": "https://it.wikipedia.org/wiki?curid=860700", "title": "Eluviazione", "text": "In pedologia, l'eluviazione \u00e8 un processo per cui l'acqua meteorica, una volta venuta a contatto con un suolo, comincia un movimento verso il basso durante il quale trascina con s\u00e9 minerali, argilla, ma anche elementi chimici che vengono messi in soluzione e successivamente traslocati.&lt;br&gt;\nGli orizzonti interessati da questo processo (\"orizzonti eluviali\") manifestano quindi impoverimenti in questi componenti; spesso appaiono sbiancati o ingrigiti, dato che gli unici minerali rimasti in loco sono \"minerali primari\" come i silicati (che hanno per l'appunto colori smorti).\nLa presenza di un orizzonte eluviale si accompagna, dunque, a quella di un orizzonte illuviale, dove si accumulano gli elementi o i minerali traslocati dall'alto."}
{"id": "860706", "revid": "15756", "url": "https://it.wikipedia.org/wiki?curid=860706", "title": "Operazione Condor", "text": "Operazione Condor (inglese: \"Operation Condor\"; spagnolo: \"Operaci\u00f3n C\u00f3ndor\"; portoghese: \"Opera\u00e7\u00e3o Condor\") fu il nome dato dall'\"establishment\" dei servizi segreti statunitensi, la CIA e l'amministrazione della presidenza di Richard Nixon, a una massiccia operazione di politica estera statunitense, che ebbe luogo negli anni settanta del XX secolo, in alcuni stati del Sud America, volta a tutelare l\"'establishment\" in quegli stati dove l'influenza socialista e comunista era ritenuta troppo potente, nonch\u00e9 a reprimere le varie opposizioni ai governi partecipi dell'iniziativa. Nel 1993 sono stati desecretati documenti sulla connivenza di Richard Nixon, presidente degli Stati Uniti, ed Henry Kissinger, Segretario di Stato degli Stati Uniti d'America, con Augusto Pinochet.\nLe procedure per mettere in atto questi piani furono di volta in volta diverse, tutte per\u00f2 ebbero in comune il ricorso sistematico alla tortura e all'omicidio degli oppositori politici. Spesso ambasciatori, politici o dissidenti rifugiati all'estero furono assassinati anche oltre i confini dell'America Latina.\nAlcune fra le nazioni coinvolte furono Cile, Argentina, Bolivia, Brasile, Per\u00f9, Paraguay e Uruguay.\nStoria.\nL'origine dell'operazione va ricercata in un presunto incontro, avvenuto nel febbraio 1974, tra alcuni elementi di spicco delle polizie segrete di Cile, Bolivia, Argentina, Uruguay e Paraguay con Manuel Contreras, capo della DINA (i servizi segreti di Pinochet), a Santiago del Cile. Ma fu durante la \"Decima conferenza degli eserciti americani\" del 3 settembre 1973, che il generale brasiliano Breno Borges Fortes propose di estendere le \"partnership\" e le collaborazioni tra i vari servizi segreti al fine di combattere il comunismo e ogni proposito sovversivo. Questa alleanza fu patrocinata dagli Stati Uniti, \nL'operazione fu facilitata grazie a una serie di colpi di stato tra gli anni cinquanta e settanta:\nObiettivi dell'operazione di repressione.\nGli obiettivi ufficiali delle repressioni dei servizi segreti cooperanti erano i guerriglieri che operavano in maniera piuttosto blanda contro le dittature (come i \"Montoneros\" argentini o il Movimento di Sinistra Rivoluzionaria cileno), ma di fatto si orient\u00f2 e si accan\u00ec contro ogni sorta di opposizione politica, sociale e umana. Venivano rapiti, torturati e uccisi studenti inermi, giornalisti, intellettuali, professori universitari (soprattutto di facolt\u00e0 umanistiche), sindacalisti, operai, madri e padri che cercavano i propri figli scomparsi e spesso le violenze non si limitavano al singolo soggetto ritenuto \"sovversivo\", ma si estendevano anche ai familiari di questo.\nSostegno alle dittature.\nLe dittature facenti parte dell'Operazione Condor ricevettero massicci aiuti statunitensi, in termini di risorse economiche, addestramento e forniture militari, di preparazione e organizzazione dell'\"Intelligence\", compresa la trasmissione di informazioni riguardanti le pi\u00f9 efficaci pratiche di tortura dei prigionieri e dei dissidenti. Si appoggiarono anche alle formazioni di estrema destra, che in tutti i casi contribuirono a portarle al potere, e nei momenti di crisi si organizzarono in squadroni armati (Squadroni della morte), per assassinare oppositori politici e militanti di sinistra. Tra le pi\u00f9 famigerate organizzazioni repressive di destra vi furono la Tripla A argentina e l'organizzazione Patria y Libertad cilena, entrambe finanziate dalla C.I.A.\nI coordinamenti.\nNella zona del canale di Panama la C.I.A. aveva installato una base di coordinamento e comunicazione, adibita al transito di materiali, mezzi, uomini e allo scambio di informazioni d'\"intelligence\" tra i vari servizi segreti degli stati collaboranti all'operazione. Le comunicazioni (eseguite di solito via telex) riguardavano piani di rastrellamento, tecniche di tortura da utilizzare, metodi per l'eliminazione dei prigionieri (come i voli della morte teorizzati in Argentina da Luis Mar\u00eda Mend\u00eda e messi successivamente in pratica dalla fine degli anni settanta), e informazioni sulle organizzazioni sovversive clandestine.\nIl Comitato di coordinamento rivoluzionario (\"Junta de Coordinaci\u00f3n Revolucionaria\").\nNel frattempo, alla fine del 1974, le organizzazioni Movimento di Sinistra Rivoluzionaria (MIR, Cile), l'Esercito Rivoluzionario del Popolo (ERP, Argentina), Tupamaros (Uruguay), e l'Esercito di Liberazione Nazionale (ELN, boliviano), a loro volta avevano formato la \"Junta de Coordinaci\u00f3n Revolucionaria\" (J.C.R.). Verso il 1976, dopo numerose sconfitte tattiche, la JCR aveva formato una struttura internazionale per proteggersi dalle azioni dell'Operazione Condor all'estero. Questo compito \u00e8 stato svolto dai militanti di queste organizzazioni all'estero, maggiormente installati in Europa.\nLa scoperta degli \"Archivi del terrore\".\nNel 1992 il giudice paraguaiano Jos\u00e9 August\u00edn Fern\u00e1ndez scopr\u00ec, durante un'indagine in una stazione di polizia di Asunci\u00f3n, archivi dettagliati che descrivevano la sorte di migliaia di sudamericani segretamente rapiti, torturati e assassinati, tra gli anni settanta e ottanta, dalle forze armate e dai servizi segreti di Cile, Argentina, Uruguay, Paraguay, Bolivia e Brasile. Gli archivi contavano 50.000 persone assassinate, 30.000 scomparse (\"desaparecidos\") e 400.000 incarcerate . Questi archivi, ritenuti veritieri e attendibili, riferivano del coinvolgimento, in questa enorme operazione repressiva e di vero e proprio sterminio, anche dei servizi segreti di Colombia, Per\u00f9 e Venezuela. Tali documenti, per le atroci rivelazioni in essi contenute, furono denominati Archivi del terrore.\nSoggetti coinvolti.\nStati terzi.\nTale operazione coinvolse in primo luogo la C.I.A., il servizio segreto statunitense, oltre che apparati militari, organizzazioni di estrema destra, partiti politici e movimenti di guerriglia anticomunisti sudamericani. Tutte queste organizzazioni furono utilizzate come strumento, in svariati stati, per rovesciare governi anche eletti democraticamente come quello di Salvador Allende in Cile.\nFurono stanziate sostanziose somme per portare a termine questo massiccio piano politico, poich\u00e9 gli interessi economici in gioco erano alti, vista la ricchezza, soprattutto di materie prime, dell'America Meridionale. La C.I.A. forn\u00ec sempre e comunque sostegno, copertura, assistenza e denaro ai servizi segreti golpisti sudamericani, nonch\u00e9 addestramento presso il Western Hemisphere Institute for Security Cooperation e anche negli Stati Uniti.\nLa giornalista francese Marie-Monique Robin scopr\u00ec negli archivi del ministero degli esteri francese (\"Quai d'Orsay\") documenti originali che dimostrano l'attuazione di un piano per creare in Argentina una \"base operativa militare francese\", secondo cui ufficiali francesi, esperti in antiguerriglia e controinsurrezione, addestrarono militari argentini in tecniche di tortura e sequestro di dissidenti e oppositori politici. Gli ufficiali francesi erano tutti veterani della guerra d'Algeria e addestrati praticamente in tali materie.\nLa collaborazione and\u00f2 avanti, dagli anni settanta, fino al 1981, anno in cui fu eletto presidente il socialista Fran\u00e7ois Mitterrand. Durante la Battaglia di Algeri circa 30.000 algerini sparirono con le stesse modalit\u00e0 con cui sparirono i \"desaparecidos\" in America Latina negli anni settanta. Durante la Guerra d'Algeria infatti i paracadutisti francesi del colonnello Marcel Bigeard misero a punto tecniche che sarebbero state tramandate ai militari argentini, anche durante corsi alla \u00c9cole Militaire, ove molti ufficiali sudamericani vennero addestrati e formati.\nAttuazione nei vari stati.\nArgentina.\nLa Guerra sporca in Argentina, chiamata dalla giunta militare Processo di Riorganizzazione Nazionale (\"Proceso de Reorganizaci\u00f3n Nacional\"), fu attuata in contemporanea con l'Operazione Condor. Tra il 1976 e il 1983 pi\u00f9 di 30.000 persone furono assassinate dalle forze armate e dai carnefici della dittatura di Jorge Rafael Videla e dei suoi custodi\nIl SIDE (servizi segreti argentini) diede supporto al generale boliviano Luis Garc\u00eda Meza Tejada durante il colpo di Stato che lo mise a capo dello Stato. L'unit\u00e0 operativa Batall\u00f3n de Inteligencia 601 dell'\"intelligence\" argentina partecip\u00f2 attivamente al \"golpe\", in collaborazione con le truppe paramilitari reclutate dal criminale di guerra nazista Klaus Barbie (ufficiale della Gestapo soprannominato \"Il Macellaio di Lione\", rifugiatosi in Sud America), e dal neofascista italiano Stefano Delle Chiaie (terrorista rifugiato che godeva della protezione dei servizi segreti italiani e americani).\nBrasile.\nGi\u00e0 dal 1964 i regimi militari brasiliani si prodigavano con estrema durezza e violenza nel reprimere e sopprimere i movimenti guerriglieri di sinistra, molto pi\u00f9 attivi che in Cile o in Argentina.\nCile.\nNel Cile di Pinochet, subito dopo il colpo di Stato, arrivarono militari brasiliani \"esperti\" nelle tecniche di tortura, rapimento e incarcerazione degli oppositori, nonch\u00e9 di smantellamento delle organizzazioni dichiarate illegali. I servizi segreti cileni riuscirono, grazie all'organizzazione dell'Operazione Condor, ad assassinare numerosi personaggi scomodi al regime all'estero, come Orlando Letelier. Pinochet godette anch'egli dell'aiuto del neofascista Stefano Delle Chiaie e degli Stati Uniti, che gli commissionarono il golpe del 1973 con il quale sal\u00ec al potere.\nUso della tortura durante l'operazione Condor.\nDurante gli anni dell'operazione si \u00e8 fatto grande uso della tortura, in special modo in Brasile ma anche in altri paesi coinvolti nel piano come in Argentina e in Cile, come strumento per estorcere informazioni.\nArgentina.\nIn Argentina, durante gli anni della guerra sporca, sono stati aperti circa 400 centri per la tortura di prigionieri rapiti per questioni politiche. In questo paese come mezzo di tortura veniva impiegata soprattutto la Picana o Parilla, ma vennero anche utilizzati il metodo \"sottomarino\", che consisteva nell'immergere la testa del torturato in una vasca piena di acqua (simile al \"Waterboarding\"), le bruciature sul corpo, le morsicature da cani e le esposizioni a temperature estreme. In totale in Argentina durante gli anni della ultima dittatura militare perirono circa 40.000 persone, 10.000 delle quali sparirono nei cosiddetti voli della morte.\nBolivia.\nCi sono stati dei casi di tortura in Bolivia durante gli anni del primo governo di Hugo Banzer. Di particolare rilevanza \u00e8 stato il caso di Damy Cuentas, un ragazzo che venne rinchiuso in una cella del Ministero degli interni del paese sudamericano e pestato in quanto sospettato di propagandare per l'ELN, l'Esercito di liberazione nazionale che la Bolivia in quegli anni stava combattendo.\nBrasile.\nIl Brasile cadde sotto il controllo dei militari nel 1964 e vi rimase fino al 1985. Circa 377 persone, di cui 196 ancora vive, subirono torture varie. Circa 300 su almeno 434 erano prigionieri politici.\nAlcune di queste tecniche di tortura furono il cosiddetto \"Pau de Arara\" e le scariche elettriche su tutto il corpo. L'ex presidentessa del Brasile, Dilma Rousseff, \u00e8 stata incarcerata durante gli anni del controllo militare del potere nel suo paese e ha dovuto subire queste tecniche di tortura.\nCile.\nSecondo la commissione che ha stilato il Rapporto Rettig, pubblicato nel 1991, nel periodo di regime del dittatore Augusto Pinochet furono uccise persone, mentre la Commissione Valech, nel 2004, ha stilato un rapporto che documenta l'incarcerazione illegale di persone, la maggior parte delle quali sono state torturate. Una revisione finale del lavoro della Commissione Valech ha stabilito, infine, il totale delle vittime ad oltre persone fra il 1973 e il 1990. Il numero totale delle persone ufficialmente considerate sparite o uccise \u00e8 , mentre persone sono sopravvissute a detenzione per motivi politici e/o tortura.\nNei primi giorni della sua dittatura, le persone coinvolte in attivit\u00e0 considerate \"sovversive\" al suo regime furono soprattutto studenti che vennero prelevati da scuola e tradotti all'Estadio Chile dove vennero seviziati con scariche elettriche.\nTuttavia, l'Estadio Chile non fu l'unico luogo in cui avvennero i maltrattamenti nei confronti delle persone \"sovversive\". Altri luoghi furono, ad esempio, Villa Grimaldi e Pisagua, oltre al fatto che quello dell'elettroshock non fu l'unico metodo di tortura. Un altro metodo fu anche il \"waterboarding\".\nParaguay.\nTra il 1954 e il 1989, e cio\u00e8 quando il Paraguay fu governato da Alfredo Stroessner, la tortura, cos\u00ec come gli omicidi a sfondo politico e le sparizioni forzate, fu usata intensamente. Come in diversi altri stati del Centro e Sud America, i metodi di tortura furono principalmente la picana elettrica, i pestaggi e il \"waterboarding\". Alfredo Stroessner non venne mai giudicato per questi suoi crimini perch\u00e9, una volta caduta la sua dittatura, trov\u00f2 asilo politico in Brasile.\nUruguay.\nQuando nel 1973, per reprimere la sempre pi\u00f9 crescente insurrezione dei Tupamaros, i militari presero il potere nel paese dando via alla dittatura civile-militare, essi incominciarono a fare un uso estensivo della tortura e anche a perferzionarla. I militari torturavano spesso cittadini arrestati senza aver compiuto nessun crimine, infliggendo a loro le stesse tecniche di tortura degli altri paesi sudamericani complici dell'operazione Condor e molti di questi morirono per i maltrattamenti subiti. A differenza degli altri stati latino-americani, i medici ebbero un chiaro ruolo nel processo di tortura.\nAttentati e omicidi mirati internazionali.\nGenerale Carlos Prats.\nIl generale Carlos Prats e sua moglie furono assassinati dalla DINA cilena il 30 settembre 1974, con un'autobomba, a Buenos Aires, dove vivevano in esilio. Pinochet e la direzione della DINA, nella persona di Manuel Contreras, furono riconosciuti colpevoli di questi omicidi, per stessa ammissione di Contreras. L'agente segreto cileno Enrique Arancibia Clavel \u00e8 stato incarcerato in Argentina per questi omicidi.\nBernardo Leighton.\nBernardo Leighton, un politico democristiano andato in esilio in Italia dopo il colpo di Stato di Pinochet, fu gravemente ferito durante un attentato alla sua persona, il 6 ottobre 1975 a Roma. Un'indagine ha rivelato che l'agente segreto Michael Townley, in qualit\u00e0 di delegato della DINA, incontr\u00f2, nel 1975 a Madrid, il terrorista di destra Stefano Delle Chiaie e Virgilio Paz Romero, per organizzare l'assassinio di Leighton, protetti dalla polizia segreta franchista.\nOrlando Letelier.\nOrlando Letelier, ministro del governo di Salvador Allende, destituito dal golpe, fu assassinato con un'autobomba il 21 settembre 1976, assieme alla sua segretaria, mentre si trovava in esilio a Washington. Ancora una volta la responsabilit\u00e0 \u00e8 stata individuata nella DINA, in stretta collaborazione con la C.I.A.. Nel 1993 il generale dell'esercito cileno Manuel Contreras fu riconosciuto da una corte cilena, come uno dei mandanti dell'assassinio di Orlando Letelier, ed \u00e8 finito in carcere militare con una condanna a 7 anni di reclusione.\nIn una lettera aperta, apparsa sul Los Angeles Times il 17 dicembre 2004, il figlio di Orlando Letelier, Francisco, scrisse che l'omicidio del proprio padre era ascrivibile all'Operazione Condor, ovvero a \u00ab...una rete di intelligence utilizzata da sei dittatori sudamericani dell'epoca, per eliminare i dissidenti\u00bb.\nCinque giorni prima dell'assassinio di Letelier, Henry Kissinger aveva cassato un comunicato del Dipartimento di Stato agli ambasciatori USA, dove si chiedeva ai governi dei Paesi Sudamericani di cessare con gli omicidi politici. Secondo Kissinger questo documento \u00e8 stato distorto dal NARA, poich\u00e9 lui intendeva fornire all'ambasciatore USA in Uruguay un altro sistema per far pressioni sul governo di Montevideo, visto che costui temeva per la propria stessa vita.\nCharles Horman.\nIl generale Pedro Espinoza \u00e8 finito in carcere per l'assassinio di Charles Horman, con una pena di sei anni.\nResponsabilit\u00e0 civile e penale.\nNel 1997 il dittatore Alfredo Stroessner \u00e8 stato condannato in contumacia, dal Tribunale dell'Aia, per crimini contro l'umanit\u00e0 e ha vissuto gli ultimi anni della sua vita in esilio a Brasilia.\nIl 26 dicembre 2001, in Bolivia, il giudice federale argentino Rodolfo Canicoba Corral ha emesso un mandato di cattura internazionale per il dittatore Hugo Banzer e la sua estradizione in Argentina. Hugo Banzer, secondo i documenti raccolti dall'Asociacion Boliviana de Familiares de Detenidos y Desaparecidos, \u00e8 responsabile della scomparsa di 33 prigionieri politici boliviani.\nAugusto Pinochet, ex dittatore del Cile dal 1973 al 1990, finisce i suoi giorni detenuto, sotto processo per i crimini contro l'umanit\u00e0 del suo regime militare. Il giudice Juan Guzm\u00e1n, che lo ha inseguito da anni, gli ha notificato personalmente il mandato di arresto nella sua residenza alla Dehesa, alle porte di Santiago, dove vive dal ritorno da Londra. Augusto Pinochet \u00e8 stato accusato di essere il mandante dei crimini commessi dalla \u00abcarovana della morte\u00bb, omicidi di 77 oppositori politici; insieme con lui, sono finiti in carcere sei ex ufficiali dell'esercito, tra cui il generale Sergio Arellano Stark, esecutore materiale della carovana della morte.\nAugusto Pinochet \u00e8 stato riconosciuto come il mandante dell'omicidio di Orlando Letelier ed \u00e8 stato ricercato negli Stati Uniti.\nJorge Videla durante un'intervista riportata nel libro \"Disposizione Finale\" del giornalista Ceferino Reato nel carcere federale a Campo de Mayo, ammette la strage di circa 8\u00a0000 persone, durante la sua dittatura. Jorge Videla \u00e8 morto carcerato a Marcos Paz, mentre stava scontando 50 anni, per il furto dei neonati. Jorge Videla \u00e8 rimasto coinvolto anche nei processi per le violazioni dei diritti umani.\nResponsabilit\u00e0 penale.\nIl 16 ottobre 2008, la Corte Suprema cilena ha condannato a sei anni di carcere il generale Sergio Arellano Stark, comandante della \"Carovana della morte\", una spedizione militare itinerante che subito dopo il golpe dell'11 settembre 1973 assassin\u00f2 decine di oppositori di sinistra in tutto il paese. Altri quattro ufficiali criminali: l'ex giudice militare della citt\u00e0 di Linares, Carlos Romero, il colonnello Mario Cazenave e i sottufficiali Jose Parada e Julio Barrios, sono stati condannati ciascuno a quattro anni per lo stesso episodio.\nResponsabilit\u00e0 civile.\nIl massimo tribunale cileno ha stabilito anche che il fisco dovr\u00e0 versare 80 milioni di pesos (circa 97.000 euro) come forma di indennizzo a due querelanti.\nIn Italia, il 1 gennaio 2015 \u00e8 incominciato il processo contro i responsabili dell'Operazione Condor. A febbraio 2015, 9 imputati sono processati per la scomparsa di 30 persone di origine italiana.&lt;br&gt;\nIl 17 gennaio 2017 si \u00e8 concluso il processo per i crimini contro l'umanit\u00e0, con 8 condanne all'ergastolo. I criminali contro l'umanit\u00e0 condannati all'ergastolo sono Luis Garc\u00eda Meza Tejada, presidente della Bolivia dal 1980 al 1981; Luis Arce Gomez, generale, ministro degli Interni di Garc\u00eda Meza e narcotrafficante; Juan Carlos Blanco Estrade, ministro degli Esteri dell'Uruguay, gi\u00e0 condannato nel suo paese per scomparsa della maestra Elena Quinteros e per gli omicidi di Zelmar Michelini e H\u00e9ctor Guti\u00e9rrez Ruiz ed ex - militanti del movimento di liberazione Nacional-Tupamaros, Rosario Barredo e William Whitelaw, uccisi a maggio 1976, a Buenos Aires; Jeronimo Hernan Ramirez per l'omicidio di Omar Roberto Venturelli Leonelli in Cile; Francisco Morales Berm\u00fadez Cerruti, presidente del Per\u00f9 dal 1975-1980, colpevole di omicidio; Valderrama Ahumada, colonnello in congedo dell'esercito cileno, per l'omicidio di Juan Montiglio; Pedro Richter Prada, generale, ex primo ministro del Per\u00f9; German Luis Figeroa, capo dei Servizi del Per\u00f9.\nUna controversia \u00e8 in corso sul ritiro del Premio Nobel per la pace a Henry Kissinger per la scoperta di documenti che lo accusano di complicit\u00e0 nell'assassinio di Orlando Letelier. Secondo la testimonianza processuale della moglie di Aldo Moro, Eleonora Chiavarelli Moro, Henry Kissinger minacci\u00f2 di morte Aldo Moro il 25 settembre 1974."}
{"id": "860711", "revid": "767487", "url": "https://it.wikipedia.org/wiki?curid=860711", "title": "Illuviazione", "text": "In pedologia, si definisce illuviazione un processo che avviene in seguito al percolamento di acqua di precipitazione atmosferica che, nel suo movimento verso il basso, trascina con s\u00e9 dagli orizzonti superiori di un suolo particelle, minerali, elementi chimici. Si manifestano, come conseguenza di questo processo, degli arricchimenti localizzati in un determinato orizzonte, detto \"orizzonte di illuviazione\" o \"illuviale\".\nUn orizzonte illuviale si accompagna quindi in genere ad uno eluviale, dal quale alcuni componenti sono stati traslocati; questo non avviene, per\u00f2, se l'orizzonte di eluviazione \u00e8 stato asportato (erosione, sbancamenti)."}
{"id": "860712", "revid": "838137", "url": "https://it.wikipedia.org/wiki?curid=860712", "title": "Stabilizzatore (aeronautica)", "text": "Gli stabilizzatori sono superfici fisse facenti parte, nella maggioranza dei casi, della parte terminale della fusoliera di un aeroplano, detta piano orizzontale di coda. A questi sono incernierati gli equilibratori, che hanno il compito di far scendere (picchiare) o salire (cabrare) l'aereo durante il volo. Tale movimento avviene con la rotazione dell'aereo attorno al suo asse trasversale, passante idealmente per il baricentro e che congiunge le due estremit\u00e0 alari.\nIn particolari combinazioni d'assemblaggio, equilibratori e stabilizzatori diventano un tutt'uno, risultando una sola superficie mobile a cui rimane il medesimo compito degli equilibratori. Oltre alla fusoliera, a volte si trovano assemblati alla deriva dell'aereo stesso. Caso eccezionale rappresenta l'assemblaggio in prossimit\u00e0 della cabina di pilotaggio, nella configurazione \"canard\"."}
{"id": "860714", "revid": "634034", "url": "https://it.wikipedia.org/wiki?curid=860714", "title": "Leggi della formazione delle unit\u00e0 fenomeniche", "text": "Le leggi della formazione delle unit\u00e0 fenomeniche, dette anche leggi di segmentazione del campo visivo, sono, in psicologia della percezione, quei fattori che favoriscono il raggruppamento o l'unificazione degli elementi percettivi in un assieme unitario.\nIl primo ad elaborare queste leggi fu Max Wertheimer, che le defin\u00ec come i principi di base figurale.\nNella nostra realt\u00e0 percettiva il mondo appare costituito da oggetti distinti presenti in numero discreto e questi non dipendono necessariamente dall'esistenza di corrispondenti oggetti fisici. L'articolarsi del campo visivo in zone con carattere di figura e altre con carattere di sfondo segue precise leggi di stimolazione. \nFattori di unificazione.\nAl problema di quali siano i fattori che favoriscono l'unificazione di elementi del campo visivo in un tutto, all'interno della psicologia della Gestalt gli studiosi hanno dato varie risposte, ma in linea di massima sono stati individuati i fattori qui elencati.\nVicinanza.\nA parit\u00e0 di altre condizioni, la variabile che garantisce l'emergere di una figura unitaria \u00e8 rappresentata dalla distanza relativa degli elementi che la compongono, ovvero assume il ruolo di figura la zona delimitata dai margini che sono pi\u00f9 vicini tra loro.\nSomiglianza.\nTendono ad unificarsi fra loro elementi che possiedono un qualche tipo di somiglianza osservandone la loro visuale a distanza per ci\u00f2 che concerne il colore e gli oggetti, il movimento e il posizionamento (o orientamento).\nContinuit\u00e0 di direzione (curva buona o destino comune).\nLinee rettilinee o curve vengono percepite come unit\u00e0 quando vengono intersecate da altre, anche se in linea di principio le configurazioni che potrebbero emergere sono molteplici.\nDirezionalit\u00e0 e orientamento.\nI punti e gli elementi si allineano secondo la direzione principale in progressione se essi sono presenti nello spazio che allinea la configurazione alla quale appartengono. La direzione \u00e8 affermativa se il verso che seguono \u00e8 indubbio, \u00e8 soggettiva invece se dipende dallo spazio. Per es. essi si trovano in uno spazio centrale e non hanno alcun verso indicante.\nChiusura.\nSecondo questo principio la mente e l'occhio umano tendono a vedere come chiuse figure che in realt\u00e0 non lo sono. Se vengono disegnati due semicerchi uno accanto all'altro l'occhio tende a chiudere la figura facendola diventare un cerchio.\nSecondo questo principio la mente e l'occhio umano tendono a vedere come chiuse figure separate tra loro che hanno forma geometrica di due semicerchi. Se i semicerchi vengono messi uno accanto all'altro con i loro rispettivi versi, quali le parti curve che guardano all'esterno, le due unit\u00e0 avranno la risultante forma geometrica di un solo cerchio\". Tuttavia anche altre forme seguendo lo stesso es. tendono a chiudere due figure simili.\nPregnanza e coerenza strutturale (buona forma).\nQuesto concetto, definito anche \"buona gestalt\", a prima vista appare vago e generico, e si \u00e8 spesso abusato di esso come una sorta di formula magica. Per definirlo si ricorre a concetti quali semplicit\u00e0, ordine, simmetria, regolarit\u00e0, coerenza strutturale, carattere unitario dell'insieme. Il campo percettivo si segmenta dunque in modo che ne risultino oggetti equilibrati, armonici, costituiti secondo lo stesso principio nelle varie parti, in modo che si appartengano reciprocamente e quindi in sostanza, stiano bene insieme. Il sistema percettivo privilegia quindi le soluzioni pi\u00f9 stabili, equilibrate, armoniche.\nIl campo percettivo coglie nell'ordine strutturale delle forme l'insieme unitario composto da segmenti non in contrapposizione fra loro che tendono ad armonizzarsi ed a stabilire un legame ben equilibrato. Il sistema percettivo ne esalta la posizione del loro aspetto. La percezione sembra prediligere questo campo v. perch\u00e9 fa meno fatica a raccoglierne le informazioni degli elementi presenti.\nArticolazione senza resti.\nA parit\u00e0 di condizioni, vengono preferite le soluzioni percettive (fra le innumerevoli possibili) in cui vengono impiegati tutti gli elementi disponibili.\nQuando gli elementi sono messi in un modo disordinato, tra le soluzioni possibili, la percezione sceglie quella che impiega tutti gli elementi senza tralasciarne nessuno.\nEsperienza passata.\nAi fattori che sono espressione di principi strutturali inerenti al sistema percettivo, Max Wertheimer aggiunge un fattore empirico: la segmentazione del campo, a parit\u00e0 delle altre condizioni, sarebbe influenzata anche dalle nostre esperienze passate. Viene cos\u00ec favorita la costruzione di oggetti con i quali abbiamo familiarit\u00e0 rispetto ad oggetti per noi nuovi.\nCome si presentano nel campo gli oggetti nella loro disposizione, a prescindere da qualsiasi ordine, Max Werthemer per facilitarne il rilevamento, aggiunse un altro fattore empirico (che rappresenta uno dei principi del sistema percettivo) denominato \"la segmentazione del campo\". Max W. ritenne che esperienze passate favoriscono il coglimento della realt\u00e0 circoscritta nel campo. (Gli oggetti visti in passato sono familiari nel campo).\nCollegamenti esterni.\nI principi di unificazione formale di Max Wertheimer"}
{"id": "860717", "revid": "287204", "url": "https://it.wikipedia.org/wiki?curid=860717", "title": "Cacciatori del mare", "text": "Cacciatori del mare \u00e8 un libro di Clive Cussler e Craig Dirgo che narra le storie relative a celebri affondamenti dei quali egli stesso ha curato le operazioni di scoperta dei relitti ed a volte il recupero di manufatti con la NUMA, l'agenzia privata di archeologia subacquea da lui fondata e tuttora diretta.\nTrama.\nLa prefazione racconta in generale della vita dell'autore, delle motivazioni, difficolt\u00e0 e disillusioni che Cussler ha incontrato durante le sue ricerche e di come abbia speso buona parte dei suoi guadagni cercando questi pezzi nascosti di storia, molte volte sott'acqua, ma con qualche eccezione. Le storie raccontate sono tutte vere, ed ogni capitolo \u00e8 diviso in due parti: l'antefatto storico, cio\u00e8 la circostanza nella quale la nave \u00e8 andata perduta, e le circostanze del ritrovamento.\nLe navi delle quali si racconta in questo libro hanno tutte una importanza storica, e tra essi sono annoverate:\nPer trovare quest'ultimo relitto (ma cercando anche un'altra nave storica, il corsaro confederato Alabama), Cussler sfior\u00f2 l'incidente diplomatico tra Francia e Stati Uniti, in quanto in concomitanza con la loro campagna di rilevamento (ma a loro insaputa) i francesi avevano fissato le prove in mare del loro nuovo sottomarino lanciamissili nucleare; ovviamente, l'arrivo di una unit\u00e0 attrezzata per i rilevamenti subacquei non fece piacere ai servizi segreti militari francesi (all'epoca SDECE, attualmente DGSE), che iniziarono una campagna di pressione frapponendo ostacoli burocratici, perquisendo e spiando la nave di Cussler, l\"Arvor III\", e di fatto costringendoli ad andarsene, non dopo aver convocato delle infuocate conferenze stampa di denuncia. Sulla rotta per l'Inghilterra, comunque l'equipaggio mise in funzione le attrezzature di rilevamento, rilevando effettivamente il \"L\u00e9opoldville\" ma dovendo fuggire per evitare l'arresto. I francesi, subito dopo e grazie ad alcuni documenti lasciati da Cussler in custodia ad un loro contatto francese, ritrovarono l'Alabama e recuperarono una serie di reperti poi esposti in un museo, ovviamente francese.\nOltre alle navi, un capitolo \u00e8 dedicato ad un treno scomparso nel crollo di un ponte nel 1878, in realt\u00e0 mai sparito se non per l'assicurazione che ne risarc\u00ec la perdita. Il richiamo alla vicenda viene fatto nel romanzo Salto nel buio"}
{"id": "860729", "revid": "228587", "url": "https://it.wikipedia.org/wiki?curid=860729", "title": "Terra Soft", "text": "Terra Soft, anche come Fixstars Solutions, \u00e8 il produttore di Yellow Dog Linux (unica distribuzione pensata solo per architettura PowerPC) con sede a Loveland in Colorado (USA) e di software di bioinformatica.\nI clienti includono NASA, Boeing, California Institute of Technology e Stanford University.\nStoria.\nNel 2006 lavora al primo supercomputer basato sul microchip Cell, in collaborazione con Lawrence Berkeley, Los Alamos e Oak Ridge National Laboratories.\nIl sistema si baser\u00e0 in parte sulla PlayStation 3. Yellow Dog Linux \u00e8 la prima distribuzione Linux certificata per Cell e Playstation 3.\nDal 2007 Terra Soft vende in USA Playstation 3 con Yellow Dog Linux preinstallato al prezzo di 50 dollari in pi\u00f9 della Playstation 3 senza Linux.\nL'11 novembre 2008, la societ\u00e0 giapponese Fixstars ha annunciato di aver acquisito essenzialmente tutte le attivit\u00e0 di Terra Soft. L'ex fondatore e CEO di Terra Soft, Kai Staats, \u00e8 stato nominato COO della nuova filiale americana di Fixstars, Fixstars Solutions, che ha sede a Irvine, in California. Fixstars Solutions ha mantenuto la linea di prodotti, il personale e gli uffici regionali di Terra Soft a Loveland, Colorado."}
{"id": "860732", "revid": "1501558", "url": "https://it.wikipedia.org/wiki?curid=860732", "title": "Praetorians", "text": "Praetorians \u00e8 un videogioco strategico in tempo reale per PC Windows ambientato nell'Antica Roma, durante il periodo espansionistico del consolato di Giulio Cesare, pubblicato nel 2003 dalla Eidos Interactive.\nModalit\u00e0 di gioco.\nAl contrario di molti giochi di strategia in tempo reale, che si concentrano sulla costruzione e sulla gestione delle risorse, \"Praetorians\" si concentra sull'esercito e sulle tattiche (il che potrebbe renderlo un \"Real Time Conquest\", in stile serie \"Imperivm\"): le unit\u00e0 si addestrano da una guarnigione, che \u00e8 costruita su una citt\u00e0 o un villaggio e va poi occupata da un comandante, un'unit\u00e0 solitaria a cavallo.\nOgnuna delle tre civilt\u00e0 a disposizione del giocatore possiede un set unico di unit\u00e0, ognuna con le proprie forze, abilit\u00e0 e punti deboli:\nAlcuni tipi di unit\u00e0 sono gli stessi per tutte le civilt\u00e0, ma la loro variet\u00e0 offre idee strategiche diversa a seconda della civilt\u00e0 in uso. La fanteria leggera \u00e8 generalmente pi\u00f9 debole nel corpo al corpo di quella pesante, ed \u00e8 molto suscettibile al tiro degli arcieri, ma rappresenta l'unica tipologia di unit\u00e0 nel gioco che pu\u00f2 costruire guarnigioni ed armi d'assedio e attraversare terreni anfibi. La fanteria pesante \u00e8 forte nel corpo al corpo e piuttosto resistente alle frecce, ma generalmente pi\u00f9 lenta e incapace di attraversare terreni anfibi. Le unit\u00e0 da tiro sono scarse nel corpo a corpo, soprattutto contro la cavalleria, e dunque vanno protette per poter tirare i loro proiettili in sicurezza, ma possono infiammare le loro frecce per danneggiare edifici e armi d'assedio. Le unit\u00e0 con lancia sono generalmente competenti nel combattimento da mischia come le altre unit\u00e0 da fanteria e soprattutto contro la cavalleria, ma sono suscettibili alla fanteria pesante e al tiro delle frecce e non possono attraversare le foreste. Le unit\u00e0 a cavallo sono spesso veloci, sanno cavarsela contro le unit\u00e0 da tiro e possono facilmente superare e seminare la maggior parte delle unit\u00e0, ma sono fragili, soprattutto contro le unit\u00e0 armate di lancia, e la maggior parte di loro non pu\u00f2 attraversare le foreste.\nSono presenti anche molteplici tipi di terreno: le foreste sono utili per nascondere fanteria leggera e pesante e unit\u00e0 da tiro, il che le rende ideali per tendere imboscate; i terreni anfibi non possono essere attraversati dalla fanteria pesante; l'erba pu\u00f2 essere incendiata, e le fiamme che ne risultano possono infliggere danni notevoli alle truppe che le attraversano.\nCome detto prima, il gioco \u00e8 incentrato sulle mosse militari strategiche e tattiche, ma esiste invero una sola risorsa: i Punti Onore, che si ottengono combattendo ed eliminando unit\u00e0 nemiche e vanno spesi per unit\u00e0 pi\u00f9 forti. Esistono anche due limiti, ovvero i punti controllo delle truppe e i punti controllo delle unit\u00e0: i primi limitano il numero di truppe che il giocatore pu\u00f2 possedere nell'esercito, mentre l'altro limita il numero di soldati individuali e componenti dell'esercito che il giocatore pu\u00f2 possedere. Generalmente un giocatore pu\u00f2 avere un massimo di 1000 punti controllo delle unit\u00e0; se esso, per esempio, possiede un'unit\u00e0 di legionari, una di fanti ausiliari e una di arcieri ausiliari, di 30 uomini ciascuna, pi\u00f9 un centurione e due medici, ognuno da solo, il totale sar\u00e0 di 93 punti su 1000).\n\"Praetorians\" dispone di tre modalit\u00e0 di gioco: la Campagna, la Schermaglia e il Multigiocatore. La Campagna descrive l'ascesa al potere di Giulio Cesare e prevede quattro tutorial seguiti da venti missioni, dalla guerra con gli Edui alla migrazione degli Elvezi, dalla guerra gallica alla rivolta di Ambiorige, dalla morte di Crasso nella battaglia di Carre alla rivolta di Vercingetorige, dalla guerra civile contro Pompeo fino all'ascesa di Cleopatra. Nelle partite standard e multigiocatore \u00e8 possibile giocare su sedici tipi di scenari diversi fino a un massimo di otto giocatori e con un numero limite di alleati e/o nemici (con gli alleati che sono rappresentati da un simbolo identico). Nella variante multigiocatore \u00e8 possibile creare alleanze prima di ogni partita, ma durante il gioco \u00e8 anche possibile invitare o rimuovere altri giocatori nella propria alleanza, tanto per aggiungere un po' di brio diplomatico tra i giocatori.\nSviluppo.\nA seguito di un dialogo tra Javier Ar\u00e9valo, produttore del titolo, della Pyro Studios, e Jason Walker, della Eidos, che hanno notato un errore nel multigiocatore, ne \u00e8 uscita una patch non ufficiale pubblicata ad ottobre 2004, il che lo ha anche ristabilito nelle classifiche di GameSpy Arena.\nL'ultima versione dell'estensione non ufficiale, chiamata MoD 4.1, \u00e8 stata resa disponibile nel 2004; essa include tre nuove fazioni e tante nuove mappe. La MoD 4.1 contiene anche la patch non ufficiale a favore del multiplayer. L'estensione ufficiale successiva \u00e8 chiamata MoD 5.0; uscita nel 2013 e pubblicata dalla Pyro Studios, ha riparato parte degli errori, diminuito la salute di alcune unit\u00e0, aggiornato la schermata principale del gioco, aggiunto nuove musiche ed effetti sonori, e aggiunto 40 nuove mappe per il gioco.\nNel 2008 \u00e8 uscito anche un editor di mappe non ufficiale, programmato con il linguaggio di programmazione C++ e usante le grafiche API OpenGL.\nIl 31 maggio 2014, i server di GameSpy sono stati chiusi, terminando cos\u00ec il multiplayer ufficiale per Praetorians. Tuttavia, \u00e8 possibile usare clienti di terza parte per mantenere attivi i server del gioco.\nUna rimasterizzazione del gioco \u00e8 uscita nel 2019, dopo l'annuncio dell'anteprima del gioco con grafica rinnovata e meccaniche migliorate.\nEdizione HD Remaster.\nNel giugno del 2019, il gioco ha avuto un'edizione HD Remastered, annunciata dalla Kalypso Media e uscita nell'autunno dello stesso anno. Tale edizione, sviluppata dalla Torus Games, include una risoluzione maggiore, texture migliorate, interfaccia migliorata e reinserimento del multigiocatore. \u00c8 uscita per PC il 24 gennaio 2020, e per PlayStation 4 e Xbox One il 18 settembre.\nAccoglienza.\n\"Praetorians\" ha venduto circa copie nel Regno Unito durante la prima met\u00e0 del 2003. Ha poi vinto un premio \"Silver\" dalla \"Entertainment and Leisure Software Publishers Association\" (ELSPA) grazie alle copie vendute nel Regno Unito, e un premio \"Oro\" dalla Asociaci\u00f3n Espa\u00f1ola de Distribuidores y Editores de Software de Entretenimiento (aDeSe), per le oltre copie vendute in Spagna durante il primo anno fin dalla sua uscita.\nIl gioco ha ricevuto un'accoglienza generalmente positiva, e detiene un punteggio di 78/100 sul sito web Metacritic. GamePro l'ha considerato \"una buona miscela tra \"\" e \"WarCraft\"\". GameSpot ne ha lodato la grafica, la profondit\u00e0 tattica e l'IA, ma ne ha criticato la telecamera, l'audio e il multiplayer scarso. IGN ne ha lodato il gameplay, la concentrazione strategica del gioco, l'equilibrio, le grafiche e la campagna.\nIl gioco \u00e8 stato anche considerato uno dei migliori giochi spagnoli mai pubblicati dalla \"HobbyConsolas\" nel 2017 e dal \"El Economista\" nel 2020."}
{"id": "860734", "revid": "1439131", "url": "https://it.wikipedia.org/wiki?curid=860734", "title": "Renault Novaquatre", "text": "La Novaquatre \u00e8 un'autovettura di fascia media e fascia alta, a seconda delle versioni, prodotta tra il 1938 e il 1939 dalla Casa francese Renault.\nProfilo.\nLa Novaquatre nacque inizialmente per proporsi come alternativa alla Primaquatre, in procinto di essere tolta di produzione. Praticamente la Novaquatre, prodotta nella sola serie contraddistinta dalla sigla di progetto BDJ1, era una vettura che montava il motore della Primaquatre utilizzando telaio e carrozzeria delle ultime Celtaquatre. Al momento del suo debutto, la Novaquatre voleva proporsi come variante lussuosa della Primaquatre, ma dopo l'uscita di scena di quest'ultima, avrebbe dovuto prenderne di fatto il posto, fatto non avvenuto per via dello scoppio della Seconda guerra mondiale. Inizialmente, quindi, la Novaquatre montava un 4 cilindri da 2383 cm\u00b3. Quando poi nel 1938 anche la Celtaquatre usc\u00ec di produzione, la Novaquatre fu proposta anche con motore da 1463\u00a0cm\u00b3, lo stesso della Celtaquatre. Come si \u00e8 accennato, lo scoppio della grande guerra che avrebbe insanguinato mezzo mondo fece da ostacolo insormontabile per il prosieguo della produzione della Novaquatre, la quale venne tolta tempestivamente di produzione nel 1939."}
{"id": "860736", "revid": "930062", "url": "https://it.wikipedia.org/wiki?curid=860736", "title": "Sergej Vasil'evi\u010d Avdeev", "text": "Avdeev \u00e8 nato nell'Oblast' di Samara in RSSF Russa (Unione delle Repubbliche Socialiste Sovietiche), l'odierna Russia. Nel 1979 si \u00e8 diplomato presso il Moscow Physics-Engineering Institute come fisico ed ingegnere. Dal 1979 al 1987 ha lavorato alla RKK Energija come ingegnere. Il 26 marzo 1987 \u00e8 stato scelto come cosmonauta. Dal dicembre 1987 al luglio 1989 ha seguito l'addestramento, si \u00e8 ritirato il 14 febbraio 2003.\nAvdeev ha volato con le missioni Sojuz TM-15 (dal 27 luglio 1992 al 1\u00ba febbraio 1993), Sojuz TM-22 (dal 3 settembre 1995 al 29 febbraio 1996) e Sojuz TM-28 e Sojuz TM-29 (partito con la 28 il 13 agosto 1998 e rientrato con la 29 il 28 agosto 1999), tutte dirette alla stazione spaziale russa Mir nelle quali ha compiuto 10 passeggiate spaziali per un totale di 1 giorno, 18 ore e 2 minuti nello spazio aperto. Complessivamente ha totalizzato 747 giorni, 14 ore, 13 minuti e 9 secondi nello spazio ed occupa il secondo posto nella classifica del tempo trascorso in orbita. Approssimativamente ha viaggiato 20 millisecondi nel futuro.\nIl record.\nAvdeev detiene il record di viaggio nel futuro (0,02 secondi). Ci\u00f2 \u00e8 possibile dal momento che \u00e8 rimasto in orbita nello spazio per 748 giorni, viaggiando, chiaramente, ad altissime velocit\u00e0 (secondo la teoria della relativit\u00e0 speciale di Einstein, all'aumentare della velocit\u00e0 di un razzo corrisponde un rallentamento del tempo al suo interno)."}
{"id": "860742", "revid": "287204", "url": "https://it.wikipedia.org/wiki?curid=860742", "title": "Gael Monfils", "text": ""}
{"id": "860748", "revid": "324090", "url": "https://it.wikipedia.org/wiki?curid=860748", "title": "Girl Power (singolo)", "text": "Girl Power \u00e8 il secondo singolo delle Cheetah Girls dall'album di debutto delle ragazze.\nPresentato in anteprima dalla Disney il 19 agosto 2003, il singolo \u00e8 uscito il 25 agosto 2003.\nLa canzone \u00e8 stata scritta da \"Ray Charm\" e da \"Rawnna M. Barnes\".\nVideo musicale.\nLe Cheetah Girls non hanno fatto un video per il singolo perch\u00e9 la canzone \u00e8 stata prelevata dal loro film \"Una canzone per le Cheetah Girls\" ed \u00e8 stata usata per promuovere il film. Perci\u00f2 il video della canzone \u00e8 una clip del film dove le ragazze ballano, cantano ai produttori del CD e gli dimostrano chi sono le Cheetah Girls veramente.\n\u00c8 uscito il 25 agosto 2003 sul Disney Channel statunitense"}
{"id": "860760", "revid": "49409", "url": "https://it.wikipedia.org/wiki?curid=860760", "title": "Carbonio anomerico", "text": ""}
{"id": "860761", "revid": "767487", "url": "https://it.wikipedia.org/wiki?curid=860761", "title": "Alien Autopsy", "text": "Alien Autopsy, noto anche come Alien autopsy - Una storia vera \u00e8 un film del 2006 diretto da Jonny Campbell.\nSi tratta di una ricostruzione parodistica della genesi del filmato \"Autopsia di un alieno\" (\"Alien autopsy\") presentato da Ray Santilli, che mostra un'autopsia fatta ad un corpo di un presunto extraterrestre.\nTrama.\nL'inglese Ray Santilli, venditore di cassette pirata, si reca a Cleveland con l'amico Gary Shoefield per acquistare a basso prezzo vecchi cimeli di Elvis Presley con lo scopo di rivenderli a Londra al doppio del prezzo originale.\nA Cleveland, Ray incontra Harvey, ex membro dell'esercito americano, che sostiene di possedere un raro video che potrebbe interessare il ragazzo. Harvey porta Ray a casa sua e gli mostra un filmino girato da lui stesso negli anni quaranta. Nel filmino viene mostrata la vera autopsia di un essere extraterrestre. Harvey chiede a Ray dollari per liberarsi una volta per tutte della pizza di pellicola. Ray, entusiasta dell'affare che sta per concludere, torna in albergo da Gary, per raccontargli tutto.\nL'unico problema adesso \u00e8 trovare i dollari da dare ad Harvey. I due ragazzi decidono di chiederli a Laszlo Voros, un feroce strozzino omosessuale fanatico di UFO. Ray e Gary si rendono conto troppo tardi che \u00e8 ormai impossibile vedere il girato, a causa del deterioramento della pellicola; chiedono aiuto ad un esperto, ma anch'esso sostiene che le possibilit\u00e0 di recuperare il girato sono ben poche. Messi alle strette da Voros, che intendeva vedere al pi\u00f9 presto il video, Ray e Gary decidono di rigirare la scena dell'autopsia in casa della sorella di Gary, aiutati da parenti e amici.\nI due realizzano una sorta di \"remake\" del video di Harvey, spacciandolo per originale e vendendolo a tutte le stazioni televisive del mondo per diverse migliaia di dollari; cos\u00ec facendo Ray Santilli e Gary Shoefield si arricchiscono diventando due vere e proprie celebrit\u00e0.\nIl video viene trasmesso dalle emittenti televisive di tutto il mondo il 28 agosto 1995.\nUn giorno, si presenta a casa di Ray il proiezionista al quale avevano chiesto aiuto, dicendo di aver recuperato parte del girato della pellicola originale. Ray e Gary, stanchi della vita da celebrit\u00e0, non hanno intenzione di ricominciare tutto quanto daccapo e decidono di seppellire la pellicola originale, sperando che nessuno la trovi mai."}
{"id": "860764", "revid": "287204", "url": "https://it.wikipedia.org/wiki?curid=860764", "title": "Jonas Bjorkman", "text": ""}
{"id": "860767", "revid": "767487", "url": "https://it.wikipedia.org/wiki?curid=860767", "title": "The Rock Show", "text": "The Rock Show \u00e8 un singolo dei blink-182, pubblicato nel 2001 tratto dall'album \"Take Off Your Pants and Jacket\". La canzone narra della vicenda di un ragazzo e di una ragazza che si conoscono ad un concerto rock. La canzone \u00e8 stata scritta da Mark Hoppus la stessa notte in cui Tom DeLonge scriveva \"First Date\". I +44 hanno fatto una cover della canzone, dove al posto di Tom DeLonge canta come coro Craig Fairbaugh.\nVideo.\nIl video di \"The Rock Show\" vede la band sperperare il denaro che aveva fornito loro la casa discografica per girare il video. Nel video la band usa tale denaro invece per:"}
{"id": "860769", "revid": "118834", "url": "https://it.wikipedia.org/wiki?curid=860769", "title": "Anestesiologia", "text": ""}
{"id": "860772", "revid": "729019", "url": "https://it.wikipedia.org/wiki?curid=860772", "title": "Sojuz TM-15", "text": ""}
{"id": "860781", "revid": "1543377", "url": "https://it.wikipedia.org/wiki?curid=860781", "title": "Provincia di Xekong", "text": "La provincia di Xekong o Sekong (in lingua lao: \u0ec1\u0e82\u0ea7\u0e87\u0ec0\u0e8a\u0e81\u0ead\u0e87, traslitterato: \"Khw\u00e8eng S\u00e9ek\u00f2ong\") \u00e8 una provincia del Laos sud-orientale con capoluogo Xekong, chiamata anche Mueang Laman e Ban Phone. Nel censimento del 2015, la provincia contava su una popolazione di 113.048 abitanti distribuiti su una superficie di 7.665\u00a0km\u00b2, per una densit\u00e0 di 14,75 ab./km\u00b2.\nGeografia fisica.\nLa provincia di Xekong fu creata nel 1984, quando le fu assegnata una parte dei territori della provincia di Salavan. Confina ad est con il Vietnam, a sud con la provincia di Attapeu, a nord con la provincia di Salavan e ad ovest con la provincia di Champasak. La zona orientale si eleva verso le catena Annamita, mentre quella occidentale \u00e8 situata sul tavoliere dei Boloven. Il fiume principale \u00e8 il Xekong, un affluente del Mekong.\nRispetto alle altre province del paese, Xekong \u00e8 la terza pi\u00f9 piccola per estensione, se si esclude la prefettura di Vientiane, equiordinata alle altre province. \u00c8 la penultima per numero di abitanti ed \u00e8 la terzultima per densit\u00e0 di popolazione. \u00c8 una delle aree pi\u00f9 remote del paese e fino a qualche anno fa, durante la stagione delle piogge, buona parte della provincia era inaccessibile. Tale isolamento ha preservato il patrimonio forestale, le biodiversit\u00e0 e le tradizioni dei gruppi etnici tribali presenti nella zona. L'arteria stradale che collega la provincia con Pakse e con il resto del paese, negli ultimi anni \u00e8 stata migliorata. Sono anche stati approvati i progetti, finanziati dal governo vietnamita, per la costruzione di due nuove strade che colleghino la provincia con il Vietnam.\nSuddivisione amministrativa.\nLa provincia di Xekong \u00e8 suddivisa in quattro distretti (in lao: \u0ec0\u0ea1\u0eb7\u0ead\u0e87, trasl.: \"mueang\"):\nCultura.\nSolo il 3% della popolazione appartiene all'etnia lao, il gruppo dominante nel paese. Il restante 97% appartiene alle etnie tribali che fanno parte del cosiddetto gruppo dei lao theung, letteralmente \"lao medi\", stanziati nei territori intermedi tra l'alta montagna e la pianura. Tra queste etnie, le maggiori sono quelle degli Alak (21% della popolazione provinciale), dei Katu (20%), dei Taliang (19%) e dei Ngae (11%). Parlano lingue appartenenti alla famiglia mon khmer.\nPer tradizione, i lao hanno sempre considerato questi gruppi tribali come razze inferiori e non civilizzate, legate alla vita della foresta ed alla professione di religioni basate sull'animismo. I lao theung non hanno un proprio alfabeto e non hanno mai voluto integrarsi nel tessuto sociale e politico statale. I lao riconoscono comunque l'autorit\u00e0 di queste trib\u00f9, che popolavano il paese prima di loro, e lo manifestano in alcune cerimonie tradizionali. Il distacco che i lao hanno sempre tenuto, ha permesso ai lao theung di godere di un buon grado di autonomia.\nDurante il periodo coloniale dell'Indocina francese e durante la guerra civile che lo ha seguito, queste etnie hanno spesso giocato un ruolo importante, schierandosi con i comunisti del Pathet Lao alla ricerca di margini di autonomia. Tale impegno fu premiato dal nuovo governo con l'attuazione di piani di sviluppo delle zone dove sono stanziati e con l'istituzione della provincia di Xekong. In seguito, il tentativo di promuovere l'integrazione dei lao theung \u00e8 stato spesso gestito dal governo con superficialit\u00e0 e scarsa assistenza. Il forzato spostamento a valle di molte delle comunit\u00e0, con l'abbandono delle zone dove vivevano da secoli, ha generato fenomeni di disagio sociale.\nEconomia.\nGli abitanti della provincia hanno da secoli praticato un'agricoltura di sussistenza, l'economia si \u00e8 dunque basata sulle risorse forestali. Il miglioramento della rete stradale sta portando allo sfruttamento di tali risorse sia da parte di aziende laotiane che di aziende vietnamite. Il progressivo disboscamento sta avendo luogo senza un piano sostenibile di sostituzione degli alberi tagliati."}
{"id": "860784", "revid": "6923", "url": "https://it.wikipedia.org/wiki?curid=860784", "title": "Ermengarda di Hesbaye", "text": "Biografia.\nEra figlia del conte di Hesbaye, Ingramm (nipote di Rotrude, moglie di Carlo Martello) e di Edvige di Baviera. L'Hesbaye era un'antica regione del Belgio, che comprendeva l'attuale provincia di Liegi e parte del Brabante Vallone, del Brabante Fiammingo, del Limburgo e di Namur.\nNel 794 spos\u00f2 Ludovico il Pio, figlio di Carlomagno.\nNel gennaio dell'814, alla morte di Carlomagno, Ludovico eredit\u00f2 l'impero e fu incoronato a Reims, nell'agosto dello stesso anno, dal papa Leone III, assieme a Ermengarda.\nSiccome l'imperatrice aveva una grande influenza su Ludovico, si ritiene che, per favorire i suoi figli, Lotario, Pipino e Ludovico, lo indusse a mandare in monastero i figli naturali di Carlomagno, Drogone (801-855, divent\u00f2 vescovo di Metz), Ugo (?-844, fu abate in diverse abbazie, assassinato) e Teodorico (807-?, monaco).\nInoltre invi\u00f2, nell'817, i suoi emissari dal nipote di Ludovico, il re d'Italia Bernardo, per invitarlo ad Aquisgrana, con la promessa che non gli sarebbe accaduto nulla, per una presunta ribellione; ma appena arrivato, fu imprigionato e condannato a morte (poi trasformata in accecamento, a seguito del quale mor\u00ec).\nMor\u00ec il 3 ottobre 818 ad Angers, mentre con il marito faceva un'ispezione del regno.\nDiscendenza.\nSpos\u00f2 Ludovico il Pio nel 794. Essi ebbero:"}
{"id": "860785", "revid": "226791", "url": "https://it.wikipedia.org/wiki?curid=860785", "title": "Ksenija di Pietroburgo", "text": "Biografia.\nLa sua vita viene narrata con dovizia di particolari nell'opera \"Raba Bo\u017eia Ksenija\", agiografia della santa redatta nel 1895 da Dimitrij Bulgakovskij.\nPoco si sa sulle sue origini e sui primi anni della sua vita. Sposata con un ufficiale dell'esercito, il Maggiore Andrej F\u00ebdorovi\u010d Petrov, rimase vedova all'et\u00e0 di 26 anni dopo la morte di quest'ultimo, stroncato in una festa dall'eccessivo alcool assunto. Le sue agiografie ci narrano che, sconvolta dal dolore per la prematura perdita e dal fatto che il marito fosse morto repentinamente senza aver avuto il tempo di confessarsi e comunicarsi, perse ogni interesse per la vita materiale e decise di seguire il cammino degli \"Stolti in Cristo\", cos\u00ec come erano chiamati coloro che, seguendo la lettera evangelica (Prima lettera ai Corinti 1:18-24, 2:14, 3:18-19) vivevano di carit\u00e0 vagabondando per le strade e disprezzando il proprio corpo, credendo in tal modo di prendere parte alla Passione di Cristo.\nInizi\u00f2 cos\u00ec a vestirsi con gli abiti del marito, insistendo nel farsi chiamare Andrej F\u00ebdorovi\u010d e ripetendo a chi incontrava che era Ksenija ad essere deceduta e non suo marito. Quando inizi\u00f2 a distribuire le proprie case e i propri possedimenti ai poveri i suoi parenti si rivolsero alle autorit\u00e0 le quali la giudicarono tuttavia capace di intendere e di volere e di disporre come meglio gradiva dei propri averi, permettendo quindi alla stessa di regalare tutto quello che aveva. Inizi\u00f2 in tal modo a vagabondare sola per le strade di San Pietroburgo, senza avere un posto dove ripararsi dal freddo e dalle intemperie e rifiutando sdegnosamente ogni offerta di aiuto da parte dei parenti che avevano cercato di farla interdire.\nQuando l'uniforme rosso-verde di suo marito inizi\u00f2 ad andare in pezzi, si vest\u00ec con degli stracci dello stesso colore. Poco dopo l'inizio della sua nuova vita lasci\u00f2 Pietroburgo per 8 anni, viaggiando per la Russia al fine di ottenere istruzioni su come meglio indirizzare la propria vita spirituale dagli eremiti e dagli asceti cui faceva visita. Pare che un giorno, incontrando Teodoro di Sanaxar (commemorato il 19 febbraio), questi le avesse rivelato come la sua decisione di lasciare la vita militare (era infatti anch'egli un ufficiale dell'esercito russo) fosse dovuta allo shock di avere assistito alla morte, durante una festa a Pietroburgo, di un militare, che Ksenija credette dalla sua descrizione fosse stato il marito. Tale evento \u00e8 descritto nelle agiografie di entrambi i santi.\nRitornata a Pietroburgo dovette sopportare inizialmente il disprezzo e gli insulti dei suoi concittadini per i suoi strani comportamenti. Il poco che riceveva di carit\u00e0 lo donava agli altri poveri e ogni notte la passava in veglia e in preghiera in un campo poco distante dalla citt\u00e0. Tale sua abitudine attir\u00f2 ben presto le attenzioni della polizia zarista la quale, allarmata dal comportamento di Ksenija, investig\u00f2 sulle sue occupazioni, permettendo infine alla stessa di continuare a vivere come meglio riteneva opportuno.\nPresto la sua vita virtuosa inizi\u00f2 tuttavia ad essere notata dagli abitanti della citt\u00e0 che cominciarono a considerarla, seppur contro la sua volont\u00e0, una donna pia e capace di miracoli. Profetizz\u00f2 alcuni eventi riguardanti la vita della citt\u00e0 e persino della stessa famiglia reale e, all'avverarsi di queste profezie, inizi\u00f2 ad essere visitata da un gran numero di persone.\nKsenija sopravvisse circa 45 anni dopo la morte del marito e spir\u00f2, probabilmente intorno al 1803, all'et\u00e0 di 71 anni. Fu sepolta nel cimitero pietroburghese di Smolensk.\nNegli anni venti del XIX secolo la fama della santa aveva raggiunto picchi cos\u00ec alti che centinaia di persone arrivavano giornalmente a pregare sulla sua tomba, sopra cui, verso la met\u00e0 del secolo, fu costruita una cappella.\nCredenza popolare vuole che chi preghi in questa cappella possa ricevere guarigioni miracolose e possa essere liberato dalle proprie afflizioni.. In Russia \u00e8 inoltre patrona di coloro che cercano lavoro, degli sposi, dei vagabondi e dei bambini sperduti. Viene anche invocata contro gli incendi. Glorificata dalla Chiesa ortodossa russa il 6 febbraio 1988, considerata una dei santi patroni della citt\u00e0 di San Pietroburgo, \u00e8 ricordata il 24 gennaio del calendario giuliano (6 febbraio di quello gregoriano).\nLeggende devozionali e miracoli.\nIn vita.\nNumerose leggende devozionali sono attribuite alla santa dalla \"Raba Bo\u017eia Ksenija\", di cui di seguito si elencano le pi\u00f9 significative.\nDopo la morte.\nDopo la morte della santa le sue apparizioni e i miracoli a lei attribuiti dalla devozione popolare, lungi dal diminuire, si fecero sempre pi\u00f9 frequenti, come dimostrano gli aneddoti di seguito elencati, tratti dall'agiografia precedentemente citata e dal \"Russkaja Starina\", periodico russo redatto alla fine del XIX secolo."}
{"id": "860787", "revid": "287204", "url": "https://it.wikipedia.org/wiki?curid=860787", "title": "Renault Suprastella", "text": "La Suprastella era un'autovettura di lusso prodotta fra il 1938 ed il 1939 dalla Casa francese Renault.\nProfilo e storia.\nLa Suprastella rappresenta l'ultima Renault di lusso nel senso pi\u00f9 stretto del termine, vale a dire l'ultima ad 8 cilindri, l'ultima in grado di rivaleggiare con vetture del calibro delle Rolls-Royce.\nNascita del modello.\nDopo l'uscita di produzione delle ultime Nervastella e \"Nerva Grand Sport\", avvenuta nel luglio del 1937, per circa nove mesi non vi fu pi\u00f9 nel listino Renault uno dei lussuosi modelli con motore ad 8 cilindri, tant'\u00e8 vero che al canonico appuntamento con il Salone dell'automobile di Parigi non ne furono presentati affatto, dando cos\u00ec l'idea che la Casa francese stesse defilandosi da quel segmento di mercato dove peraltro si era sempre fatta conoscere per l'alta qualit\u00e0 dei suoi modelli.\nFu solo il 30 marzo del 1938 che venne diffuso un comunicato mediante il quale la Renault afferm\u00f2 di aver momentaneamente sospeso la produzione di modelli ad 8 cilindri per poter riorganizzare in maniera pi\u00f9 efficiente la produzione dei suoi modelli intermedi, come la Vivastella, ma che all'inizio dello stesso anno si era gi\u00e0 cominciato a lavorare ad una nuova vettura in grado di raccogliere degnamente il testimone della \"Nervastella\" e di ridare nuovamente lustro alla tradizione della Renault nel comapo delle vetture di gran lusso. Non solo, ma dal comunicato traspariva chiaramente che tale nuovo modello era ormai prossimo al debutto, tant'\u00e8 che venne rivelata anche la sua denominazione ufficiale: \"Suprastella\".\nIl 6 aprile, pochi giorni dopo il comunicato ufficiale, vennero date istruzioni a tutti i concessionari della rete di vendita per l'assistenza alla clientela desiderosa di acquistare una \"Suprastella\", mentre il 20 aprile, due settimane dopo, cominci\u00f2 regolarmente la produzione. La \"Suprastella\" entr\u00f2 cos\u00ec in produzione in due versioni: una denominata ABM8 e l'altra denominata invece BDP1.\nTecnica e design.\nTecnicamente, la \"Suprastella\" condivideva lo stesso gruppo motopropulsore della \"Nervastella\", vale a dire il motore \"Type 494\" ad 8 cilindri da 5448 cm\u00b3, un motore in grado di erogare una potenza massima di 110 CV, ma ottenibili a 3200 giri/min anzich\u00e9 a 2800 giri/min. Tale differenza era causata da alcune rivisitazioni avute dal motore stesso, tra cui l'innalzamento del rapporto di compressione da 6:1 a 6.2:1. Diverso il discorso per il telaio: nel caso della \"ABM8\" esso era in pratica lo stesso di quello della \"Nerva Grand Sport\", come identica era anche la misura del passo, pari a 3.209\u00a0mm. Nel caso della \"BDP1\", invece, venne approntato un telaio specifico, di proporzioni mastodontiche con il suo interasse di ben 3.72\u00a0m. Con queste misure, la \"BDP1\" risult\u00f2 una delle pi\u00f9 grosse Renault mai costruite. Per il resto, su entrambe le versioni si ritrovavano l'avantreno a doppia balestra longitudinale ed il retrotreno a balestra trasversale, cos\u00ec come gli ammortizzatori idraulici a doppio effetto, i quattro freni a tamburo e la trasmissione con cambio manuale a 3 marce e frizione monodisco a secco.\nEsternamente, la Suprastella appariva molto simile alla \"Nerva Grand Sport\", dalla quale si differenziava per alcuni particolari di dettaglio, come ad esempio la calandra, che sulla Suprastella era a listelli orizzontali anzich\u00e9 verticali, oppure le diverse decorazioni ai lati del cofano, o ancora la modanatura cromata che partiva dalla calandra e percorreva la fiancata della vettura fino alla coda. Altre differenze con la \"Nervastella\" e la \"Nerva Grand Sport\" stavano nel paraurti meno massiccio e derivato direttamente da quello della meno pretenziosa \"Vivastella\", ma anche all'interno dell'abitacolo, dove la strumentazione fu ridisegnata e raggruppata in un solo strumento di forma rettangolare.\nProduzione.\nSe la produzione della \"Suprastella\" fu avviata il 20 aprile del 1938, il primo esemplare usc\u00ec dalle linee di montaggio sei giorni dopo: si trattava di una \"BDP1\" con carrozzeria limousine ad 8 posti. La produzione della \"Suprastella\" non fu continua, ma avvenne in due periodi distinti e temporalmente piuttosto distaccati tra loro. La prima fase produttiva della \"Suprastella\" and\u00f2 dal 20 aprile al 5 luglio del 1938, mentre la seconda and\u00f2 dal 23 febbraio al 4 luglio del 1939. La prima fase port\u00f2 ad una produzione di 24 esemplari, mentre la seconda vide uscire 31 esemplari dalle linee di montaggio. L'ultimo di questi doveva essere approntato per partecipare al successivo Salone di Parigi, in programma nel settembre dello stesso anno. Ma lo scoppio della seconda Guerra Mondiale cancell\u00f2 ogni programma ed interruppe la produzione della stessa \"Suprastella\".\nInfine, nel febbraio del 1942, venne prodotto un ultimissimo esemplare di \"Suprastella\", destinato ad essere \"vestito\" da un carrozziere esterno. Fu il 56\u00ba esemplare di \"Suprastella\", con il quale si concluse un'epoca, quelle delle affascinanti Renault di gran lusso."}
{"id": "860790", "revid": "729019", "url": "https://it.wikipedia.org/wiki?curid=860790", "title": "Sojuz TM-28", "text": "La Sojuz TM-28 \u00e8 stata la 37\u00aa missione verso la stazione spaziale russa Mir."}
{"id": "860792", "revid": "2117329", "url": "https://it.wikipedia.org/wiki?curid=860792", "title": "Provincia di Xiangkhoang", "text": "La provincia di Xiangkhoang (in lingua lao: \u0ec1\u0e82\u0ea7\u0e87\u0e8a\u0ebd\u0e87\u0e82\u0ea7\u0eb2\u0e87, traslitterato: \"Khwaeng Xiangkhoang\") \u00e8 una provincia del Laos nord-occidentale con capoluogo Phonsavan. Nel 2004, contava su una popolazione di 262.200 abitanti distribuiti su una superficie di 15.880 km\u00b2, per una densit\u00e0 di 16,51 ab./km\u00b2.\nSuddivisione amministrativa.\nLa provincia di Xiangkhoang \u00e8 suddivisa nei seguenti otto distretti (in lao: \u0ec0\u0ea1\u0eb7\u0ead\u0e87, trasl.: \"mueang\"):"}
{"id": "860794", "revid": "110157", "url": "https://it.wikipedia.org/wiki?curid=860794", "title": "Holubov", "text": "Holubov \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "860796", "revid": "36426", "url": "https://it.wikipedia.org/wiki?curid=860796", "title": "Chiesa di San Domenico (Siena)", "text": ""}
{"id": "860799", "revid": "36426", "url": "https://it.wikipedia.org/wiki?curid=860799", "title": "Chiesa di San Francesco (Siena)", "text": ""}
{"id": "860800", "revid": "36426", "url": "https://it.wikipedia.org/wiki?curid=860800", "title": "Oratorio di San Bernardino (Siena)", "text": ""}
{"id": "860801", "revid": "834", "url": "https://it.wikipedia.org/wiki?curid=860801", "title": "Santuario Cateriniano (Siena)", "text": ""}
{"id": "860804", "revid": "101768", "url": "https://it.wikipedia.org/wiki?curid=860804", "title": "Marco Pisetta", "text": "Biografia.\nMarco Pisetta era un elettrotecnico e guida alpina, attivo nei movimenti di sinistra. Nel 1968 conobbe a Trento Renato Curcio. Nel 1969 partecip\u00f2 ad attentati contro la sede dell'Inps e l'11 aprile 1969 contro il palazzo della Regione di Trento. Dopo un periodo di latitanza, nel quale fu aiutato a rifugiarsi a Milano, nel 1970 si costitu\u00ec e fu condannato a tre anni, scontando solo una parte della pena. Nel 1972 si trasfer\u00ec a Milano dove entr\u00f2 nelle Brigate Rosse.\nL'arresto.\nIl 2 maggio 1972 la polizia individu\u00f2 a Milano due \"covi\" delle BR, uno in via Delfico 20, in cui fu trovato il passaporto originale di Giangiacomo Feltrinelli, e l'altro in via Boiardo 33. In quest'ultimo, affittato da Giorgio Semeria, arrestarono un militante, Marco Pisetta, e trovarono materiale che port\u00f2 a molti altri arresti.\nLa poca riservatezza nella irruzione mise in allarme molti importanti brigatisti che stavano sopraggiungendo. Essi visto l'assembramento, compresero il pericolo e poterono allontanarsi senza essere arrestati.\nIl Pisetta si trovava nel covo perch\u00e9 stava attrezzando una \"prigione del popolo\" dove doveva essere tenuto prigioniero Massimo De Carolis in procinto di essere rapito dalle BR.\nIn seguito al ritrovamento del \"covo\" le BR scelsero la via della clandestinit\u00e0 totale. In un documento essi spiegano i motivi della loro decisione: \"La clandestinit\u00e0 si \u00e8 posta nei suoi termini reali solo dopo il 2 maggio 1972. Fino ad allora impigliati come eravamo in una situazione di semi-legalit\u00e0, essa era vista pi\u00f9 nei suoi aspetti tattici e difensivi che nella sua portata strategica.\" (dalla requisitoria del PM Bruno Caccia nel processo contro le BR a Torino).\nCollaboratore.\nPisetta collabor\u00f2 e ottenne di essere rilasciato. Oltre a collaborare con deposizioni scrisse un famoso memoriale, consegnato il 29 settembre 1972. Successivamente ne scrisse un altro. I memoriali furono pubblicati a puntate da alcune riviste. Fu il primo \"pentito\" delle BR.\nSuccessivamente per sfuggire a rappresaglie Pisetta si trasfer\u00ec in Austria e in Svizzera, poi a Friburgo in Germania. Le BR cercarono di rintracciarlo per ucciderlo, ma senza riuscirci. Si costitu\u00ec il 28 settembre 1982 al confine italo-svizzero.\nIl 18 aprile 1983 rese una deposizione alla Commissione Moro.\nUsufru\u00ec della legislazione sui pentiti e la sua pena fu ridotta a 5 anni e 7 mesi. Ottenne nel 1986 la grazia dal Presidente Francesco Cossiga.\nAnd\u00f2 a vivere a Bruxelles, dove prest\u00f2 servizio in un centro di accoglienza per gli immigrati del terzo mondo. Mor\u00ec d'infarto a quarantaquattro anni."}
{"id": "860814", "revid": "6066", "url": "https://it.wikipedia.org/wiki?curid=860814", "title": "Pretorians", "text": ""}
{"id": "860815", "revid": "124264602", "url": "https://it.wikipedia.org/wiki?curid=860815", "title": "Mauro Meconi", "text": "Biografia.\nDebutta nel 1999 sia nel cinema con il film \"La prima volta\", regia di Massimo Martella, che in televisione nella serie tv \"Caro domani\", regia di Mariantonia Avati. Nel 2001 gira il film (uscito nelle sale nel 2004) \"Fate come noi\", per la regia di Francesco Apolloni.\nNel 2004 diventa noto grazie al ruolo di \"Pollo\" nel film \"Tre metri sopra il cielo\", diretto da Luca Lucini; nello stesso anno debutta in teatro nella commedia \"Santa Maria del pallone\", con la regia di Pietro Bontempo. L'anno successivo si diploma presso la Nuova Universit\u00e0 del Cinema e della Televisione.\nNel 2006 gira da regista il corto \"Violent Loop,\" vincitore del premio come miglior cortometraggio al \"Roma Independent Film Fest\" (2007). Sempre nello stesso anno interpreta il ruolo di \"Furio Fortini\" nella serie tv di Rai Uno, \"Raccontami\". Sempre nel 2008 \u00e8 tra i protagonisti di \"Romanzo criminale - La serie\", regia di Stefano Sollima, nella quale interpreta il ruolo di \"Fierolocchio\", uno dei componenti della Banda della Magliana.\nEnrico Oldoini lo sceglie per il suo film \"I mostri oggi\" (2009). \nNel 2011 \u00e8 il protagonista del film \"Almeno tu nell'universo\" di Andrea Biglione e partecipa alla sitcom per la Rai E-Band.\n\u00c8 uno degli autori della trasmissione radiofonica \"Voice Anatomy\", su Radio24."}
{"id": "860821", "revid": "2519", "url": "https://it.wikipedia.org/wiki?curid=860821", "title": "Horn\u00ed Dvo\u0159i\u0161t\u011b", "text": "Horn\u00ed Dvo\u0159i\u0161t\u011b \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "860822", "revid": "85053", "url": "https://it.wikipedia.org/wiki?curid=860822", "title": "Cacciatori del Mare", "text": ""}
{"id": "860823", "revid": "767487", "url": "https://it.wikipedia.org/wiki?curid=860823", "title": "Contea di Choctaw (Oklahoma)", "text": "La contea di Choctaw (in inglese Choctaw County) \u00e8 una contea dello Stato USA del Oklahoma. Al censimento del 2000 la popolazione era di 15.342 abitanti. Il suo capoluogo \u00e8 Hugo.\nGeografia fisica.\nL'U.S. Census Bureau certifica che l'estensione della contea \u00e8 di 2.074\u00a0km\u00b2, di cui 2.004\u00a0km\u00b2 composti da terra e 70\u00a0km\u00b2 composti di acqua.\nStoria.\nLa Contea di Choctaw venne istituita nel 1907."}
{"id": "860824", "revid": "123330118", "url": "https://it.wikipedia.org/wiki?curid=860824", "title": "Barbaiana", "text": "Barbaiana (\"Barbaiana\" in dialetto milanese) \u00e8 la frazione principale del comune di Lainate.\nGeografia fisica.\nSaldamente ancorata alla strada del Sempione, dalla quale ha sempre tratto grande giovamento per le sue attivit\u00e0 agricole e industriali, Barbaiana \u00e8 protesa verso un territorio ricco e attivo che la circonda. Conta 5.737 abitanti (31/12/2009),13.077 comprese le vicine frazioni di Grancia (3.270 ab.) e Pagliera (4.070 ab.). Dista 3 km da Rho e 15 da Milano.\nStoria.\nLe origini.\nLe prime notizie su Barbaiana si trovano negli \"Statuti delle acque e delle strade del contado di Milano\" del 1346, conservato presso la Biblioteca Trivulziana in una copia del XV secolo. Qui per la prima volta appare il nome del paese, indicato come \"el loco de la barbayana\", \u00e8 inoltre indicata la dimensione del tratto della importante strada da Milano al lago Maggiore (la stessa che poi divenne la strada del Sempione) sottoposta alla manutenzione degli abitanti di Barbaiana, pari a 33 braccia (circa 20\u00a0m).\nBarbaiana nel 1300 apparteneva alla Pieve di Nerviano. Gli abitanti di Barbaiana in quel periodo erano costretti, per seguire le funzioni religiose presso la chiesa di Nerviano, a guadare il fiume Olona.\nI Girami a Barbaiana, 1400.\nLa storia di Barbaiana \u00e8 strettamente legata a quella della Famiglia Girami, che ha avuto le sue origini in provincia di Varese (Ottone Girami - 1173), ma che raggiunse il massimo splendore a Milano.\nProprio nel 1400 i Girami si spinsero fuori dalle mura di Milano per eseguire una serie di investimenti nella propriet\u00e0 fondiaria.\nNel 1484 Bernardino Girami acquist\u00f2 terreni a Barbaiana. Questi furono dedicati alla costruzione di un piccolo oratorio dedicato a San Bernardo, il primo centro religioso del borgo che stava nascendo.\nI primi insediamenti, 1500.\nAll'inizio del Cinquecento i Girami erano in Barbaiana i \"patroni\" della piccola chiesa di S. Bernardo, che per\u00f2 era formalmente sottoposta alla parrocchia di Vanzago, il cui parroco per\u00f2 ben raramente andava a celebrare a Barbaiana, dovendo anche - per farlo - attraversare l'Olona a guado. Perci\u00f2 gli abitanti per i battesini, funerali e per seguire la messa erano costretti, pure a guado, a recarsi a Vanzago o Nerviano. Solo nel 1584, per ordine di S. Carlo Borromeo, Barbaiana fu costituita in parrocchia autonoma.\nI Girami erano insediati in una masseria in localit\u00e0 \"Prevostina\", con attorno un grande appezzamento di terreno, sul quale lavoravano numerosi contadini provenienti anche dai paesi vicini.\nIl nome \"Prevostina\" deriva da \"Prepositum\", sede di un posto di blocco militare contro le invasioni dei barbari provenienti da nord. Una lapide inserita nel pavimento di fronte all'entrata, farebbe risalire la costruzione della Prevostina al 1575. Lo stile della costruzione \u00e8 quello tipico della cascina lombarda.\nSuccessivamente i Girami, ceduta la Prevostina, trasferirono la loro residenza in \"Cantun gi\u00f2\" in un palazzo signorile. Il palazzo di chiaro aspetto cinquecentesco \u00e8 stato demolito nel 2002.\nAttorno al palazzo dei Girami nacquero i primi cortili di Barbaiana, tra i quali il \"Cantun Gi\u00f2\" e il cortile dei \"100 Person o 100 c\u00f9u\"\nNel censimento del 1532, voluto dalle autorit\u00e0 della regione, a Barbaiana si contavano 10 focolari, ovvero 10 famiglie, ci\u00f2 significa che erano presenti circa 100 abitanti.\nDai censimenti successivi si ebbero i seguenti risultati: nel 1621 gli abitanti erano 145, nel 1718 erano 179, 300 nel 1843 e alla fine dello stesso secolo se ne contavano circa 800.\nBarbaiana nel Seicento.\nLa forte pressione fiscale, conseguenza della dominazione spagnola, cre\u00f2 forti disagi soprattutto alla popolazione della citt\u00e0, questo spinse numerose famiglie a lasciare i centri urbani per insediarsi nelle realt\u00e0 rurali.\nLo stesso accadde a Barbaiana, dove oltre al ceppo tradizionale costituito dai Girami, si insedi\u00f2 anche la famiglia Crescentini, proprietaria di un palazzo con giardino di fronte alla chiesa parrocchiale.\nNelle campagne la vita sembrava tranquilla, ma i contadini erano alle prese con difficolt\u00e0 di ogni genere, quali ad esempio la dura imposizione fiscale del governo spagnolo e il susseguirsi di avversit\u00e0 meteorologiche che provocavano la distruzione dei raccolti.\nInoltre fece capolino tra la popolazione la peste, probabilmente introdotta nel 1629 dalle truppe germaniche dirette a Mantova, la quale nel 1630 aveva causato gi\u00e0 numerose vittime, nella sola pieve di Nerviano si contarono oltre 400 vittime .\nPer ricordare i morti della peste venne costruito il Lazzaretto, una cappella di origine cimiteriale, ricostruita in epoca pi\u00f9 recente dopo un lungo periodo di abbandono.\nIl Comune di Barbaiana.\nNel 1809 il governo napoleonico deliber\u00f2 per la prima volta la soppressione dell'antico comune di Barbaiana. L'abitato venne tuttavia annesso a Rho, e fu solo nel 1811 che si cambi\u00f2 idea unendo il paese a Lainate. In ogni caso comunque, il ritorno degli austriaci signific\u00f2 il ritorno all'originaria autonomia, e fu solo nel 1870 che Barbaiana e i suoi 466 abitanti divennero definitivamente parte di Lainate.\nInfrastrutture e trasporti.\nFra il 1880 e il 1966 la localit\u00e0 disponeva di una fermata lungo la tranvia Milano-Gallarate, gestita dalla STIE."}
{"id": "860829", "revid": "767487", "url": "https://it.wikipedia.org/wiki?curid=860829", "title": "Ho\u0159ice na \u0160umav\u011b", "text": "Ho\u0159ice na \u0160umav\u011b \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "860836", "revid": "1305772", "url": "https://it.wikipedia.org/wiki?curid=860836", "title": "Horn\u00ed Plan\u00e1", "text": "Horn\u00ed Plan\u00e1 (in tedesco \"Oberplan\") \u00e8 una citt\u00e0 della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "860839", "revid": "1632387", "url": "https://it.wikipedia.org/wiki?curid=860839", "title": "The Saints", "text": "I The Saints sono un gruppo rock australiano, formatosi nel 1974 a Brisbane. Sono considerati uno dei primi e pi\u00f9 influenti gruppi punk rock. Il loro primo singolo, \"(I'm) Stranded\", pubblicato verso la fine del 1976, ha preceduto gli esordi di gruppi ben pi\u00f9 noti, come i Sex Pistols ed i Clash. Secondo Bob Geldof \"la musica rock degli anni '70 \u00e8 stata cambiata da tre gruppi: i Sex Pistols, i Ramones e The Saints\".\nI membri fondatori, ad eccezione di Chris Bailey, lasciarono il gruppo durante gli anni settanta. Negli anni ottanta, i The Saints iniziarono a suonare un rock pi\u00f9 classico, e raggiunsero un discreto successo commerciale in Australia.\nStoria del gruppo.\nSeppur caratterizzata da frequentissime modifiche di organico attorno al cantante e chitarrista Chris Bailey, la carriera dei The Saints ha attraversato l'intero arco degli anni settanta e ottanta, rendendo il nome del quartetto uno dei pi\u00f9 popolari della storia del punk rock australiano.\nI legami tra i The Saints e il punk hanno retto soltanto quattro anni, dalla nascita in quel di Brisbane alla separazione del 1978, avvenuta dopo il trasferimento in Inghilterra in cerca di notoriet\u00e0 internazionale: \u00e8 un periodo marchiato dal fondamentale contributo compositivo e chitarristico di Ed Kuepper, musicista di grande talento che non a caso sar\u00e0 poi protagonista di una carriera in proprio concretizzatasi in circa 30 album. Bailey, invece, riesumer\u00e0 la sigla The Saints nel 1979 per dedicarsi a un rock and roll di impronta cantautorale, spesso spigoloso nell'approccio e nei suoni ma privo della durezza e della velocit\u00e0 di esecuzione degli esordi.\n1974-1979.\nI componenti originali del gruppo erano i compagni di scuola Chris Bailey (cantante e compositore, successivamente anche chitarrista), Ed Kuepper (chitarrista e compositore), e Ivor Hay (batterista). La loro ispirazione musicale spaziava da classici artisti rock and roll degli anni cinquanta come Little Richard ed Elvis Presley (una prima formazione del gruppo si chiamava Kid Galahad and the Eternals) fino a gruppi proto-punk degli anni sessanta come The Stooges e MC5.\nNel settembre 1976, con Kym Bradshaw al basso, il gruppo registra e distribuisce in maniera indipendente il suo singolo di debutto, \"(I'm) Stranded\". Nel Regno Unito, la rivista \"Sounds\" lo proclama \"singolo di questa e di ogni settimana\", e il gruppo firma un contratto con la EMI per la pubblicazione di tre album. Sempre nel 1976, il gruppo registra il suo primo album, pubblicato nel febbraio 1977, intitolato anch'esso \"(I'm) Stranded\".\nA met\u00e0 del 1977 il gruppo si trasferisce nel Regno Unito, ed iniziano i primi problemi con la EMI per quanto riguarda la promozione del gruppo. La EMI pretendeva di presentare il gruppo come una tipica punk band, quindi con vestiti strappati e capelli a punta. Il gruppo invece voleva mantenere un'immagine diversa dal classico gruppo punk. Un altro fatto incrin\u00f2 maggiormente i rapporti. Il singolo \"This Perfect Day\" raggiunse un discreto successo commerciale arrivando alla posizione 34 delle classifiche britanniche. Questo successo venne vanificato dalla EMI, che non riusc\u00ec a soddisfare la domanda di copie del singolo non stampandone abbastanza.\nSempre nel 1977, con il bassista Alistair \"Algy\" Ward, il gruppo registra il secondo album, \"Eternally Yours\". L'album si sposta dal suono punk primordiale per arrivare ad un rhythm and blues pi\u00f9 classico, inclusa anche una sezione fiati (presente ad esempio nel pezzo \"Know Your Product\"). Il pezzo \"Private Affair\" affronta il tema della commercializzazione del punk.\nCon il successivo album \"Prehistoric Sounds\" del 1978, il gruppo continua lo sviluppo del suo sound orientandosi verso influenze jazz-blues. Il fallimento commerciale del disco port\u00f2 la EMI a scaricare il gruppo. Questo problema, insieme ad altri problemi interni al gruppo tra Kuepper e Bailey si acuirono sempre di pi\u00f9. Le conseguenze furono che Kuepper, Hay e Bailey lasciarono il gruppo, e Kuepper form\u00f2 i The Laughing Clowns, con i quali seguir\u00e0 un percorso musicale pi\u00f9 improntato all'avanguardia. Rimarr\u00e0 comunque uno dei pi\u00f9 influenti e seguiti artisti australiani, con al suo attivo oltre venti dischi solisti. Bailey continuer\u00e0 ad utilizzare il nome The Saints insieme a diversi altri musicisti, incluso per un breve periodo Ivor Hay. Anche Kuepper nel 1984 fu sul punto di ricongiungersi al gruppo per lo svolgimento di un tour, ma alla fine rinunci\u00f2.\n1980-presente.\nBailey raggiunse un discreto successo commerciale con l'album \"All Fools Day\" del 1986, che vendette abbastanza bene in tutto il mondo, come succeder\u00e0 anche al successivo album \"Prodigal Son\" (1988). Dopo questi due dischi, Bailey continuer\u00e0 ad andare in tour ed a registrare con diversi formazioni dei The Saints.\nVisto l'utilizzo del nome originale del gruppo da parte di Bailey, Kuepper form\u00f2 un gruppo con il nome The Aints. Successivamente, Bailey e Kuepper lasceranno da parte i rancori, e ritorneranno a suonare insieme per uno show in occasione della loro nomination per la ARIA Hall of Fame.\nNegli anni novanta Bailey pubblic\u00f2 alcuni album come solista, tra i quali \"54 Days at Sea\", che presenta un lato melodico e malinconico misto ad influenze sudamericane. Nel 1997 viene pubblicato un nuovo album dei The Saints, \"Howling\", disco dalla registrazione in bassa fedelt\u00e0. \"Spit the Blues Out\" del 2002 vede invece molte delle influenze blues di Bailey, e ospita all'armonica a bocca Patrick Math\u00e9, della casa discografica francese New Rose, vecchio amico di Bailey.\nLa formazione attuale del gruppo ha pubblicato un album nel 2006, \"Imperious Delirium\", seguito da un tour europeo per la promozione dello stesso. Il tour \u00e8 continuato anche durante l'estate del 2007.\nIl 14 luglio 2007, Chris Bailey, Ed Kuepper e Ivor Hay si sono riuniti per un unico concerto tenutosi al Queensland Music Festival, con al basso l'attuale bassista dei The Saints, Caspar Wijnberg."}
{"id": "860844", "revid": "3115", "url": "https://it.wikipedia.org/wiki?curid=860844", "title": "Omicidio di Alessandro Floris", "text": "L'omicidio di Alessandro Floris fu commesso durante gli anni di piombo il 26 marzo 1971 a Genova; la vittima fu un portavalori del locale Istituto Autonomo delle Case Popolari, ucciso nel corso di una rapina di autofinanziamento a opera dell'organizzazione terroristica Gruppo XXII Ottobre.\nStoria.\nDue militanti del Gruppo XXII Ottobre tentarono una rapina il 26 marzo; Floris, scapolo trentunenne, lavorava da tre anni allo IACP ed era addetto alla scorta durante la consegna degli stipendi e il prelievo dei valori; il giorno della rapina stava trasportando una borsa contenente del denaro e cerc\u00f2 di resistere ai due rapinatori e, gi\u00e0 colpito a morte con una revolverata nell'ombelico, tent\u00f2 di bloccare la fuga di malviventi aggrappandosi alla caviglia di uno dei due durante la fuga in Lambretta. Durante l'azione, Ilio Galletta, studente universitario, fotograf\u00f2 casualmente il momento dell'omicidio: la foto fu di grande aiuto per le indagini ed ebbe diffusione sulla stampa nazionale e internazionale. Aveva assistito alla scena anche il capo del personale dell'istituto, che rilasci\u00f2 una dettagliata deposizione. I malviventi, fuggiti in motorino, vennero inseguiti. I due si separarono, e uno dei membri del commando, Mario Rossi, fu arrestato da due brigadieri. Il secondo fu identificato grazie alla prova fotografica e arrestato l'anno successivo. I legami di Rossi con i Gruppi d'Azione Partigiana e l'arresto del secondo malvivente in un appartamento legato al gruppo, fecero emergere un intreccio di rapporti tra la rapina e i movimenti terroristici di sinistra, sostenendo la tesi dell'atto criminoso come via di autofinanziamento.\nI processi.\nNel 1973 i criminali vennero processati: Rossi fu condannato all'ergastolo, insieme a un altro esponente del gruppo ritenuto il basista dell'operazione. Altri 14 imputati ricevettero un totale di 390 anni di reclusione. Tra i condannati vi furono i terroristi Giuseppe Battaglia, Renato Rinaldo e Rinaldo Fiorani, ciascuno dei quali fu condannato a trent'anni. Dall'indagine scatur\u00ec anche l'arresto, e la condanna a 12 anni, di Diego Vandelli, per la responsabilit\u00e0 nel rapimento di Sergio Gadolla, rampollo di una famiglia di imprenditori locali. In appello il basista si vide la condanna ridotta, mentre a Rossi fu confermato l'ergastolo. Successivamente quest'ultimo usufru\u00ec dei benefici della legge Gozzini del 1986 per ottenere il regime di semilibert\u00e0, e nel 2002 usc\u00ec definitivamente dal carcere."}
{"id": "860846", "revid": "287204", "url": "https://it.wikipedia.org/wiki?curid=860846", "title": "Van Helsing", "text": ""}
{"id": "860854", "revid": "478814", "url": "https://it.wikipedia.org/wiki?curid=860854", "title": "Egemone (divinit\u00e0)", "text": "Nella mitologia greca Egemone o Egemona era la divinit\u00e0 greca delle piante; le veniva attribuita la capacit\u00e0 di farle fiorire e prosperare. Il suo nome significa \"potere\".\nSecondo Pausania, il nome di Egemone era uno dei nomi attribuiti ad Artemide.\nEgemona era, secondo gli ateniesi, una \"grazia\".\nInterpretazione e realt\u00e0 storica.\nMentre Omero parla di due sole grazie e lo stesso fecero gli ateniesi cambiando per\u00f2 il nome. Soltanto successivamente furono portate a tre, ed infatti ancora oggi sono note tre Grazie."}
{"id": "860855", "revid": "27723", "url": "https://it.wikipedia.org/wiki?curid=860855", "title": "Gruppo di Pasife", "text": ""}
{"id": "860857", "revid": "287204", "url": "https://it.wikipedia.org/wiki?curid=860857", "title": "Egemone", "text": ""}
{"id": "860858", "revid": "73843", "url": "https://it.wikipedia.org/wiki?curid=860858", "title": "Nuoto ai Giochi della XIV Olimpiade", "text": "Le gare di nuoto ai Giochi della XIV Olimpiade vennero disputate dal 30 luglio al 7 agosto 1948 alla Empire Pool a Londra. Come a Berlino 1936 si disputarono 6 gare maschili e 5 gare femminili."}
{"id": "860887", "revid": "1318658", "url": "https://it.wikipedia.org/wiki?curid=860887", "title": "X-Factor (fumetto)", "text": "X-Factor \u00e8 un gruppo di personaggi dei fumetti, pubblicati dalla Marvel Comics, che ha avuto negli anni varie formazioni. Il titolo \u00e8 anche riconducibile a diverse serie che hanno presentato e presentano tutt'oggi le avventure di un'agenzia investigativa mutante.\nPrima serie.\nLa prima serie prese il via nel febbraio 1986, ad opera di Bob Layton (testi) e Jackson Guice (disegni), e fino alla sua chiusura nel 1991 present\u00f2 un nucleo fisso di personaggi al quale se ne aggiunsero di nuovi che sarebbero diventati con il tempo co-protagonisti. Il team comprendeva i cinque originali X-Men:\nStoria del gruppo.\nIl gruppo, radunatosi grazie al ritorno in vita di Jean Grey, decide di portare avanti il sogno di Xavier, in quel periodo nello spazio in compagnia dei Predoni Stellari dopo aver lasciato la direzione della Scuola a Magneto. Sfruttando il patrimonio di Warren, i cinque fondano l'agenzia X-Factor che, agli occhi dell'opinione pubblica, si sarebbe occupata della cattura e del controllo dei mutanti mentre si sarebbe occupata della loro sicurezza ed addestramento nell'utilizzo responsabile dei propri poteri. Non potendo mostrarsi al pubblico con i loro poteri, i mutanti fondano anche il gruppo parallelo degli X-Terminator per agire senza restrizioni nei casi in cui i poteri sarebbero stati necessari.\nTra i primi mutanti tratti in salvo ci sono Firefist, alias Russel \"Rusty\" Collins, capace di controllare il fuoco, Arthur \"Artie\" Maddicks, piccolo mutante capace di proiettare immagini mentali, Skids, alias Sally Blevins, con la capacit\u00e0 di creare campi di forza intorno a s\u00e9, e Boom-Boom, alias Tabitha Smith, dotata del potere di provocare piccole esplosioni.\nLe azioni degli X-Factor attirano le attenzioni della Freedom Force, squadra federale guidata da Mystica, incaricata di dare la caccia ai mutanti. Quando il team attacca gli X-Factor per arrestare Firefist, il ragazzo scappa nei tunnel della metropolitana, dove incontra i Morlock, gruppo di mutanti reietti auto-esiliatisi dalla societ\u00e0. Messisi alla ricerca del giovane, gli X-Factor si imbattono nei Marauders, una squadra di spietati assassini sguinzagliati da Sinistro con la missione di massacrare i Morlock. Gli X-Factor riescono a salvare diversi mutanti, ma Angelo viene gravemente ferito alle ali che, in seguito, verranno amputate. Questo trauma porta Warren ad entrare in depressione ed, in seguito all'esplosione del suo jet, viene creduto morto. In realt\u00e0, viene salvato da Apocalisse che ne modifica la fisiologia donandogli ali metalliche ed epidermide blu, per poi obbligarlo a servire come \"Morte\", uno dei suoi Cavalieri.\nDurante la maxi-saga \"Inferno\", l'ex-moglie di Ciclope Madelyne Pryor infuriata ed amareggiata per come il marito aveva abbandonato lei ed il loro bambino, si trasforma nella Regina dei Goblin pianificando di sacrificare il piccolo per aprire un portale fra la loro dimensione e il reame infernale noto come Limbo. Dopo che venne rivelata la parte avuta da Sinistro nella nascita di Madelyne, ovvero tramite la clonazione dal DNA di Jean Grey, la donna non resse lo shock e si uccise, permettendo agli X-Men di salvare il mondo. Tuttavia, il piccolo Nathan venne infettato da un virus-tecnorganico e inviato nel futuro per guarire: torn\u00f2 anni dopo nei panni dell'eroe Cable. Verso il termine della serie, durante la Saga del Re delle Ombre nel quale tutte le X-squadre si coalizzarono contro il Re delle Ombre, i membri di X-Factor rientrarono nelle file degli X-Men.\nSeconda serie.\nIngaggiati lo scrittore Peter David e il disegnatore Larry Stroman, la Marvel ridette vita alla testata: nuove storie, nuovi membri e nuove alleanze mutanti si intrecciavano su uno sfondo tutto nuovo, quello governativo. Questa nuova incarnazione del team debutt\u00f2 in \"X-Factor\" n. 71 (ottobre 1991) e fu la prima squadra di mutanti ad essere pagata per compiere il proprio dovere. Il team era composto da:\nAnche se non nota come gli altri albi del franchise legato agli X-Men, X-Factor seppe farsi notare anche grazie alla dose di humor e riferimenti colti che lo scrittore Peter David aggiungeva in ogni episodio e che contribuivano a sviluppare sia la psiche dei personaggi che il livello della serie. David e Stroman lasciarono nel 1993 ed al loro posto subentrarono J. M. DeMatteis (testi) e Jan Duursema (disegni) che imposero alla serie nuovi ritmi ed atmosfere, nonch\u00e9 nuovi personaggi come l'inventore mutante Forge, e diedero un ruolo pi\u00f9 attivo a Valerie Cooper, che smessi i panni di tramite col governo e bench\u00e9 priva di poteri divenne un membro attivo del gruppo. Nel 1995, una serie di sventure cal\u00f2 sul gruppo dando il via alla stagione delle defezioni: Uomo Multiplo mor\u00ec apparentemente di \"Legacy\", virus che attaccava solamente individui con genoma mutante (in realt\u00e0, fu uno dei suoi doppi a farne le spese), Forzuto venne posto in animazione sospesa per via di un infarto causato dallo stress dovuto al funzionamento dei suoi poteri, Wolfsbane venne curata dalla sua ossessione amorosa per Havok e si trasfer\u00ec nel team europeo Excalibur ed Havok abbandon\u00f2 il team per infiltrarsi in un giro di terroristi.\nIl nuovo scrittore John Francis Moore affiancato dal disegnatore Jeff Matsuda per svecchiare la testata introdusse nuovi personaggi come Mystica, Sabretooth, Shard e Wild Child affiancandoli a quelli rimasti dalla precedente gestione. Tuttavia neanche il cambio di atmosfere da quelle reali ed ironiche di David a quelle pi\u00f9 serie e spionistiche dello scrittore Howard Mackie, serv\u00ec ad attrarre il pubblico che andava via via diminuendo. Alcuni personaggi ritornarono brevemente nella serie come Uomo Multiplo e Forzuto, al quale Forge risolse il problema cardiaco, mentre altri l'abbandonarono con grandi colpi di scena: Mystica, Sabretooth e Wildchild; anche Forge, a capo del gruppo fin dalla defezione di Havok, abbandon\u00f2 la squadra. Giunti verso la chiusura, nel 1997, la Marvel fece un ultimo tentativo per salvare la serie. Un nuovo team venne creato: Havok, Uomo Multiplo, Polaris, Shard ed altri personaggi secondari presi dalla X.S.E. (Xavier's Security Enforcers). Ma anche cos\u00ec non ci fu nulla da fare e la serie termin\u00f2 con il n. 149, dove si assiste alla morte di Havok. Tuttavia, le trame iniziate con l'ultimo episodio di X-Factor continuarono nella mini-serie \"Mutant X\" (1998-2001), dove si scopr\u00ec che Havok venne trasportato in un universo alternativo dall'esplosione della macchina del tempo che lo aveva apparentemente ucciso.\nTerza serie.\nPer il rilancio della testata, la Marvel decise di affidarsi a Peter David (testi) e Pablo Raimondi (disegni) che utilizzarono la miniserie di cinque numeri \"Madrox\" (novembre 2004-marzo 2005) come prologo. Slegato il nome e gli intenti della serie da quelle di caccia-mutanti e governativa che furono in precedenza, David mise in piedi una serie umoristica dalle tinte noir imperniata sulle vicende della X-Factor Investigations, nota in precedenza come XXX Investigations e pi\u00f9 tardi solamente come XF Investigations, agenzia investigativa fondata da Jamie Madrox, che prese il via ufficialmente con la decimazione a seguito del crossover \"House of M\" che coinvolse l'universo Marvel nel 2005. Ripresa la numerazione originale con il n. 200 (dicembre 2009), sommando le 149 uscite della prima serie pi\u00f9 quelle della terza subito dopo la pubblicazione del n. 50 (ottobre 2009), al termine del crossover \"Avengers vs. X-Men\" X-Factor chiude definitivamente i battenti con il n. 262 (settembre 2013).\nApprofittando dall'iniziativa \"Marvel NOW!\", la testata viene rilanciata a partire dal gennaio 2014 come \"All-New X-Factor\" sempre per opera di David coadiuvato dal disegnatore Carmine Di Giandomenico.\nAll-New X-Factor.\nUna quarta serie \u00e8 stata creata nel 2014-2015, dove il proprietario delle Serval Industries, Harrison Snow, ha l'idea di creare un supergruppo per pubblicizzare le sue industrie. Quindi ha comprato X-Factor da Uomo Multiplo, pi\u00f9 qualche arma come Il Guanto di Layla Miller.\nA questo gruppo fanno parte:"}
{"id": "860889", "revid": "371529", "url": "https://it.wikipedia.org/wiki?curid=860889", "title": "Richard Hell", "text": "\u00c8 stato membro di famosi gruppi proto-punk quali Television, The Heartbreakers (con Johnny Thunders), The Voidoids e Dim Stars.\n\u00c8 opinione comune che sia stato proprio Richard Hell ad adottare per primo il tipico look punk a base di catene, magliette strappate e chiome ispide, in seguito scaltramente imitato da Malcolm McLaren. Questioni estetiche a parte, il bassista e cantante statunitense merita un posto d'onore tra le figure chiave del punk rock, sia per aver composto quella \"Blank Generation\" diventata un inno ufficiale del movimento, sia per aver militato in band storiche quali Television, The Heartbreakers e The Voidoids.\n\u00c8 stato sposato con la cantante Patty Smyth con la quale nel 1985 ha avuto una figlia, Ruby.\nBiografia.\nInfanzia e inizio carriera.\nRichard Meyers crebbe a Lexington in Kentucky negli anni cinquanta. Suo padre era uno psicologo sperimentale specializzato nell'osservazione del comportamento animale. Mor\u00ec quando Richard aveva sette anni. Il bambino venne quindi allevato dalla madre. Dopo la morte del marito, la donna fece ritorno a scuola, si laure\u00f2, e divenne una professoressa.\nMeyers frequent\u00f2 la Sanford School nel Delaware per circa un anno, dove fece amicizia con tale Tom Miller, il quale in seguito avrebbe assunto il nome d'arte \"Tom Verlaine\", mentre Meyers si ribattezz\u00f2 \"Richard Hell\". Entrambi fuggirono dalla scuola e vennero arrestati in Alabama per vandalismo e vagabondaggio poco tempo dopo.\nA differenza di Miller/Verlaine, Hell non fin\u00ec mai la scuola superiore, si trasfer\u00ec invece a New York City per cercare di sfondare come poeta. A New York incontr\u00f2 un altro giovane poeta in erba, David Giannini, e si trasfer\u00ec insieme a lui a Santa Fe, in Nuovo Messico, per diversi mesi, dove Giannini e Meyers cofondarono la rivista \"Genesis:Grasp\". Hell sembr\u00f2 riscuotere un certo successo come poeta, e prima del compimento del suo ventunesimo anno d'et\u00e0 aveva gi\u00e0 avuto l'onore di veder pubblicate numerose sue poesie su vari giornali, periodici e riviste, tra le quali anche \"Rolling Stone\".\nThe Neon Boys, Television, &amp; Heartbreakers.\nNel 1969, Verlaine raggiunse Hell a New York ed insieme i due formarono i Neon Boys. Nel 1974 alla band si aggiunse un secondo chitarrista, Richard Lloyd, e il gruppo cambi\u00f2 nome in Television.\nLe esibizioni dei Television al club \"CBGB\" aiutarono l'ascesa dei primi gruppi punk, ispirando numerosi artisti inclusa Patti Smith, che scrisse la prima recensione di un concerto dei Television per il \"Soho Weekly News\" nel giugno 1974. La Smith ebbe anche una relazione sentimentale con Tom Verlaine, per poi formare una sua propria band, il Patti Smith Group.\nHell inizi\u00f2 a suonare la canzone di sua composizione \"Blank Generation\" durante la permanenza nei Television. Nel 1975, Hell usc\u00ec dai Television a causa di dissidi artistici con Verlaine, autoproclamatosi leader del gruppo. Hell afferm\u00f2 in seguito che l'ex amico stava cercando di sminuire sempre pi\u00f9 il suo apporto alla band, eliminando progressivamente dalla scaletta dei concerti le sue canzoni.\nHell lasci\u00f2 i Television la stessa settimana che Jerry Nolan e Johnny Thunders lasciarono i New York Dolls. Nel maggio 1975 i tre formarono gli Heartbreakers (da non confondersi con l'omonima band di Tom Petty). Dopo un solo show Walter Lure si un\u00ec al gruppo in qualit\u00e0 di secondo chitarrista.\nRichard Hell and The Voidoids.\nL'anno dopo, all'inizio del 1976, Hell lasci\u00f2 anche gli Heartbreakers per dare vita alla sua band personale, i Richard Hell &amp; the Voidoids con Robert Quine, Ivan Julian e Marc Bell (che poco dopo entr\u00f2 a far parte dei Ramones, adottando lo pseudonimo di Marky Ramone). La band pubblic\u00f2 due album, anche se il secondo disco, \"Destiny Street\", mantenne solo Quine della formazione originaria, con Naux (Juan Maciel) alla chitarra e Fred Maher alla batteria. I brani pi\u00f9 famosi dei Voidoids sono \"Blank Generation\", \"Love Comes in Spurts\", \"The Kid With the Replaceable Head\" e \"Time\", tutti scritti da Hell. Conclusasi la parabola dei Voidoids, Hell si ritir\u00f2 completamente dal mondo della musica dandosi alla letteratura. Riapparve brevemente ad inizio anni novanta per esibirsi nei Dim Stars con i quali pubblic\u00f2 un album nel 1992.\nDim Stars, carriera da scrittore e apparizioni cinematografiche.\nI Dim Stars, band per la quale Hell usc\u00ec temporaneamente dal suo ritiro dal music business, comprendevano il chitarrista Thurston Moore ed il batterista Steve Shelley dei Sonic Youth, il chitarrista dei Gumball Don Fleming, e Robert Quine. Il gruppo ebbe vita breve e pubblic\u00f2 solo un album e un EP, entrambi intitolati semplicemente \"Dim Stars\", esibendosi in concerto in un'occasione unica nel corso di un concerto di beneficenza WFMU svoltosi al rock club \"The Ritz\" di Manhattan. Hell suon\u00f2 il basso, cant\u00f2 e scrisse i testi dei brani sull'album.\nNel 1996 Hell scrisse un romanzo, \"Go Now\", ampiamente ispirato alle sue memorie, e nel 2001 pubblic\u00f2 una serie di scritti brevi (poesie, racconti e disegni) che raccolse in un volume intitolato \"Hot and Cold\".\nHell \u00e8 apparso in svariati film a basso budget, il pi\u00f9 celebre dei quali \u00e8 \"Smithereens\" di Susan Seidelman. Il ruolo pi\u00f9 famoso interpretato da Hell resta comunque un cameo senza battute nel film \"Cercasi Susan disperatamente\" del 1985, dove interpreta la parte del fidanzato assassinato di Madonna."}
{"id": "860891", "revid": "486946", "url": "https://it.wikipedia.org/wiki?curid=860891", "title": "Avex mode", "text": ""}
{"id": "860894", "revid": "124790759", "url": "https://it.wikipedia.org/wiki?curid=860894", "title": "Tempesta (Giorgione)", "text": "La Tempesta \u00e8 un dipinto a tempera a uovo e olio di noce (83x73 cm) di Giorgione, databile intorno al 1502-1503 e comunque anteriore al 1505, conservato nelle Gallerie dell'Accademia a Venezia. Celeberrimo capolavoro, si tratta di un appassionato omaggio alla magia della natura, oggetto di innumerevoli, e ancora non definitive, ipotesi interpretative e letture.\nStoria.\nL'opera \u00e8 citata nel 1530 da Marcantonio Michiel, che parl\u00f2 di un \"paesetto in tela con la tempesta con la cingana e il soldato, fu de man de Zorzi de Castelfranco\" nell'abitazione di Gabriele Vendramin, che probabilmente ne era stato il committente. Si tratta di un semplice appunto che Michiel avrebbe poi voluto sviluppare in un trattato, sulle \"Vite de' pittori e scultori moderni\", prima di essere preceduto dal Vasari.\nAlla morte del Vendramin, il suo testamento (aggiunta del 15 marzo 1522) chiarisce in quanto conto egli tenesse la raccolta privata di dipinti del suo camerino: \"molte picture a ogio et a guazo in tavole et tele, tute de man de excelentissimi homeni, da pretio et da farne gran conto\". Si raccomand\u00f2 quindi agli eredi di non alienare n\u00e9 smembrare per alcuna ragione la raccolta.\nDopo vari passaggi di propriet\u00e0, nel 1932 il Comune di Venezia lo acquis\u00ec dal principe Giovannelli. A partire dal XIX secolo l'opera \u00e8 divenuta oggetto di innumerevoli tentativi di interpretazione, dispute tra gli studiosi e saggi critici.\nSebbene non vi siano dubbi sull'autografia, che ne fa uno dei pochi capisaldi nel catalogo giorgionesco, la datazione subisce varie oscillazioni da studioso a studioso, contenute comunque nell'arco che va dal 1500 al 1510, anno della morte dell'artista.\nDescrizione e stile.\nL'opera \u00e8 stata definita come il primo paesaggio della storia dell'arte occidentale, anche se tale affermazione non tiene conto di disegni (come il \"Paesaggio con fiume\" di Leonardo, 1473) o acquerelli (come quelli di D\u00fcrer, databili fin dagli anni novanta del Quattrocento). Non \u00e8 nemmeno detto che il paesaggio sia realmente il soggetto del dipinto, poich\u00e9 vi compaiono tre figure in primo piano, che probabilmente alludono ad un significato allegorico o filosofico che \u00e8 il reale soggetto della tela e che non \u00e8 ancora stato convincentemente spiegato dagli studiosi. Il dipinto potrebbe racchiudere delle immagini \"senza soggetto\", nate dalla fantasia dell'autore senza suggerimenti esterni, quali espressioni dello stato d'animo.\nIn primo piano, sulla destra, una donna seminuda che allatta un bambino (la \"cingana\" o \"zigagna\" cio\u00e8 la gitana o zingara), mentre a sinistra un uomo in piedi li guarda, appoggiato a un'asta (il \"soldato\"); tra le due figure sono rappresentate alcune rovine. I personaggi sono assorti, non c'\u00e8 dialogo fra loro, sono divisi da un ruscelletto.\nSullo sfondo, invece, si nota un fiume che costeggia una citt\u00e0 passando sotto un ponte, che sta per essere investito da un temporale: un fulmine, infatti, balena da una delle dense nubi che occupano il cielo.\nDa un punto di vista stilistico, in quest'opera Giorgione rinunci\u00f2 alla minuzia descrittiva dei primi dipinti (come la \"Prova di Mos\u00e8\" e il \"Giudizio di Salomone\" agli Uffizi), per arrivare a un impasto cromatico pi\u00f9 ricco e sfumato, memore della prospettiva aerea leonardiana (verosimilmente mutuata dalle opere dei leonardeschi a Venezia), ma anche delle suggestioni nordiche, della scuola danubiana. La straordinaria tessitura luminosa \u00e8 leggibile, ad esempio, nella paziente tessitura del fogliame degli alberi e del loro contrasto con lo sfondo scuro delle nubi.\nGiulio Carlo Argan evidenzia l'aspetto filosofico sotteso a quest'opera e scrive: \"Appunto questa relazione profonda, vitale, irrazionale tra \"natura\" e \"humanitas\" costituisce la \"poesia\" di Giorgione: una poesia che ha anch'essa la sua determinazione storica nel panteismo naturalistico di Lucrezio\".\nIpotesi interpretative.\nNumerose sono le ipotesi sul significato dell'opera: da episodi biblici, come il ritrovamento di Mos\u00e8, a mitologici, Giove ed Io, ad allegorici, Fortuna, Fortezza e Carit\u00e0.\nLe possibili interpretazioni sono molte, ma nessuna di queste al momento sembra abbastanza soddisfacente. Ad esempio le interpretazioni basate sulla dualit\u00e0 (uomo-donna, citt\u00e0-ambiente naturale) hanno perso consistenza da quando \u00e8 stato appurato radiograficamente che al posto dell'uomo era raffigurata una donna nuda.\nPer esempio si riportano alcune letture differenti date da studiosi del XX secolo su quest'opera:\nAl di l\u00e0 di qualsiasi lettura iconografica resta per\u00f2 lo straordinario senso per la natura, che forse mai prima aveva trovato un cos\u00ec esplicito ruolo da protagonista."}
{"id": "860898", "revid": "126550", "url": "https://it.wikipedia.org/wiki?curid=860898", "title": "McKinsey", "text": ""}
{"id": "860907", "revid": "2184720", "url": "https://it.wikipedia.org/wiki?curid=860907", "title": "Whiplash (Metallica)", "text": "Whiplash \u00e8 un singolo del gruppo musicale statunitense Metallica, pubblicato l'8 agosto 1983 come primo estratto dal primo album in studio \"Kill 'Em All\" .\nDescrizione.\nCommercializzato soltanto negli Stati Uniti d'America, \"Whiplash\" \u00e8 stato composto da James Hetfield e Lars Ulrich ed \u00e8 incentrata su quello che sente un metallaro durante l'headbanging (\"Thrashing all around, acting like a maniac, whiplash.\")."}
{"id": "860913", "revid": "125156863", "url": "https://it.wikipedia.org/wiki?curid=860913", "title": "Arthur James May", "text": "Biografia.\nConsegu\u00ec il dottorato all'Universit\u00e0 di Pennsylvania nel 1925 e per quasi quarant'anni, fino al 1964, anno del suo ritiro, insegn\u00f2 come professore di Storia nell'Universit\u00e0 scientifica di Rochester."}
{"id": "860918", "revid": "287204", "url": "https://it.wikipedia.org/wiki?curid=860918", "title": "Nicolas Gomez Davila", "text": ""}
{"id": "860920", "revid": "36416", "url": "https://it.wikipedia.org/wiki?curid=860920", "title": "G\u00f3mez D\u00e1vila", "text": ""}
{"id": "860922", "revid": "36416", "url": "https://it.wikipedia.org/wiki?curid=860922", "title": "Gomez Davila", "text": ""}
{"id": "860925", "revid": "131962", "url": "https://it.wikipedia.org/wiki?curid=860925", "title": "Fu Manchu A.S. 3 \u2013 Operazione tigre", "text": ""}
{"id": "860926", "revid": "838137", "url": "https://it.wikipedia.org/wiki?curid=860926", "title": "Ian Crocker", "text": "Specializzato nella farfalla, ha vinto tre medaglie d'oro nella staffetta 4x100\u00a0m misti, sia a Sydney 2000 che ad Atene 2004 e a Pechino 2008, dove ha conquistato anche un argento individuale nei 100\u00a0m farfalla e un bronzo nella staffetta 4x100\u00a0m stile libero. Soprannominato \"l'orsetto del Maine\", il 30 luglio 2005 ha stabilito il record mondiale dei 100 farfalla con 50\"40, primato che ha detenuto per circa quattro anni prima di essere battuto da Michael Phelps per 18 centesimi.\nAi Mondiali di nuoto svoltisi in marzo 2007, dopo aver nuotato a lungo in prima posizione, \u00e8 stato bruciato al momento del tocco da Phelps, conquistando cos\u00ec l'argento.\nSi \u00e8 ritirato dalle competizioni al termine delle Olimpiadi di Pechino dove \u00e8 giunto 4\u00ba nei 100 farfalla."}
{"id": "860928", "revid": "436907", "url": "https://it.wikipedia.org/wiki?curid=860928", "title": "Bleeding Me", "text": "Bleeding Me \u00e8 un brano musicale del gruppo musicale statunitense Metallica, settima traccia del sesto album in studio \"Load\", pubblicato il 4 giugno 1996.\nDescrizione.\nSecondo l'allora bassista Jason Newsted, il brano parla di una persona alle prese con problemi mentali. Ne esistono due versioni, quella sull'album ed un'altra di durata minore (circa 5-6 minuti), destinata alla promozione radiofonica. L'edizione radio presentava parti strumentali accorciate, e un finale affidato ad un assolo di chitarra.\nNonostante non fosse uscita come singolo, verso la met\u00e0 del 1997 venne trasmessa frequentemente nelle radio statunitensi e raggiunse la sesta posizione nella Mainstream Rock Songs nello stesso anno."}
{"id": "860929", "revid": "84184", "url": "https://it.wikipedia.org/wiki?curid=860929", "title": "Marchetti", "text": ""}
{"id": "860937", "revid": "124123", "url": "https://it.wikipedia.org/wiki?curid=860937", "title": "Ali Mohamed Ghedi", "text": "\u00c8 stato Primo ministro della Somalia dal 3 novembre 2004 al 29 ottobre 2007. Egli era relativamente sconosciuto nei circoli politici prima della sua nomina. Fa parte del sottotrib\u00f9 Abgal che fa parte del clan Hauia di Mogadiscio, uno dei due principali gruppi somali.\nIntorno agli anni Settanta ha svolto i suoi studi in Italia, presso l'Universit\u00e0 di Pisa.\nAltri progetti.\n "}
{"id": "860938", "revid": "226726", "url": "https://it.wikipedia.org/wiki?curid=860938", "title": "Zsanett \u00c9gerh\u00e1zi", "text": "\u00c8 nota anche con lo pseudonimo di Sandy, utilizzato nel suo sito \"ClubSandy.com\". All'inizio della carriera ha utilizzato pure lo pseudonimo di Vega Vixen. Nota soprattutto in Europa, dove \u00e8 apparsa in svariate riviste maschili, comprese le edizioni internazionali di \"FHM\", \"GQ\", \"Hustler\" e \"Penthouse\", \u00e8 anche una scopritrice di talenti.\nBiografia.\n\u00c9gerh\u00e1zi \u00e8 cresciuta in Ungheria con i suoi genitori; \u00e8 la prima di tre figlie. Parla correntemente tre lingue oltre alla lingua madre ungherese; ha frequentato una scuola bilingue dove ha imparato l'inglese e lo slovacco. Conosce anche in modo limitato il tedesco.\n\u00c9gerh\u00e1zi originariamente voleva diventare assistente di volo, ma rimase spaventata dopo il primo volo. Decise allora di diventare una fotomodella di moda, cosa che le avrebbe ugualmente permesso di viaggiare in tutto il mondo. Quando i suoi genitori si sono trasferiti negli Stati Uniti d'America ha ricevuto moltissime offerte di lavoro. Avendo conosciuto dei fotografi erotici, ha cominciato con dei servizi fotografici per \"Club\", \"Penthouse\", \"Leg World\", \"FHM\", \"Mayfair\", \"Men Only\", \"GQ\", e l'edizione ungherese di \"Playboy\". \u00c9gerh\u00e1zi si \u00e8 distinta come ragazza-copertina nelle edizioni inglese ed americana di \"Hustler\". Ha lavorato anche con fotografi come Suze Randall, Denys Defrancesco, e Earl Miller; il suo fotografo personale \u00e8 Andrew Youngman. Ha lavorato in esclusiva per film di Viv Thomas (1998 - 2001, 2005 - oggi) e 21Sextury.com Productions (2002 - oggi).\n\u00c9gerh\u00e1zi ha il suo proprio sito web personale, \"ClubSandy.com\", parte della societ\u00e0 di produzione 21Sextury.com. Limitando l'attivit\u00e0 eterosessuale alla sfera privata, \u00c9gerh\u00e1zi posa primariamente in servizi fotografici e video individuali e lesbici; in essi talvolta pratica il pissing, il feticismo del piede femminile, e il fisting. Appare frequentemente assieme ad altre fotomodelle dell'Europa centrale od orientale come Eve Angel, Anetta Keys, Sophie Moone, e Sandra Shine.\nNel giugno 2006 si \u00e8 sottoposta a un intervento chirurgico estetico al seno.\nIl suo libro preferito \u00e8 \"Il collezionista\", di John Fowles."}
{"id": "860940", "revid": "203463", "url": "https://it.wikipedia.org/wiki?curid=860940", "title": "Marchesi", "text": ""}
{"id": "860944", "revid": "6066", "url": "https://it.wikipedia.org/wiki?curid=860944", "title": "Leone Hebreo", "text": ""}
{"id": "860946", "revid": "1543377", "url": "https://it.wikipedia.org/wiki?curid=860946", "title": "Missione dell'Unione africana in Somalia", "text": "La missione dell'Unione africana in Somalia (in lingua inglese African Union Mission in Somalia, in acronimo AMISOM) \u00e8 stata autorizzata il 19 gennaio 2007 per assicurare la sicurezza e la pace dopo la guerra in Somalia in atto dal 2006. La missione \u00e8 stata approvata dalle Nazioni Unite il 20 febbraio 2007 per assicurare la protezione dei membri del congresso per la riconciliazione nazionale somalo e la messa in sicurezza delle infrastrutture chiave.\nLa durata del mandato \u00e8 stata estesa di volta in volta, l'ultima volta nel luglio 2018, con l'attuale mandato che scade il 31 maggio 2019.\nMissione.\nLa missione fu creata dal Consiglio per la pace e la sicurezza dell'Unione Africana il 19 gennaio 2007 con un mandato di sei mesi ed autorizzata dal Consiglio di Sicurezza delle Nazioni Unite il 21 febbraio 2007, con la Risoluzione 1744. Con la Risoluzione 1772 del 20 agosto 2007, il Consiglio di Sicurezza delle Nazioni Unite incoraggia l'AMISOM a sostenere il governo federale di transizione, mettere in opera una strategia di sicurezza nazionale, formare le forze di sicurezza somale, e contribuire a creare un ambiente sicuro per la distribuzione degli aiuti umanitari.\nIl mandato dell'AMISOM \u00e8 stato successivamente prolungato ogni sei o dodici mesi. L'8 gennaio 2010, il Consiglio di pace e sicurezza dell'Unione Africana lo ha prorogato per un nuovo periodo di dodici mesi. Con la Risoluzione 1910 del 28 gennaio 2010, il Consiglio di Sicurezza delle Nazioni Unite ha autorizzato il mantenimento dell'AMISOM fino al 31 gennaio 2011.\nIn un incontro a porte chiuse svoltosi a Kampala il 22 luglio 2010, i ministri dell'UA avevano concordato di espandere il mandato della missione da un ruolo di peacekeeping a quello di peace-enforcement che avrebbe affrontato pi\u00f9 direttamente la lotta contro Al-Shabaab. La decisione venne subito dopo attacchi bomba mortali nella capitale ugandese nel luglio 2010. Pochi giorni dopo in risposta a pressione dell'ONU l'UA concord\u00f2 di non espandere il mandato ma consent\u00ec comunque bombardamenti preventivi contro Al-Shabaab e promise pi\u00f9 truppe da altri Paesi africani. Il 23 luglio 2010, anche il Gibuti e la Guinea hanno impegnato truppe nell'AMISOM. Inoltre il numero di effettivi \u00e8 cresciuto negli anni seguenti.\nEffettivi.\nNel 2010 la missione contava 5'250 soldati, di cui 2550 forniti dal Burundi e 2700 dall'Uganda.\nIl 17 settembre 2010, un inviato dell'UA ha detto a Nairobi che l'ampiezza della AMISOM era cresciuta da 6'300 a 7'200 soldati dopo che un altro battaglione dall'Uganda si era unito alla forza.\nA dicembre 2010, il Consiglio di Sicurezza dell'ONU con la \"Risoluzione 1964 del 22 dicembre 2010\" appoggi\u00f2 la AMISOM ad aumentare la dimensione autorizzata della missione a 12'000 truppe ed allo stesso tempo informative dicono che l'Uganda aveva promesso altre 1'800 persone e il Burundi altre 850. Nel marzo 2011 il Burundi ha inviato altri 1'000 soldati all'AMISOM, portando il numero totale di soldati burundesi dispiegati a 4'400.\nI suoi effettivi sono passati a 8'375 il 25 febbraio 2011, a 9'700 nel novembre 2011, 12'000 erano attesi per il 2012 di cui 850 militari del Gibuti a fine 2011 e un contingente della Sierra Leone per l'estate 2012 e 20'000 richiesti.\nInoltre da ottobre 2011 anche il Kenya ha inviato delle forze coordinate con l'esercito somalo nell'operazione Linda nchi contro gli Al-Shabaab nel sud della Somalia, con una missione parallela ufficialmente guidata dall'esercito somalo, con le forze keniane con un ruolo di supporto. Il 12 novembre il governo keniano concord\u00f2 di sottomettere le proprie forze al comando dell'AMISOM.\nNel febbraio 2012, il Consiglio di Sicurezza dell'ONU acconsent\u00ec nuovamente ad incrementare il numero di truppe dispiegate dell'AMISOM, da 12'000 a 17'731, dopo una serie di successi contro combattenti di al-Shabaab che avevano in precedenza posizioni nelle aree centrali e meridionali del Paese. Nello stesso mese il Comandante dell'UA Fred Mugisha sugger\u00ec che Al-Shabaab era \"al suo punto di minimo\" e sarebbe \"implosa in un prossimo futuro\" dovuto a successive sconfitte militari cos\u00ec come all'esodo verso la Penisola Arabica di centinaia di combattenti del gruppo. Pertanto a marzo 2012 il Kenya indic\u00f2 che avrebbe mandato 5'000 soldati per unirsi alla coalizione. Analisti ritenevano che i rinforzi delle truppe dell'UA avrebbero aiutato il governo somalo ad espandere gradualmente il proprio controllo del territorio. I successi militari contro gli islamisti indussero anche gli Stati Uniti a intensificare gli sforzi per allenare ed equipaggiare le truppe AMISOM per eliminare gli insorti Al-Shabaab e limitarne l'influenza.\nA inizio giugno 2012, il contingente keniano, ufficialmente di 4631 soldati, \u00e8 stato integrato nella Missione dell'Unione africana in Somalia.\nNel novembre 2013, anche l'Etiopia ha annunciato che avrebbe integrato le proprie truppe dispiegate in Somalia nella forza multinazionale AMISOM. Il Ministro degli Esteri della Somalia Fowzia Haji Yussuf approv\u00f2 la decisione dichiarando che ci\u00f2 avrebbe galvanizzato la campagna della AMISOM contro gli insorti. L'annuncio dell'Etiopia venne un mese dopo un fallito attacco bomba di Al-Shabaab nella capitale etiope Addis Ababa, e una settimana dopo che l'Etiopia ricevette una nuova minaccia terroristica da parte del gruppo. Secondo il portavoce del Ministero degli Affari Esteri etiope, l'ambasciatrice Dina Mufti, la decisione di unirsi all'AMISOM \u00e8 volta a rendere pi\u00f9 sicura l'operazione di peacekeeping. Analisti hanno suggerito che la mossa fosse motivata soprattutto da considerazioni finanziarie, mettendo i costi operativi nel budget della missione AMISOM. La lunga esperienza dell'Etiopia nel territorio somalo, il suo equipaggiamento, gli elicotteri, e la possibilit\u00e0 di un migliore coordinamento, avrebbero aiutato l'avanzata della missione. D'altra parte vi era un certo disagio per l'ingresso dell'Etiopia nell'AMISOM a causa del pesante intervento dell'Etiopia nel 2006 e vi erano timori che Al Shabaab potesse usare il risentimento dei somali verso l'Etiopia come un grido di battaglia e per attirare nuovi membri.\nNel dicembre 2013, il governo statunitense ha stabilito una cellula di coordinamento militare a Mogadiscio su richiesta dell'AMISOM e del governo somalo. L'unit\u00e0 consiste di una piccola squadra di meno di cinque consiglieri, inclusi pianificatori e comunicatori tra AMISOM e autorit\u00e0 somale. Essa deve fornire supporto di consulenza e pianificazione alle forze alleate per accrescerne la capacit\u00e0 e promuovere pace e sicurezza nel Paese e nella regione.\nA inizio 2016, l'AMISOM contava 22'000 uomini, di cui 6000 dell'Uganda, 5400 del Burundi, 4400 dell'Etiopia e 3600 del Kenya.\nQueste forze si battono contro Al-Shabaab in una guerra asimmetrica. Le perdite umane tra il 2007 ed il 2011 sono state di circa 250 soldati uccisi.\nNel luglio 2018, in occasione del rinnovo del mandato, \u00e8 stato stabilito come obiettivo la riduzione del numero delle truppe a un massimo di 20'626 entro febbraio 2019.\nAccuse di stupri.\nSecondo l\u2019ONG Human Rights Watch (HRW), i soldati della forza dell'Unione Africana in Somalia (AMISOM) hanno stuprato e sfruttato sessualmente donne e giovani somale nelle loro basi di Mogadiscio.\n\u00ab I soldati dell'UA, attraverso intermediari somali, hanno utilizzato una variet\u00e0 di tattiche, tra cui gli aiuti umanitari, per costringere delle donne e delle giovani vulnerabili a delle attivit\u00e0 sessuali. Hanno anche violentato ed aggredito sessualmente delle donne venute a cercare un aiuto medico o dell'acqua alle basi dell\u2019AMISOM \u00bb, ha dettagliato HRW.\n\u00ab I paesi che hanno inviato truppe, l'Unione Africana (UA) e i donatori che finanziano l\u2019AMISOM dovrebbero interessarsi urgentemente di questi abusi e rinforzare le procedure in Somalia affinch\u00e9 sia resa giustizia \u00bb, ha osservato l\u2019ONG di difesa dei diritti dell'Uomo in questo rapporto di 71 pagine.\nVittime e principali incidenti.\nSecondo il SIPRI, 1'039 soldati AMISOM sono stati uccisi in azioni tra il 1 gennaio 2009 e il 31 dicembre 2013, con altri 69 incidenti mortali nel 2014 (per AMISOM) portando il totale a 1'108 morti dal 2009 al 2014.\nMarzo 2007\u2013Febbraio 2011.\nI registri della struttura medica AMISOM indicavano che 110 soldati ugandesi e 95 burundesi sono morti tra marzo 2007 e febbraio 2011 in Somalia. Altri 798 soldati AMISOM sono stati feriti. Alcuni degli incidenti pi\u00f9 mortali sono stati:\nQueste furono all'epoca le perdite pi\u00f9 ingenti dall'inizio della missione AMISOM. Dei soldati uccisi 43 furono confermati come burundesi e 10 come ugandesi. Inoltre 110 dei feriti furono bugandesi. Oltre ai 43 uccisi in azione, altri 4 soldati burundesi furono dichiarati dispersi in azione."}
{"id": "860948", "revid": "15277137", "url": "https://it.wikipedia.org/wiki?curid=860948", "title": "Stoccolma (comune)", "text": ""}
{"id": "860952", "revid": "123232659", "url": "https://it.wikipedia.org/wiki?curid=860952", "title": "Contrabbandieri di musica", "text": "Contrabbandieri di musica \u00e8 un album del 1987 di Goran Kuzminac."}
{"id": "860956", "revid": "725647", "url": "https://it.wikipedia.org/wiki?curid=860956", "title": "Denis Verdini", "text": "Biografia.\nNato a Fivizzano in Toscana, da giovanissimo si trasferisce a Campi Bisenzio con la famiglia. Titolare di macellerie (si occupava soprattutto di import-export), si laurea in scienze politiche all'Istituto Cesare Alfieri di Firenze (con professore Giovanni Spadolini di cui diventer\u00e0 uomo di fiducia e vicino di casa) e si specializza come dottore commercialista, esercitando a lungo la professione insieme al fratello Ettore prima di divenire nel 1991, grazie a un circolo di imprenditori fiorentini, presidente della Cassa Rurale e Artigiana di Campi Bisenzio, divenuta poi Credito Cooperativo Fiorentino (banca in orbita DC). Con lui triplicano i soci da 300 a 1000, il capitale da 7 milioni sale a oltre 50 milioni di euro e la banca sbarca a Firenze con sette nuovi sportelli.\n\u00c8 assistente docente di \"Storia delle dottrine economiche\" alla Libera universit\u00e0 internazionale degli studi sociali Guido Carli (Luiss) di Roma nell'anno accademico 1996-97. Cultore di storia economica, approfondisce gli studi su banca e moneta. Nel corso degli anni diventa azionista de \"Il Foglio\", \"Il Giornale della Toscana\" e \"Metropoli\". \u00c8 anche socio di un ristorante a Campi Bisenzio.\nCarriera politica.\nDal PRI a Forza Italia.\nConsigliere di quartiere per il PSI a fine anni '80, diventa poi esponente del Partito Repubblicano Italiano di Spadolini nella \"Prima Repubblica\". In occasione delle elezioni politiche del 1992 \u00e8 candidato alla Camera nella circoscrizione Firenze-Pistoia ma con 3847 preferenze non viene eletto. Alle politiche del 1994 si ripresenta col Patto per l'Italia, in quota Patto Segni (lista che accoglieva al suo interno i repubblicani), presentandosi nel collegio uninominale di Sesto Fiorentino, in cui ottiene il 14,61% dei voti senza venire eletto.\nDopo lo sfaldamento della coalizione centrista, aderisce a Forza Italia e si candida alle elezioni regionali toscane del 1995 nella lista Forza Italia-Polo Popolare (con candidato presidente Paolo Del Debbio), venendo eletto nella circoscrizione provinciale di Firenze, con 2.856 preferenze. Diventa vicepresidente del Consiglio regionale, membro della commissione Attivit\u00e0 produttive e della commissione di Vigilanza.\nNel 1997 Verdini sostiene Giuliano Ferrara nella campagna elettorale per il seggio del Mugello, elezione in cui, vigente il sistema maggioritario, Ferrara perde contro l'ex PM Antonio Di Pietro. Diventa poi socio al 15% de \"Il Foglio\" di Ferrara.\nIn vista delle elezioni regionali toscane del 2000 viene ventilata una sua candidatura alla presidenza della regione, ma Silvio Berlusconi (Forza Italia) e Gianfranco Fini (Alleanza Nazionale) gli preferiscono Altero Matteoli, poi risultato sconfitto da Claudio Martini. Verdini viene comunque eletto nella circoscrizione provinciale di Firenze con 7.166 preferenze e diventa vicepresidente del Consiglio regionale, membro della commissione Affari istituzionali e della commissione speciale Statuto.\nNel 2001 Verdini si candida alla Camera nelle file di Forza Italia e viene eletto nella quota proporzionale del collegio fiorentino dove \u00e8 terzo in lista dopo Paolo Bonaiuti e Roberto Tortoli. Si dimette da consigliere regionale e al suo posto subentra il 4 luglio di quell'anno Paolo Marcheschi.\nAlle elezioni regionali toscane del 2005 \u00e8 eletto nella circoscrizione di Firenze per la lista di Forza Italia, sempre nel listino bloccato, poi rassegna le dimissioni da consigliere regionale per incompatibilit\u00e0 con la carica di parlamentare: \u00e8 sostituito da Angelo Pollina nella prima seduta consiliare il 5 maggio.\nAlle elezioni politiche del 9-10 aprile 2006, indicato nel listino bloccato sempre senza preferenze, \u00e8 riconfermato deputato della Repubblica al Parlamento Italiano per la XV Legislatura.\nDopo le elezioni politiche del 13-14 aprile 2008 \u00e8 nominato Coordinatore Nazionale di Forza Italia. Gestisce la fusione del suo partito con Alleanza Nazionale. Nel 2009, dopo la nascita del Popolo della Libert\u00e0, \u00e8 creato l'ufficio di Coordinatore Nazionale che \u00e8 ricoperto da tre persone: Verdini ne fa parte insieme a Sandro Bondi e Ignazio La Russa.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia. Il 24 marzo 2014 diventa membro del Comitato di Presidenza di Forza Italia.\nLa rottura con Berlusconi e il sostegno al Governo Renzi.\nDiventa poi il fautore del \"Patto del Nazareno\" tra Berlusconi e il segretario del PD Matteo Renzi riguardante una collaborazione su riforme costituzionali (titolo V e Senato \"Camera delle Autonomie\") e legge elettorale \"Italicum\", patto sancito il 18 gennaio 2014.\nLa fine dei rapporti \u00e8 sancita con l'elezione di Sergio Mattarella come Presidente della Repubblica il 31 gennaio 2015; Verdini viene man mano allontanato dal cosiddetto \"cerchio magico\" di Berlusconi composto da Mariarosaria Rossi, Francesca Pascale, Deborah Bergamini e Giovanni Toti.\nIl 23 luglio dello stesso anno, dopo aver pranzato con Berlusconi, annuncia la sua fuoriuscita da Forza Italia, ritenendosi troppo distante dalle politiche intraprese dal partito. Infine il 29 luglio presenta i nuovi gruppi parlamentari di \"Alleanza Liberalpopolare-Autonomie\", dichiarando di voler sostenere il disegno di legge di riforma della Costituzione promosso dal governo Renzi.\nIl 14 luglio 2016 con l'adesione al gruppo ALA del viceministro all'Economia Enrico Zanetti (Scelta Civica) il gruppo di Verdini ha cos\u00ec un suo membro in rappresentanza nel governo.\nIl nuovo governo Gentiloni.\nDopo il referendum costituzionale in Italia del 2016 vinto dal fronte del NO, il Governo Renzi si dimette e il Presidente della Repubblica Sergio Mattarella, dopo aver avviato un veloce giro di consultazioni, incarica il Ministro degli esteri Paolo Gentiloni di formare un nuovo esecutivo. Il premier incaricato accetta con riserva, avviando le sue personali consultazioni, e il 12 dicembre 2016 stila la lista dei ministri che porta al Quirinale. Nella lista non sono presenti esponenti del movimento politico di Verdini il quale, insieme all'ex Vice ministro al Ministero dell'economia e delle finanze Enrico Zanetti, non voter\u00e0 la fiducia al nascente Governo Gentiloni.\nIl 26 ottobre 2017 Verdini e il suo gruppo, insieme alla maggioranza e a parte del centro-destra, vota a favore del Rosatellum, la nuova legge elettorale.\nAlle elezioni politiche del 4 marzo 2018 si candida come leader della lista \"Partito Repubblicano Italiano - ALA\", tuttavia non ricandidandosi pi\u00f9 in Parlamento.\nHa inoltre affermato che alle medesime elezioni politiche ha votato il Partito Democratico alla Camera e Forza Italia al Senato.\nDopo l'esperienza politica.\nIl 12 febbraio 2018 Verdini viene nominato presidente del ramo editoria del Gruppo Tosinvest, di propriet\u00e0 dell\u2019ex collega Antonio Angelucci. In seguito diviene editorialista del quotidiano romano \"Il Tempo\". Nell\u2019aprile 2019 Verdini lascia la presidenza della Tosinvest in contrasto con il figlio di Angelucci, concludendo anche la sua collaborazione con \"Il Tempo\".\nIn carcere per bancarotta e gli arresti domiciliari.\nIl 3 novembre 2020, poche ore dopo la condanna in via definitiva della Corte di Cassazione a 6 anni e mezzo per il crac del Credito cooperativo fiorentino, si costituisce nel carcere di Rebibbia.\nIl 27 settembre 2021 viene condannato in primo grado con rito abbreviato per traffico di influenze.\nVita privata.\nVive a Firenze e si \u00e8 sposato due volte, la seconda con Simonetta Fossombroni (ex annunciatrice di TeleToscana nonch\u00e9 segretaria di Spadolini); ha tre figli: Diletta dal primo matrimonio, Tommaso e Francesca dal secondo. Il secondogenito \u00e8 socio di Aldo Gucci, rampollo della maison di moda fiorentina, nel format di ristorazione \"PaStation\", con due locali a Firenze e Roma. L'ultimogenita Francesca \u00e8 fidanzata con Matteo Salvini.\nProcedimenti giudiziari.\nViolazione della legge elettorale.\nNel 1992 avrebbe usato una carta della sua banca, che allora si chiamava ancora Cassa Rurale e Artigiana, per promuovere a soci e clienti della stessa la sua candidatura alla Camera in vista delle elezioni politiche. Viene cos\u00ec messo sotto accusa per violazione della legge elettorale ma verr\u00e0 archiviato.\nViolenza sessuale.\nNel luglio 2001, appena eletto deputato, la PM Angela Pizzi chiede il rinvio a giudizio per lui con l'accusa di violenza sessuale per avere aggredito una cliente della sua banca, il Credito Cooperativo Fiorentino di Campi Bisenzio. Verdini si difende affermando che alle 15.30 del 6 dicembre 1999, il momento dell'aggressione, stava partecipando al funerale dell'ex presidente della banca Onorato Nannicini alla presenza di molti testimoni.\nNella primavera del 2000 aveva denunciato per estorsione il marito della donna che lo aveva minacciato con una pistola, chiedendogli del denaro: questi sostenne di non aver minacciato il politico, ma di avergli solo contestato le violenze alla moglie e come risposta il 1\u00ba giugno lo denuncia per ingiurie e diffamazione, mentre la moglie presenta la querela. Per la polizia e per la PM la violenza \u00e8 compatibile con la partecipazione al funerale, ma di diverso avviso sono il GIP Antonio Crivelli che il 26 luglio lo proscioglie dall'accusa e la Procura Generale che non presenta ricorso contro il proscioglimento. La Pizzi e il Procuratore della Repubblica Ubaldo Nannucci presentano ricorso.\nIl 23 marzo 2002 la Corte d'Appello decide ugualmente per il processo a Verdini con la PM che chiede una condanna a 3 anni e 5 mesi e l'avvocato della signora che chiede un risarcimento di 100.000 euro per danni morali. Il 22 novembre seguente Verdini viene assolto con formula piena dall'accusa di violenza sessuale perch\u00e9 \"il fatto non sussiste\" e con la formula del dubbio da quella di molestie telefoniche.\nP3.\nNel maggio 2010 viene indagato dalla Procura di Roma in riguardo a un'inchiesta su un presunto comitato d'affari, la cosiddetta \"cricca\", che avrebbe gestito degli appalti pubblici in maniera illecita.\nIl 23 luglio in una lettera resa pubblica il 26 luglio Verdini si dimette da presidente e consigliere del consiglio di amministrazione del Credito Cooperativo Fiorentino a causa dello scandalo P3 che lo vede coinvolto per corruzione e violazione della Legge Anselmi sulle societ\u00e0 segrete. Verdini afferma: \"Su di me scatenata una tempesta mediatica e queste accuse rischiano di gettare ombra sulla banca\". Per solidariet\u00e0 a Verdini si dimette dopo poche ore tutto il consiglio di amministrazione del credito. Alcuni politici tra cui Fini ne chiedono le dimissioni anche dagli incarichi politici.\nDall'inchiesta emerge che il 23 settembre 2009 avrebbe avuto luogo un incontro presso l'abitazione di Denis Verdini, incontro a cui avrebbero preso parte l'imprenditore e faccendiere Flavio Carboni, il senatore del Pdl Marcello Dell'Utri e il sottosegretario alla Giustizia, Giacomo Caliendo, i magistrati Antonio Martone e Arcibaldo Miller, oltre ad Arcangelo Martino e Raffaele Lombardi. In questa riunione si sarebbe delineata la strategia di persuasioni indebite da adottare sui giudici della Consulta intorno all'approvazione del lodo che il 7 ottobre seguente verr\u00e0 poi bocciato perch\u00e9 ritenuto incostituzionale. Il leader dell'Italia dei Valori Antonio Di Pietro definisce la cupola che si sarebbe costruita attorno a Flavio Carboni una \u00ab\"nuova loggia massonica\"\u00bb, con le stesse caratteristiche della vecchia loggia Propaganda 2. Pier Luigi Bersani, leader del Partito Democratico, chiede all'esecutivo di far luce sulla vicenda, mentre il senatore e capogruppo dell'UDC Giampiero D'Alia richiede l'intervento della Commissione parlamentare Antimafia.\nNell'agosto del 2011 la Procura di Roma annuncia di aver chiuso l'inchiesta P3.\nIl 5 novembre 2014 Denis Verdini viene rinviato a giudizio per corruzione. Il processo prende il via il 5 febbraio 2015 davanti alla IX sezione penale.\nIl 16 marzo 2018 Verdini \u00e8 assolto dall'accusa di far parte dell\u2019associazione ma viene condannato a 1 anno e 3 mesi (e a pagare una multa di 600.000 euro) per il solo finanziamento illecito al partito; per lui la Procura l'11 novembre 2016 aveva chiesto una pena a 4 anni.\nTerremoto dell'Aquila.\nNel dicembre 2010 Verdini viene indagato con l'accusa di tentato abuso d'ufficio insieme all'imprenditore Riccardo Fusi riguardo ai 4 appalti da 21 milioni di euro assegnati per la ricostruzione post terremoto all'Aquila: il politico avrebbe favorito il Consorzio Federico II nel quale era presente Fusi e tre imprenditori aquilani. Gi\u00e0 nell'ottobre 2011 i due vengono prosciolti dal G.U.P. perch\u00e9 il fatto non sussiste e il reato che veniva contestato era assente dai presupposti normativi dopo che ad agosto la Camera aveva negato l'autorizzazione a utilizzare le intercettazioni riguardanti Verdini.\nP4.\nIl 12 giugno 2012 la Giunta per le autorizzazioni della Camera dei deputati accorda ai magistrati di utilizzare le intercettazioni (34 in tutto) che coinvolgono Denis Verdini nell'ambito dell'inchiesta sulla P4. Il PdL \u00e8 l'unico partito a votare contro.\nCredito Cooperativo Fiorentino.\nLa Banca d'Italia, con delibera unanime del Direttorio del 20 luglio 2010, propone al Ministro dell'economia e delle finanze \"la sottoposizione dell'azienda alla procedura di amministrazione straordinaria per gravi irregolarit\u00e0 nell'amministrazione e gravi violazioni normative\". Con decreto del 27 luglio il Ministro dell'Economia dispone il commissariamento della banca. Il 14 agosto la Banca d'Italia contesta a Verdini un conflitto d'interessi pari a 60,5 milioni di euro per la banca di cui \u00e8 stato amministratore. Nel marzo 2012 l'istituto, sottoposto dalla Banca d'Italia a liquidazione coatta amministrativa, cessa di esistere. Le attivit\u00e0 sono acquisite da Chiantibanca mentre le sofferenze sono acquisite dal fondo nazionale di garanzia delle Bcc.\nIl 14 marzo 2013 i pm di Firenze chiedono il rinvio a giudizio per Verdini per il procedimento sulla gestione del Credito Cooperativo Fiorentino.\nNel luglio 2014 il GUP di Firenze Fabio Frangini accoglie la richiesta dei PM. Viene fissata la prima udienza per il 21 aprile 2015. Verdini dovr\u00e0 rispondere per truffa ai danni dello Stato.\nIl 23 luglio 2015 viene rinviato a giudizio dal GUP di Firenze nell'ambito di un procedimento in cui viene ipotizzata la bancarotta fraudolenta per il fallimento di un'impresa edile di Campi Bisenzio che aveva un debito di 4 milioni di euro con il Credito cooperativo fiorentino presieduto da Verdini. La prima udienza del processo si terr\u00e0 il 13 ottobre.\nIl 2 marzo 2017 per il fallimento della banca in primo grado viene condannato a 9 anni di reclusione e all'Interdizione perpetua dai pubblici uffici.\nIl 3 luglio 2018 in appello viene condannato a 6 anni e 10 mesi; \u00e8 stata riconosciuta una continuazione tra il reato di bancarotta per la banca e la parte del processo riguardante l\u2019editoria e la procura generale inoltre aveva contestato il reato di associazione a delinquere a Verdini che per quell'accusa era gi\u00e0 stato assolto in primo grado. Lo stesso Verdini in aula, alla fine dell'arringa dei suoi difensori, aveva detto: \u201cNon \u00e8 vero che volevo far fallire la banca. Io ho dato tutto per quella banca. Ho preso le ceneri di una piccola banca e l\u2019ho fatta sviluppare, trasformandola in una comunit\u00e0. Persone con cui sono nato e cresciuto, e che sono morte prematuramente, in questo processo sono state sbatacchiate dagli eventi\u201d.\nIl 3 novembre 2020 Verdini viene condannato in via definitiva a 6 anni e mezzo di reclusione per bancarotta mentre per altri 4 mesi di pena vengono prescritti i reati di truffa allo Stato sui contributi all\u2019editoria. La stessa sera si presenta ai cancelli del carcere romano di Rebibbia per costituirsi.\nIl 29 gennaio 2021 gli vengono concessi temporaneamente gli arresti domiciliari per motivi di salute a causa della grave situazione in cui versa il carcere di Rebibbia dopo il forte incremento dei casi da Covid-19 registrato nelle ultime settimane.\nImmobile in via della Stamperia.\nIl 12 dicembre 2012 viene rinviato a giudizio con l'accusa di finanziamento illecito e truffa aggravata: la societ\u00e0 \"Estate 2\", amministrata dal senatore amico Riccardo Conti, il 31 gennaio 2011 di quell'anno avrebbe acquistato un immobile in via della Stamperia, in centro a Roma, per 26 milioni di euro dal Fondo Omega di Intesa Sanpaolo per poi rivenderlo poche ore dopo all'Enpap di Angelo Arcicasa, anch'esso indagato, generando cos\u00ec una plusvalenza sospetta di 18 milioni.\nIl 22 novembre 2014 i tre vengono rinviati a giudizio.\nIl 5 luglio 2018 la Procura di Roma chiede 2 anni di reclusione per Verdini.\nSettemari.\nNell'aprile 2013, nell'ambito di un'inchiesta per truffa per una presunta indebita percezione di fondi per l'editoria, la Procura della Repubblica di Firenze emette un'ordinanza attraverso la quale la Guardia di Finanza sequestra beni per 12 milioni di euro alla societ\u00e0 \"Settemari\" di Verdini, Massimo Parisi e altre persone.\nAppalto della Scuola Marescialli.\nIn relazione alle presunte irregolarit\u00e0 legate all'appalto per la Scuola Marescialli di Firenze vengono prima arrestati nel 2010 e poi condannati nel 2012 il provveditore delle opere pubbliche della Toscana Fabio De Santis (3 anni e 8 mesi), il presidente del consiglio dei lavori pubblici Angelo Balducci (3 anni e 8 mesi), l'avvocato Guido Cerruti e l'imprenditore Francesco Maria De Vito Piscicelli (2 anni e 8 mesi) mentre le posizioni di Verdini e dell'imprenditore della Btp Riccardo Fusi sono stralciate. Verdini si sarebbe attivato affinch\u00e9 Fusi venisse aiutato nei suoi affari e De Santis nominato provveditore con l'aiuto dell'allora Ministro delle Infrastrutture Altero Matteoli.\nIl 9 aprile 2014 il Senato d\u00e0 l'autorizzazione all'uso delle intercettazioni riguardanti Verdini che il 19 novembre seguente viene rinviato a giudizio dal gup Cinzia Parasporo per concorso in corruzione.\nIl processo inizia il 10 aprile 2015 davanti ai giudici della VII sezione penale del tribunale di Roma.\nIl 17 marzo 2016 viene condannato a 2 anni di reclusione con pena sospesa per concorso in corruzione. Pochi mesi dopo il processo si conclude con la prescrizione.\nSociet\u00e0 Toscana Edizioni.\nIl 25 novembre 2014 viene indagato dalla Procura di Firenze insieme al collega Massimo Parisi con l'accusa di bancarotta fraudolenta in riguardo al fallimento della Societ\u00e0 Toscana Edizioni, debitoria nei confronti del Credito Fiorentino di Verdini, avvenuto nel febbraio 2014: i due esponenti politici nel 2005 si sarebbero appropriati di 1,3 milioni di euro della societ\u00e0 vendendo le quote della Nuova Toscana Editrice, controllata da loro al 40% e con un capitale di 62.000 euro. Vengono messi sotto inchiesta anche i vertici di allora della Toscana Edizioni. Questo processo \u00e8 collegato ad altri due processi riguardanti Verdini, quello del Credito Fiorentino con 20 milioni di euro di contributi a Il Giornale della Toscana e quello della P3 con Flavio Carboni e altre due persone che nel 2009 versano 800.000 euro alla Nuova Toscana Editrice per rilevare delle quote.\nIl 18 aprile 2016 viene rinviato a giudizio con l'accusa di bancarotta fraudolenta. L'11 aprile 2018 il PM Turco chiede una condanna a 3 anni per Verdini e 2 per Parisi. Il 13 settembre seguente il Tribunale di Firenze lo condanna per\u00f2 a 5 anni e mezzo con interdizione perpetua dai pubblici uffici; 5 anni invece per Parisi.\nCaso CONSIP.\nIl 27 settembre 2021 il GUP del Tribunale di Firenze condanna Verdini, in rito abbreviato, alla pena di un anno per turbativa d'asta, in uno dei filoni dell'inchiesta CONSIP."}
{"id": "860957", "revid": "767487", "url": "https://it.wikipedia.org/wiki?curid=860957", "title": "Andrij Serdinov", "text": "Specializzato nella farfalla, ha vinto una medaglia di bronzo alle Olimpiadi di Atene 2004 nei 100\u00a0m farfalla."}
{"id": "860958", "revid": "74801", "url": "https://it.wikipedia.org/wiki?curid=860958", "title": "Botkyrka", "text": "Botkyrka \u00e8 un comune svedese di abitanti, situato nella contea di Stoccolma. Il suo capoluogo \u00e8 la cittadina di Tumba.\nNello stemma della citt\u00e0 \u00e8 rappresentato San Botvido.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "860959", "revid": "2187884", "url": "https://it.wikipedia.org/wiki?curid=860959", "title": "I sette re di Roma", "text": "I sette re di Roma \u00e8 uno spettacolo teatrale di Luigi Magni rappresentato per diverse stagioni al teatro Sistina di Roma a partire dal 14 febbraio 1989. La regia \u00e8 di Pietro Garinei.\nLo spettacolo vide Gigi Proietti vestire i panni di molteplici personaggi tra cui, appunto, quelli dei leggendari re della citt\u00e0 eterna, rivisti in chiave comica; Simona Patitucci interpret\u00f2 invece la parte di Orazia. Narratore fu Gianni Bonagura nelle vesti di Giano. Vicino alla migliore tradizione del musical all'italiana, \"I sette re di Roma\" venne musicato da Nicola Piovani."}
{"id": "860961", "revid": "1784425", "url": "https://it.wikipedia.org/wiki?curid=860961", "title": "Abdullahi Yusuf Ahmed", "text": "Ahmed \u00e8 stato uno dei pi\u00f9 importanti uomini politici della Somalia dall'inizio della Guerra civile somala. Ufficiale dell'Esercito Nazionale Somalo e pluridecorato eroe di guerra, Ahmed \u00e8 stato tra i creatori del Fronte Democratico per la Salvezza della Somalia, movimento d'opposizione al regime di Siad Barre, ed uno dei fondatori dello Stato autonomo somalo del Puntland, di cui \u00e8 stato anche il primo Presidente. Successivamente ha giocato un ruolo fondamentale nella nascita del Governo Federale di Transizione, che \u00e8 anche stato il primo a guidare ricoprendo l'incarico di Presidente della Somalia dall'ottobre 2000 al dicembre 2004.\nPrimi anni e carriera militare.\nAbdullahi Yusuf Ahmed nacque nel 1934 a Gallacaio, capoluogo della regione centrosettentrionale somala del Mudugh. Apparteneva alla cabila dei Migiurtini, sottoclan dei Darod.\nTerminata l'istruzione scolastica superiore studi\u00f2 Giurisprudenza all'Universit\u00e0 nazionale somala. Entrato nell'esercito somalo negli anni cinquanta, si trasfer\u00ec all'estero per il proprio addestramento militare, ottenendo la laurea in topografia militare in Unione Sovietica alla prestigiosa Accademia militare Frunze. In seguito continu\u00f2 l'addestramento in Italia.\nDiventato ufficiale nel 1960, nel 1964 partecip\u00f2 alla guerra tra Somalia ed Etiopia e fu decorato per il coraggio dimostrato in battaglia.\nTra il 1965 ed il 1968 fu addetto militare presso l'ambasciata della Somalia a Mosca.\nNel 1969 il generale Siad Barre, Comandante in Capo dell'esercito, prese il potere con un colpo di Stato. Ahmed neg\u00f2 il proprio appoggio al golpe e per questo fu imprigionato. Rilasciato nel 1975 e riabilitato da Barre, Ahmed fu impegnato nel 1977-78 nella Guerra dell'Ogaden contro l'Etiopia, in cui comand\u00f2 il fronte meridionale.\nPer gli sforzi sostenuti nel conflitto Ahmed fu di nuovo decorato al valore, ma gli fu negato il grado di generale e rimase colonnello per tutto il resto della sua carriera militare, forse a causa del suo passato politico non ortodosso.\nFronte Democratico per la Salvezza della Somalia.\nNel 1978 Ahmed partecip\u00f2 ad un tentativo fallito di rovesciare la dittatura di Barre assieme ad un gruppo di ufficiali appartenenti al proprio clan, i Migiurtini. Originariamente previsto per il 12 aprile, il colpo di Stato militare fu tuttavia anticipatamente messo in atto il 9 dello stesso mese per paura che eventuali fughe di notizie potessero mandare tutto a monte. Tuttavia Ahmed, che allora si trovava nella regione meridionale di Gedo, non fu informato di quest cambiamento di data e lo stesso 9 aprile fu avvertito del gi\u00e0 avvenuto fallimento del colpo di mano con un messaggio in codice. Quasi tutti i partecipanti al golpe furono eliminati con esecuzioni sommarie, ma Ahmed e parecchi altri colonnelli riuscirono a fuggire all'estero.\nAlla fine del 1978 Ahmed contribu\u00ec a fondare, in Etiopia, il Fronte per la Salvezza della Somalia (\"Somali Salvation Front\"), diventato l'anno successivo Fronte Democratico per la Salvezza della Somalia (\" Somali Salvation Democratic Front\", SSDF): fu il primo di tanti movimenti di opposizione alla dittatura di Siad Barre. Di l\u00ec a poco si sarebbero tuttavia manifestate alcune divergenze con l'ala moderata del partito guidata da Abdirahman Aidid Ahmad, finch\u00e9 questi fu ucciso (insieme a un giornalista, Ikar Haji Mohamed) in un agguato commissionato dallo stesso Ahmed, presso Dire Daua.\nIl SSDF riusc\u00ec in ogni caso a sottrarre alle forze di Barre il controllo d alcune aree della Somalia, tanto che il governo comunista etiope, il Derg, ne reclam\u00f2 subito la sovranit\u00e0. Ahmed si oppose e per questo fu arrestato dalle autorit\u00e0 etiopi nel 1985 ed rimase in carcere fino al 1990, anno della caduta del Derg.\nPuntland.\nRilasciato dal nuovo governo etiope Ahmed torn\u00f2 in Somalia. Il regime di Barre cadde definitivamente nel gennaio del 1991, ma questo non apr\u00ec la strada ad un nuovo corso democratico ed anzi fu l'inizio della guerra civile somala.\nNel 1992 Ahmed guid\u00f2 le truppe che scacciarono da Bosaso i miliziani dell'organizzazione fondamentalista islamica Al-Itihaad al-Islamiya, legata ad Al-Qaeda ed i cui uomini avevano preso il controllo della citt\u00e0.\nNel 1998 Ahmed fu il principale fondatore e leader politico dello Stato del Puntland, dichiaratosi autonomo ma non indipendente dalla Somalia. Il 23 luglio dello stesso anno Ahmed fu eletto dal Parlamento monocamerale Presidente del Puntland ed il suo mandato termin\u00f2 il 1\u00ba luglio 2001. Tuttavia contest\u00f2 l'elezione del suo successore Jama Ali Jama e combatt\u00e9 vittoriosamente contro di lui riconquistando la carica di Presidente del Puntland, che ricopr\u00ec fin all'elezione nel 2004 a Presidente della Somalia.\nGoverno Federale di Transizione.\nIl 10 ottobre 2004 durante una sessione tenutasi a Nairobi, Kenya, Ahmed fu eletto dal parlamento di transizione somalo Presidente del Governo Federale di Transizione (\"Transitional Federal Government\", TFG) di cui era stato tra i fondatori all'inizio dello stesso anno. Il suo predecessore e sfidante, il Presidente Abdiqasim Salad Hassan, ha accettato pacificamente la sconfitta elettorale e lasciato la carica. Prest\u00f2 giuramento e si insedi\u00f2 il 14 dicembre, data ufficiale di inizio del suo mandato presidenziale.\nProblemi interni.\nCome lo stesso nome indicava, il TFG era un governo transitorio incaricato di gestire la fase preparatoria per la nascita di un nuovo, stabile governo somalo.\nObiettivi del TFG erano quelli di estendere il controllo del governo centrale a tutto il territorio nazionale, porre fine alla guerra civile, fornire alla Somalia nuove e solide istituzioni ed iniziare la ricostruzione. Per questo furono create le Istituzioni Federali di Transizione, previste gi\u00e0 dalla Carta Federale di Transizione, documento costituzionale che aveva dato vita al nuovo governo ed in generale al nuovo assetto politico-istituzionale del paese.\nNonostante fosse l'unica autorit\u00e0 centrale somala formalmente riconosciuta a livello internazionale, il TFG guidato da Ahmed incontr\u00f2 tuttavia enormi difficolt\u00e0 ad affermarsi, anche a causa di contrasti interni, in particolare con i signori della guerra, all'epoca ancora potentissimi, molti dei quali erano presenti nel Parlamento Federale di Transizione e detenevano l'effettivo controllo di vaste zone del paese. Il primo problema sorse sulla sede del TFG, che Ahmed ed il Primo Ministro Ali Mohammed Ghedi non vollero a Mogadiscio per motivi di sicurezza. Il governo fu quindi stabilito a Giohar e Baidoa, e trasferito a Mogadiscio solo nel dicembre 2006, quando l'esercito somalo conquist\u00f2 la sconfiggendo l'Unione delle Corti Islamiche.\nLa costituzione e l'invio in Somalia di un'eventuale missione di peacekeeping fu un altro punto di discordia, soprattutto riguardo all'eventuale inclusione al suo interno delle truppe dell'Etiopia, accusata di sostenere i signori della guerra per tenere costantemente indebolita la Somalia. La missione ebbe effettivamente inizio nel febbraio 2007: denominata AMISOM, \u00e8 stata organizzata dall'Unione Africana ed approvata dall'ONU. le truppe dell'Etiopia e degli altri paesi confinanti con la Somalia non vi partecipano.\nA causa della mancanza di risorse umane e finanziarie, unitamente alla generale indifferenza della comunit\u00e0 internazionale, Ahmed fu costretto a trasferire truppe e fondi dal Puntland al governo centrale di Mogadiscio. Questo ha avuto effetti negativi sulla sicurezza e l'organizzazione amministrativa del Puntland, rendendolo pi\u00f9 vulnerabile alla pirateria ed agli attacchi terroristici.\nInsurrezioni islamiste.\nIl maggior problema che il governo di Ahmed dovette affrontare fu quello della crescita ed il rafforzamento nelle regioni meridionali di movimenti di matrice islamista che si contrapposero al governo centrale, contendendogli il controllo del territorio.\nLa prima ad emergere fu l'Unione delle Corti Islamiche, nata nel 2006 dall'alleanza politico-militare tra le corti che amministravano la sharia e che ebbe un rapidissimo sviluppo nel sud della Somalia. Tra maggio e luglio del 2006 l'Unione conquist\u00f2 addirittura la capitale somala nella Seconda Battaglia di Mogadiscio, sconfiggendo l'Alleanza per la Restaurazione della Pace e dell'Antiterrorismo, che riuniva i signori della guerra spaventati dal potere crescente dell'Unione.\nLa CNN riport\u00f2 che a combattere nella battaglia al fianco dei signori della guerra vi fossero anche le forze governative, ma Ahmed alla BBC sment\u00ec che l'Alleanza combattesse con il governo o per conto dello stesso, ed anzi minacci\u00f2 di licenziare i membri del governo che fossero entrati a farne parte, cosa che in effetti fece.\nIl 18 settembre 2006 Ahmed sub\u00ec un attentato attribuito all'Unione delle Corti Islamiche: un'autobomba guidata da un kamikaze intercett\u00f2 il convoglio presidenziale presso la sede del Parlamento a Baidoa ed esplose distruggendo l'auto ufficiale del Presidente. Morirono 4 guardie del corpo ed il fratello di Ahmed, e ne segu\u00ec un conflitto a fuoco in cui furono uccisi 6 attentatori. Ahmed si salv\u00f2 perch\u00e9 era in un'altra auto, mentre quella ufficiale era solo un'esca.\nTuttavia nel dicembre 2006, aiutato dalle truppe etiopi, l'esercito governativo strapp\u00f2 il controllo del sud del paese all'Unione e riconquist\u00f2 anche Mogadiscio il 28 dicembre, causando il rapido collasso e lo scioglimento dell'Unione. Come gi\u00e0 anticipato, solo allora il Governo Federale di Transizione fu trasferito a Mogadiscio, e la sua sede fu stabilita a Villa Somalia, attuale palazzo presidenziale somalo.\nIn seguito alla sua definitiva sconfitta l'Unione delle Corti Islamiche scomparve dividendosi in numerose fazioni e gruppi armati fondamentalisti che proseguirono la lotta contro il governo e l'esercito etiope. Tra questi il pi\u00f9 forte e temibile si rivel\u00f2 ben presto essere l'organizzazione terroristica integralista Al-Shabaab, che riuniva gli elementi pi\u00f9 radicali dell'Unione. Tra il 2007 ed il 2008 Al Shabaab ottenne molti successi militari conquistando importanti citt\u00e0 e porti della Somalia centrale e meridionale, catturando Baidoa alla fine del 2008. Nel gennaio 2009 la stessa organizzazione terroristica riusc\u00ec a costringere le forze etiopi a lasciare il paese.\nProblemi di salute.\nAhmed sub\u00ec un trapianto di fegato in Italia nel 1996.\nDurante la presidenza i suoi problemi di salute si aggravarono: il 4 gennaio 2008 svenne durante una riunione a Baidoa e fu portato prima in Etiopia per riprendersi e poi a Londra per accertamenti. Al suo ritorno a Mogadiscio il 16 febbraio i ribelli di Al Shabaab perpetrarono contro di lui un altro attentato, sparando colpi di mortaio contro il palazzo presidenziale, con cinque feriti e senza vittime.\nDimissioni.\nIl 29 dicembre 2008 ha rassegnato le dimissioni da presidente e riconsegnato il potere al presidente del parlamento, Aden Mohamed Nur, che ha assunto cos\u00ec a interim la funzione di capo dello stato. La motivazione di questa decisione come ha dichiarato \u00e8 pervenuta dal fallimento del tentativo di portare la pace la stabilit\u00e0 e la democrazia in Somalia.\nInoltre ha aggiunto di aver fatto del suo meglio per servire il popolo somalo e per promuovere la riconciliazione, e di aver partecipato a tutte le conferenze di riconciliazione dal 1991 (quando inizi\u00f2 la guerra civile) e liberato il Paese dalle Corti islamiche.\nInfine ha mosso una dura critica alla comunit\u00e0 internazionale, che ha promesso aiuti ma che non ha mantenuto gli impegni.\nSenza un supporto economico, senza possibilit\u00e0 di pagare gli stipendi e il sostegno logistico alle forze armate, l'esercito si \u00e8 quindi disintegrato, incapace di combattere gli estremisti islamici.\nPer evitare attacchi di altri clan e gruppi rivali, il clan del ex-presidente, parenti e guardie del corpo, ha lasciato Baidoa (ovest della Somalia, sede del Parlamento) in aereo, in direzione del Puntland, regione semiautonoma nel nord ovest del Paese, quasi contemporaneamente anche da Mogadiscio sono partiti altri sostenitori del presidente coi loro congiunti, tra cui numerose donne e bambini che alloggiavano nel palazzo presidenziale.\nRitiro.\nDopo le dimissioni da Presidente Ahmed si \u00e8 definitivamente ritirato dalla scena politica. Raggiunto il Puntland decise quasi subito di lasciare la Somalia ed il 20 gennaio 2009 raggiunse Sana'a, capitale dello Yemen. Il giorno dopo Al Arabiya rese noto che Ahmed aveva ottenuto asilo politico nel paese.\nNel 2011 pubblic\u00f2 le sue memorie intitolate \"Struggle and Conspiracy: A Memoir\" (\"Halgan iyo Hagardaamo: Taariikh Nololeed\"). Inizi\u00f2 anche un tour promozionale del libro in Europa tra la fine dell'anno e l'inizio del 2012.\nMorte e tributi.\nCome annunciato il giorno stesso dai parenti e da Radio Mogadiscio, Abdullahi Yusuf Ahmed \u00e8 morto il 23 marzo 2012 a Dubai, negli Emirati Arabi Uniti, a causa di complicazioni di una polmonite. Ahmed aveva passato molte settimane in cura all'Ospedale militare Zayed di Abu Dhabi,e pochi giorni prima era caduto in coma.\nIl Governo Federale di Transizione, che Ahmed aveva contribuito a creare ed era stato il primo a guidare, proclam\u00f2 tre giorni di lutto nazionale. Il cordoglio in tutta la Somalia fu grande, e specialmente nel Puntland, di cui Ahmed \u00e8 considerato il padre fondatore.\nIl feretro fu trasportato a Gallacaio, sua citt\u00e0 natale, dove si tennero i funerali di Stato.\nIn sua memoria l'Aeroporto internazionale di Gallacaio \u00e8 stato rinominato Aeroporto Internazionale Abdullahi Yusuf."}
{"id": "860964", "revid": "110157", "url": "https://it.wikipedia.org/wiki?curid=860964", "title": "Norrt\u00e4lje (comune)", "text": "Norrt\u00e4lje \u00e8 un comune svedese di 56.109 abitanti, situato nella contea di Stoccolma. Il suo capoluogo \u00e8 la citt\u00e0 omonima.\nCon una superficie di pi\u00f9 di 2.100 chilometri quadrati, \u00e8 la municipalit\u00e0 pi\u00f9 estesa della Contea di Stoccolma, della quale occupa l'intera sezione settentrionale.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "860965", "revid": "436907", "url": "https://it.wikipedia.org/wiki?curid=860965", "title": "The Unnamed Feeling", "text": "The Unnamed Feeling \u00e8 un singolo del gruppo musicale statunitense Metallica, pubblicato il 12 gennaio 2004 come terzo estratto dall'ottavo album in studio \"St. Anger\".\nDescrizione.\nNona traccia di \"St. Anger\", \"The Unnamed Feeling\" parla di un \"sentimento innominato\" che una persona avverte quando subisce un torto e perde il controllo. Il brano, come gran parte dell'album, presenta forti sonorit\u00e0 alternative e nu metal.\nPubblicazione.\n\"The Unnamed Feeling\" \u00e8 stato pubblicato nel mese di gennaio 2004 nei formati CD e 7\" per il mercato internazionale. Nel Regno Unito \u00e8 stato pubblicato al posto del singolo un EP contenente tutte le b-side pubblicate nei singoli destinati al mercato internazionale.\nNello periodo di pubblicazione del singolo, i Metallica lanciarono anche un concorso in cui i fan erano invitati a creare una copertina per l'edizione destinata al mercato australiano, la quale avrebbe contenuto come b-side alcune tracce tratte dal primo concerto tenuto dal gruppo al Big Day Out 2004. Il disegno vincitore, ad opera del fan Louis Claveria, mostra un ritratto isolato di un cuore nero dai contorni bianchi su sfondo oscuro.\nVideo musicale.\nIl videoclip, diretto dai The Malloys, venne pubblicato il 3 dicembre 2003 e mostra il gruppo in una stanza apparentemente vuota, che si chiude gradualmente nel corso della canzone. Nello stesso tempo si susseguono sequenze di una storia visuale, su di un uomo che prova il sentimento del titolo."}
{"id": "860969", "revid": "484362", "url": "https://it.wikipedia.org/wiki?curid=860969", "title": "Abgal (etnia)", "text": "Gli Abgal sono un sottoclan della Somalia, che fa parte del clan Hauia. Essi vivono prevalentemente nel centro e nel sud del Paese, e hanno un ruolo importante nella capitale Mogadiscio, dove sono il maggiore sottoclan degli Hauia. Considerano Mogadiscio come la loro terra di origine.\nRegno di Mogadiscio 900 - 1860 d.C..\nPoi iniziat\u00f2 a elezioni per il Imam\nSotto-clan degli Abgaal.\nReference:"}
{"id": "860970", "revid": "1718925", "url": "https://it.wikipedia.org/wiki?curid=860970", "title": "S\u00f6dert\u00e4lje (comune)", "text": "S\u00f6dert\u00e4lje \u00e8 un comune svedese di abitanti, situato nella contea di Stoccolma. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "860973", "revid": "1305772", "url": "https://it.wikipedia.org/wiki?curid=860973", "title": "Systematic Chaos", "text": "Systematic Chaos \u00e8 il nono album in studio del gruppo musicale statunitense Dream Theater, pubblicato il 4 giugno 2007 dalla Roadrunner Records.\nL'album \u00e8 stato pubblicato in due versioni: una costituita dal solo CD audio e un'altra comprendente un DVD intitolato \"Chaos in Progress: The Making of Systematic Chaos\", documentario diretto dal batterista Mike Portnoy e che illustra il making of dell'album.\nCome quanto accaduto con l'album precedente, anche \"Systematic Chaos\" ha esordito al secondo posto della classifica italiana degli album.\nIl disco.\n\"Systematic Chaos\" si presenta come un album dal suono decisamente duro, soprattutto se confrontato con le melodie di \"Octavarium\". In alcuni brani emerge infatti il lato pi\u00f9 tecnico dei Dream Theater grazie a scale di chitarra e di tastiera di notevole complessit\u00e0 e a fulminanti cambi di velocit\u00e0; tali sonorit\u00e0 sono evidenti ad esempio in brani come \"The Dark Eternal Night\", \"Constant Motion\" e nelle due parti di \"In the Presence of Enemies\". Tuttavia l'album non risparmia il lato melodico grazie a brani come \"Repentance\" e \"The Ministry of Lost Souls\".\nUn nuovo ciclo.\n\"Systematic Chaos\" \u00e8 il primo dopo tre album a non contenere nessun collegamento esplicito con il precedente album (ad eccezione di \"Repentance\", quarto capitolo della saga di Mike Portnoy sull'alcolismo), n\u00e9 concetti numerici; i tre album precedenti \"Six Degrees of Inner Turbulence\", \"Train of Thought\" e \"Octavarium\" cominciano tutti con il finale del precedente album e contengono tante tracce quanti erano gli album in studio realizzati fino a quel momento. \"Systematic Chaos\", invece, non contiene nove tracce e non comincia con il finale di \"Octavarium\". L'evento fondamentale che segna l'inizio di questo nuovo periodo musicale dei Dream Theater \u00e8 la firma per la Roadrunner Records ed \u00e8 probabile che, proprio per questo motivo, il gruppo abbia deciso di slegare il disco da qualunque riferimento alle pubblicazioni precedenti, ad eccezione del quarto episodio della saga degli alcolisti anonimi. La scelta di dividere in due parti il brano \"In the Presence of Enemies\" deriva dalla volont\u00e0 del gruppo di non terminare un altro disco con una suite, n\u00e9 di sistemarla in un altro punto del disco, cosa che avrebbe sfavorito le tracce che l'avrebbero seguita (come citato da Mike Portnoy nell'intervista di \"Rock Hard\" del giugno 2007)."}
{"id": "860975", "revid": "124145251", "url": "https://it.wikipedia.org/wiki?curid=860975", "title": "Hauia", "text": "Gli Hauia (in Somalo \u201cHawiye\u201d) sono una trib\u00f9 del gruppo etnico somalo, che vivono nel sud e nel centro del Paese, ma anche in Kenya e Etiopia, cos\u00ec come in altre comunit\u00e0 internazionali. \nSecondo la ISI (Inter-Services Intelligence), gli Hauia sono il gruppo pi\u00f9 numeroso della Somalia, anche se la commissione d'inchiesta Turk sulla Somalis indica al loro posto quello dei Darod."}
{"id": "860976", "revid": "345405", "url": "https://it.wikipedia.org/wiki?curid=860976", "title": "Tifo sportivo", "text": "Il tifo \u00e8 un fenomeno sociale per cui un individuo, oppure un gruppo, si impegnano a sostenere con entusiasmo la partecipazione di un atleta o di una squadra in una determinata disciplina.\nLo sviluppo della passione del tifo in un individuo \u00e8 generalmente riconducibile all'ambiente sociale in cui egli interagisce.\nIl termine deriva dal greco antico \"typhos\" nell'accezione moderna di \"fumo\", in quanto gli spettatori delle antiche olimpiadi erano soliti festeggiare le vittorie dei loro beniamini riunendosi intorno a un fal\u00f2. Il medesimo significato di \"febbre\", della parola \"typhos\", ha erroneamente portato a credere che l'etimologia del termine fosse riconducibile ad esso, quindi a una sorta di malattia che in casi estremi si manifesta tra i tifosi pi\u00f9 passionali.\nStoria.\nNell'Antica Grecia.\nPresso l'antica Grecia gli eventi sportivi erano seguiti con fervente attenzione dalla popolazione. Le competizioni sportive pi\u00f9 importanti erano i giochi olimpici di Olimpia. In loro occasione le poleis coinvolte in un conflitto bellico erano solite proclamare una tregua per permettere ai propri atleti di partecipare ai giochi ed essere assistiti dai propri allenatori.\nLo sport presso i greci metteva in risalto l'armonia del gesto atletico abbinato ad una pace sia fisica che mentale in un'atmosfera sacra ed innocente.\nAlla celebrazione delle gesta dei campioni di eventi sportivi \u00e8 dedicata una parte cospicua della lirica greca. L'esempio pi\u00f9 illustre \u00e8 la poesia di Pindaro, che scrisse \u00abQuando ci si cimenta in una gara, solo la vittoria libera dalla tensione della prova.\u00bb.\nNell'Antica Roma.\nIl tifo da stadio delle partite di vari sport come \u00e8 conosciuto in tempi recenti nacque nell'antica Roma. Infatti nelle arene dei circhi e degli anfiteatri romani il popolo andava a svagarsi e sfogarsi assistendo a battaglie di gladiatori negli anfiteatri e corse di bighe e quadrighe nei circhi. La gente seguiva queste manifestazioni come il fanatismo calcistico attuale; infatti spesso nascevano risse e tafferugli tra le varie tifoserie che gi\u00e0 erano organizzate in veri e propri gruppi dai connotati anche politici chiamati \u00abcollegia\u00bb. Fanatismo a cui spesso non si astenevano neanche gli imperatori. Di conseguenza la plebe romana sfruttava gli spettacoli delle arene come valvola di sfogo proprio come oggi gli ultras e gli hooligans di tutto il mondo usano il calcio per lo stesso scopo tribale, trovando cos\u00ec molte somiglianze tra l'atmosfera delle odierne partite di calcio e quelle delle antiche arene romane. L'archeologo Weber nel suo libro \u00abPanem et Circenses\u00bb introdusse l'argomento scrivendo che il primo fan della storia indossava infatti la tunica romana. La concezione romana del tifo violento come valvola di sfogo per il popolo che ritroviamo nel nostro presente era perci\u00f2 ben lontana da quella dei greci.\nGli spettacoli a Roma avevano una funzione ben specifica: uomini politici in carriera, e successivamente imperatori, si guadagnavano il favore popolare promuovendo frequentemente gare e combattimenti. Basti pensare che i giorni delle feriae che nel periodo repubblicano erano 65, divennero sotto Marco Aurelio 135, fino ad arrivare a 175. \nTra i ludi circenses, i giochi pi\u00f9 importanti erano le corse dei carri. La folla, in preda al tifo incitava le quattro squadre (\"factiones\"), i bianchi, i rossi, i verdi, gli azzurri, che divennero vere e proprie societ\u00e0, tali quali le societ\u00e0 calcistiche oggi. L'influenza delle factiones era esorbitante: assunsero tale rilevanza sportiva che arrivarono ad avere influenza anche nella politica. L'amore per la propria squadra era tale che i fan non perdevano mai una corsa e talvolta arrivava al fanatismo, come quando, ci racconta Plinio il Vecchio nella \"Naturalis Historia\", sotto il regno di Tiberio l'alienazione di un tifoso lo spinse, a causa della morte dell'auriga preferito, al suicidio. Anche Svetonio ci racconta un episodio di fanatismo, stavolta da parte di un imperatore: Caligola amava a tal punto la squadra dei verdi che aveva progettato il consolato per il cavallo dell'auriga preferito.\nLe corse si svolgevano nell'ambito della scorrettezza: ogni mezzo era tollerato, se non addirittura consentito, per vincere. Lo scrittore Ammiano Marcellino ci parla di una \"folla innumerevole, in preda ad una forma di insania, intenta a seguire trattenendo il respiro l'esito delle gare dei cocchi\". Gi\u00e0 allora, non si tifava per un auriga, ma per una squadra. Tutto ci\u00f2 non aveva, per gli intellettuali del tempo, alcuna logica. Plinio il Giovane nella lettera all'amico Calvisio Rufo, con molto distacco, esprime il suo dissenso verso il tifo con cui il popolo acclama la propria squadra:\nUn altro tipo di competizione soggetta a tifo sfrenato erano i \"munera\", cio\u00e8 i ludi gladiatorii che si svolgevano negli anfiteatri. Strumenti di propaganda elettorale e prestigio politico, i combattimenti dei gladiatori inflissero un colpo durissimo alle casse statali, specialmente quando vennero utilizzati costantemente dagli imperatori per assicurarsi il consenso delle masse. I gladiatori potevano essere schiavi, prigionieri di guerra o anche uomini illustri in cerca di emozioni, addestrati in apposite scuole, che combattevano a coppie (\"paria\") o contro animali esotici (\"venationes\") in particolare del Nord Africa. La peculiarit\u00e0 di questi spettacoli violenti e sanguinari, era che la sorte dei gladiatori che sopravvivevano ai combattimenti dipendeva dal pubblico. Gli spettatori potevano decidere di salvare la vita al vincitore oppure, se erano particolarmente desiderosi di morte, di fargli affrontare un altro nemico.\nLo storico Tacito racconta negli Annales: nel 59 d.C., durante uno spettacolo gladiatorio, nell'anfiteatro di Pompei, scoppi\u00f2 una rissa tra le opposte tifoserie dei Nocerini e dei Pompeiani, che degener\u00f2 in strage. Gli \"ultras\", venuti prima alle mani poi ai coltelli massacrandosi tra loro, causando la sospensione delle manifestazioni a Pompei per dieci anni, lo scioglimento dei collegia e l'esilio di colui che aveva organizzato l'evento. L'episodio dest\u00f2 tale scalpore che venne rappresentato in un affresco, ritrovato in una villa pompeiana.\nIl tifo moderno.\nIl vocabolo \"tifo\" fa la sua comparsa scritta nel 1935 nel \"Dizionario moderno\" di Alfredo Panzini . \nA partire dal XX secolo - complici anche eventi come la nascita dei giochi olimpici - si \u00e8 assistito alla diffusione mondiale del tifo, sia pur con forme diverse. Per quanto attiene agli sport di gruppo, non sono pochi i club di tifosi fondati proprio con l'obiettivo di sostenere una determinata squadra. L'immaginario collettivo vede i tifosi come spettatori che, seguendo le competizioni allo stadio, intonano cori e sventolano striscioni o bandiere col fine di incitare la propria squadra o, viceversa, sminuire l'avversaria.\nBench\u00e9 il tifo possa apparire come un fenomeno positivo in s\u00e9, nella sua dinamica sono ravvisabili anche aspetti deleteri. Uno di questi riguarda, per esempio, lo sfociare della fede sportiva in atteggiamenti di violenza verso i sostenitori di squadre avversarie. Non sono infatti rari gli episodi di scontri, tumulti, risse e atti di teppismo che hanno spesso causato gravi conseguenze.\nSingoli sport.\nIl tifo calcistico in Europa.\nIn gran parte dell'Europa, con l'eccezioni di alcuni stati settentrionali, il calcio risulta essere lo sport pi\u00f9 seguito. Nelle tabelle sottostanti, sono riportate le medie spettatori (in riferimento agli incontri casalinghi) relative alla stagione calcistica 2007-2008.\nIn Germania.\nMedia spettatori della prima divisione nazionale: 39.426\nIn Inghilterra.\nMedia spettatori della prima divisione nazionale: 36.076\nIn Spagna.\nMedia spettatori della prima divisione nazionale: 29.124\nIn Italia.\nMedia spettatori della Serie A 2017-2018: \nIn Francia.\nMedia spettatori della prima divisione nazionale: \nIn Olanda.\nMedia spettatori della prima divisione nazionale: 18.732\nIn Scozia.\nMedia spettatori della prima divisione nazionale: 15.580\nIn Portogallo.\nMedia spettatori della prima divisione nazionale: 11.216\nIl tifo in Nord America.\nIn America del Nord e Canada i tifosi orientano pi\u00f9 spesso i propri interessi verso discipline quali pallacanestro, baseball, hockey su ghiaccio e football."}
{"id": "860977", "revid": "123232668", "url": "https://it.wikipedia.org/wiki?curid=860977", "title": "Prove di volo (album)", "text": "Prove di volo \u00e8 un album di Goran Kuzminac del 1981, ripubblicato in CD nel 1998 con 3 bonus track.\nTracce.\nLATO A\nLATO B\nBONUS TRACK CD"}
{"id": "860979", "revid": "3831", "url": "https://it.wikipedia.org/wiki?curid=860979", "title": "Aegyptus", "text": ""}
{"id": "860980", "revid": "767487", "url": "https://it.wikipedia.org/wiki?curid=860980", "title": "Jungle Man", "text": "Jungle Man \u00e8 una canzone dei Red Hot Chili Peppers. Si tratta del primo singolo estratto dal loro secondo album in studio, \"Freaky Styley\" (1985).\nLa canzone.\nPubblicata come singolo nel 1985, fu anche accompagnata da un video che mostrava riprese da concerti dei Red Hot Chili Peppers e di come si divertivano fuori stage.\nLa canzone fu scritta dal cantante Anthony Kiedis, e da lui dedicata al bassista Michael \"Flea\" Balzary."}
{"id": "860981", "revid": "1543377", "url": "https://it.wikipedia.org/wiki?curid=860981", "title": "Square Enix", "text": " \u00e8 una holding giapponese multimedia fondata il 1\u00ba aprile 2003 a Tokyo e quotata nella borsa di Tokyo dal 18 agosto 1999 (come Enix), nota per produrre le serie di videogiochi di ruolo alla giapponese: \"Final Fantasy\", \"Dragon Quest\" e \"Kingdom Hearts\". L'azienda \u00e8 nota anche per aver prodotto serie manga e anime, come \"Fullmetal Alchemist\", \"Black Butler\" e \"Soul Eater\".\nNasce dalla fusione di due delle pi\u00f9 grandi protagoniste del mondo dell'industria dei mass media: Square e Enix.\nL'azienda.\nLa nota azienda nipponica ha sede principale a Tokyo; sviluppa, crea, pubblica e distribuisce prodotti di intrattenimento interattivo in tutti i mercati mondiali: Giappone, Stati Uniti, Europa, Asia, Oceania.\nCon la fusione delle due societ\u00e0 sono state portate sotto un unico marchio due delle pi\u00f9 famose saghe di videogiochi di ruolo alla giapponese: \"Final Fantasy\" e \"Dragon Quest\" (conosciuta come \"Dragon Warrior\" negli Stati Uniti) vere e proprie colonne portanti dell'azienda alle quali si \u00e8 recentemente aggiunta una nuova e fortunata partnership con Disney Interactive che ha dato origine alla serie di Kingdom Hearts (nata sotto Square). Con questa fusione inoltre sono nate anche serie anime e manga Square Enix come Black Butler, Soul Eater, Fullmetal Alchemist e molte altre serie.\nNel primo trimestre dell'anno fiscale 2004, Square Enix ha dimostrato un EBIT di 662 milioni di yen con 8,2 miliardi di yen nelle vendite.\nLa maggior parte degli incassi proviene da materiale sviluppato per PlayStation 2.\nNell'aprile 2003 Square Enix ha incrementato le stime di profitto per i primi 3 anni di attivit\u00e0 portandole a 30 miliardi di yen (226 milioni di euro).\nAnche il settore vendite ha subito la medesima sorte arrivando ad una stima di 100 miliardi di yen (750 milioni di euro), superiore alla quantit\u00e0 raccolta nell'ultimo anno da Enix e Square come societ\u00e0 separate.\nIl 22 aprile 2009 acquisisce la famosa casa produttrice e distributrice di videogiochi, Eidos Interactive, investendo 84,3 milioni di Sterline e acquista la licenza del motore grafico GameBryo dallo sviluppatore Emergent.\nNel 2012 l'azienda chiude l'anno con un disastroso deficit di almeno 45 milioni di euro, motivo per cui il presidente Yoichi Wada viene sollevato dal suo incarico, in favore di Yosuke Matsuda, attuale presidente della compagnia.\nSussidiarie.\nSquare Enix, Inc..\nSquare Enix, Inc., ha sede a Los Angeles e gestisce localizzazione, marketing e pubblicazione dei prodotti per gli Stati Uniti.\nA inizio 2004 le testate di informazione economica giapponesi hanno annunciato uno spostamento nell'area di interesse Square Enix dal Giappone agli USA e all'Europa, avvenuta a inizio primavera, atta a \"potenziare\" il business oltreoceano ed europeo rafforzando gli investimenti pubblicitari e il settore multiplayer.\nSquare Enix Ltd..\nSquare Enix Ltd., ha sede a Londra e detiene i diritti di pubblicazione dei titoli Square Enix in Europa e negli altri territori PAL dei quali gestisce vendite, marketing e produzione.\nSquare Enix (China) Co., Ltd..\nSquare Enix (China) Co., Ltd., \u00e8 stata fondata nel gennaio 2005 come sussidiaria interamente controllata ed ha sede a Pechino. Gestisce la pubblicazione e la distribuzione dei titoli Square Enix in Cina e nelle altre regioni asiatiche.\nGangan Comics.\nSquare Enix (che all'epoca aveva un altro nome) ha fondato un settore di sua propriet\u00e0 dedicato al mondo dei manga e anime: Gangan Comics. Nel 2010, la compagnia ha lanciato nel mercato nordamericano un negozio dei manga Square Enix attraverso i servizi per i membri contenenti serie degne di note come la serie di Fullmetal Alchemist, Black Butler, Soul Eater e molti altri Includono anche adattamenti manga di vari prodotti del settore informatico come Kingdom Hearts (crossover tra Square Enix e Disney), Star Ocean, Dragon Quest e alcuni Final Fantasy. Fullmetal Alchemist \u00e8 la serie Square Enix di questo settore che ha venduto di pi\u00f9 con oltre 70 milioni di copie. La compagnia ha creato e prodotto anime tratti dai loro manga e serie del settore informatico come ad esempio: le due serie di Fullmetal Alchemist, Black Butler, Final Fantasy XV e cosi via. Nel maggio 2019, la Penguin Random House ha aiutato la Square Enix a dar vita alla casa editrice nordamericana \"Square Enix Manga and Books\" che attraverso il quale i manga, romanzi e light novel saranno rilasciate direttamente dalla sussidiaria americana dell'azienda nel suo paese. \nLuminous Productions.\nLa Luminous Productions \u00e8 una filiale di Square Enix fondata dalla stessa azienda il 27 marzo 2018. L'obiettivo di questo team creato da Square Enix \u00e8 quello di produrre nuovi Tripla A per un pubblico globale utilizzando il Luminous Engine, motore grafico di casa Square Enix..Una buona parte dei dipendenti di questo team erano membri del team di Kingdom Hearts II e Final Fantasy XV, ossia il Team di Tokyo di cui 20 membri provengono da paesi al di fuori del Giappone. Il loro primo lavoro \u00e8 stato il porting di Final Fantasy XV su Google Stadia. Il 12 giugno 2020, Square Enix, nella conferenza della presentazione della Playstation 5, annunci\u00f2 Forspoken (inizialmente chiamato \"Project Athia\") sviluppato da Luminous Production e in uscita su Playstation 5 e PC..\nSquare Enix Image Studios Division.\nVisual Workd \u00e8 uno studio di animazione CGI di propriet\u00e0 Square Enix (nata sotto Square) fondato nel 1997 e dedicato alla creazione delle animazioni dei prodotti anime in CGI come , e Kingdom Hearts X Back Cover.Questo studio si occupa delle animazioni CGI di alta qualit\u00e0 anche nel settore informatico come la serie di Parasite Eve, Kingdom Hearts, Deus Ex e Final Fantasy. Il 1\u00ba aprile 2021, la Square Enix ha fuso la Visual Works con la sua Divisione Image Arts dando vita alla \"Square Enix Image Studio Division\" per rafforzare, secondo il presidente Yosuke Matsuda \"sempre di pi\u00f9 la tecnologia e le espressione visive della compagnia per raggiungere al massimo le potenze delle nuove generazioni\"."}
{"id": "860983", "revid": "76963", "url": "https://it.wikipedia.org/wiki?curid=860983", "title": "Sheri Moon", "text": "Biografia.\n\u00c8 la moglie del cantante e regista Rob Zombie.\nPartecipa a molti videoclip musicali del marito ed inizia ad accompagnarlo nei suoi concerti, diventando ben presto una presenza fissa sul palco, nel ruolo di corista e ballerina. Appare quasi nuda sulla copertina dell'album di Rob Zombie \"American Made Music To Strip By\", riedizione con brani riarrangiati del fortunato album d'esordio solista \"Hellbilly Deluxe\".\nIl suo esordio al cinema, in veste di attrice, avviene nel 2003, nel film \"La casa dei 1000 corpi\" diretto dal marito, nel quale interpreta il ruolo di Baby Firefly. L'anno successivo ottiene una piccola parte in \"La casa dei massacri\" di Tobe Hooper. La sua carriera continua al fianco del marito in \"La casa del diavolo\" (sequel di \"La casa dei 1000 corpi\"), \"Grindhouse\" (dove recita la parte della dottoressa delle SS nel fake trailer diretto sempre da Rob Zombie: \"Werewolf Women of the SS\") e presta la sua voce al film di animazione \"The Haunted World of El Superbeasto\".\nIdeatrice della linea d'abbigliamento 'Total Skull', \u00e8 parte del cast del remake del film di Carpenter: \"Halloween - The Beginning\" e nel sequel \"Halloween II\", nel ruolo della madre di Michael Myers. Infine \u00e8 protagonista nel film \"Le streghe di Salem\" diretto dal marito, nel ruolo di Heidi Hawthorne."}
{"id": "860987", "revid": "80339", "url": "https://it.wikipedia.org/wiki?curid=860987", "title": "Birobidjan", "text": ""}
{"id": "860991", "revid": "1957733", "url": "https://it.wikipedia.org/wiki?curid=860991", "title": "Show Me Your Soul", "text": "\"Show Me Your Soul\" \u00e8 una canzone dei Red Hot Chili Peppers.\nLa canzone.\nFu distribuita come singolo nel 1990, come parte della colonna sonora del film \"Pretty Woman\". Inoltre fu anche inserita successivamente in \"What Hits!?\" (1992). Secondo le info sulla raccolta, la canzone fu scritta da John Norwood Fisher dei Fishbone.\nIl video.\nPer la canzone esiste anche un video musicale, in cui i Red Hot Chili Peppers appaiono davanti ad un Bluescreen."}
{"id": "860992", "revid": "326822", "url": "https://it.wikipedia.org/wiki?curid=860992", "title": "Interleaving factor", "text": ""}
{"id": "860993", "revid": "256896", "url": "https://it.wikipedia.org/wiki?curid=860993", "title": "AMISOM", "text": ""}
{"id": "860994", "revid": "1442080", "url": "https://it.wikipedia.org/wiki?curid=860994", "title": "Ehi ci stai", "text": "Ehi ci stai \u00e8 un album del 1980 di Goran Kuzminac.\nIl disco.\nL'album (tranne tre canzoni) viene registrato agli Stone Castle Studios di Carimate, ed il tecnico del suono \u00e8 Maurizio Peverali; il mixaggio \u00e8 invece effettuato negli studi Fonit Cetra di Milano (dove viene anche registrata e sovrapposta l'orchestra d'archi) da Ruggero Penazzo e Shel Shapiro, produttore ed arrangiatore del disco.\n\"Ehi ci stai\" \u00e8 invece registrata nello \"Studio B\" della RCA Italiana, mentre \"Stasera l'aria e fresca\" e \"Passeggiata\" allo \"Studio E\"; per questi tre brani il tecnico del suono \u00e8 Enzo Martella, il produttore \u00e8 Italo Greco, gli arrangiatori Greco e Gaio Chiocchio e l'arrangiatore dell'orchestra d'archi \u00e8 il maestro Puccio Roelens.\nIn occasione del Q concert realizzato con Ivan Graziani e Ron, verr\u00e0 reincisa \"Tempo\".\nQuesto album \u00e8 stato ripubblicato nel 1998 con 4 bonus track, di cui due, \"Stasera l'aria \u00e8 fresca\" e \"Passeggiata\", sono i due brani pubblicati nel 1978 su 45 giri dalla Una sors coniunxit."}
{"id": "860997", "revid": "65547", "url": "https://it.wikipedia.org/wiki?curid=860997", "title": "Poirot e i quattro", "text": "Poirot e i quattro (titolo originale \"The Big Four\") \u00e8 un romanzo del 1927 di Agatha Christie. Scritto fra il 1926 e il 1927, \u00e8 un romanzo atipico per l'autrice, mescolando giallo, intrighi internazionali e spionaggio.\nTrama.\nQuesta volta gli avversari del famoso investigatore belga Hercule Poirot non sono normali assassini o comuni criminali, ma addirittura un'organizzazione capeggiata dalle quattro maggiori menti criminali mondiali. Guidati da un diabolico ed enigmatico mandarino cinese, vogliono diventare padroni del mondo servendosi di potentissimi mezzi di distruzione. Ad aiutare l'investigatore non c'\u00e8 solo il fedele amico e compagno capitano Hastings, ma anche un fratello gemello sconosciuto a tutti. Il romanzo \u00e8 costituito da una serie di episodi che vedono Poirot affrontare e risolvere di volta in volta diversi enigmi criminali, fino allo scontro finale contro i quattro capi.\nLa conclusione del romanzo \u00e8 ambientata nel \"Labirinto\", ai piedi del gruppo dolomitico del Latemar in Trentino-Alto Adige."}
{"id": "860999", "revid": "37401", "url": "https://it.wikipedia.org/wiki?curid=860999", "title": "2334 a.C.", "text": ""}
{"id": "861004", "revid": "37401", "url": "https://it.wikipedia.org/wiki?curid=861004", "title": "2279 a.C.", "text": ""}
{"id": "861006", "revid": "538762", "url": "https://it.wikipedia.org/wiki?curid=861006", "title": "Thomas Rupprath", "text": "Specializzato nel dorso e nella farfalla, ha partecipato a due edizioni olimpiche: Sydney 2000 e Atene 2004, vincendo una medaglia d'argento e un bronzo nella staffetta 4x100\u00a0m misti.\nHa detenuto i record del mondo nei 50 dorso uomini in vasca lunga (24'80\") e in vasca corta (23'27\") fino al 2008."}
{"id": "861011", "revid": "767487", "url": "https://it.wikipedia.org/wiki?curid=861011", "title": "Catholic School Girls Rule", "text": "Catholic School Girls Rule \u00e8 una canzone dei Red Hot Chili Peppers. Si tratta del terzo singolo estratto dal loro secondo album in studio, \"Freaky Styley\" (1985).\nLa canzone.\nLa canzone parla di una ragazza di una scuola cattolica, \u00c8 accompagnata da un riff veloce di basso, scandito da Flea, e da un drumming altrettanto rapido.\nIl video.\nUn video per la canzone fu girato da un amico del gruppo, Dick Rude, ma non fu mai mandato in onda n\u00e9 edito a causa di una scena di nudo. Apparve solo su Playboy Channel."}
{"id": "861013", "revid": "2051852", "url": "https://it.wikipedia.org/wiki?curid=861013", "title": "Geoff Huegill", "text": "Specializzato nella farfalla, ha vinto una medaglia d'argento nella staffetta 4x100\u00a0m misti e una di bronzo nei 100\u00a0m farfalla alle Olimpiadi di Sydney 2000."}
{"id": "861014", "revid": "111319", "url": "https://it.wikipedia.org/wiki?curid=861014", "title": "Geoffrey Huegill", "text": ""}
{"id": "861017", "revid": "122725885", "url": "https://it.wikipedia.org/wiki?curid=861017", "title": "Abies concolor", "text": "L'abete del Colorado (\"Abies concolor\") \u00e8 una pianta della famiglia delle Pinaceae che cresce sulle zone montane dell'ovest degli Stati Uniti d'America, ad un'altitudine compresa tra 600 e 3.400 m.\nEtimologia.\nIl nome generico \"Abies\", utilizzato gi\u00e0 dai latini, potrebbe, secondo un'interpretazione etimologica, derivare dalla parola greca \"\u1f04\u03b2\u03b9\u03bf\u03c2\" = longevo. Il nome specifico \"concolor\" fa riferimento all'uniformit\u00e0 di colorazione in entrambi i lati delle foglie aghiformi.\nDescrizione.\nPortamento.\n\u00c8 una conifera di taglia medio-grande, a portamento conico con sommit\u00e0 piatta negli esemplari anziani, che raggiunge altezze di 60 m e il cui tronco pu\u00f2 avere sino a quasi 2 m di diametro. I rami principali dipartono dal tronco ad angolo retto, assumendo un portamento cadente quelli pi\u00f9 anziani; i ramoscelli secondari sono opposti, lisci o con peluria giallastra.\nFoglie.\nLe foglie sono aghiformi, di colore grigio verde, lunghe 1,5-6\u00a0cm, con apice rotondeggiante o acuto, a forma di freccia; gli stomi sono disposti sia sulla pagina superiore (in 4-8 bande), sia su quella inferiore (in 7-12 bande). Le gemme, resinose, sono di forma inizialmente rotondeggiante, poi conica, marroni; le perule che le rivestono sono triangolari, pi\u00f9 o meno resinose, a margine intero e punta acuta.\nFiori.\nGli strobili maschili all'impollinazione sono pi\u00f9 o meno rossi, porpora, o verdi.\nFrutti.\nGli strobili femminili, di color verde giallastro o porpora, marroni chiaro a maturazione, sono cilindrici o ellittici, lunghi fino a 12\u00a0cm e larghi fino a 4,5\u00a0cm, con corto peduncolo o sessili; le scaglie sono a forma di ventaglio, lunghe 3\u00a0cm, larghe 3,5\u00a0cm, lisce. Le brattee sono ovoidali con due ali laterali di 1,5 cm. Gli strobili maschili, pendenti, sono lunghi 2\u00a0cm, con microsporofilli rossi o rosati. I semi, cuneati, di colore marrone chiaro, sono lunghi fino a 1o\u00a0mm, con ali marrone chiaro di 20\u00a0mm, oblunghe-cuneate. I cotiledoni sono 5-9.\nCorteccia.\nLa corteccia, liscia e grigia, con l'et\u00e0 si spacca in fessure longitudinali che fanno intravedere il periderma giallastro sottostante.\nDistribuzione e habitat.\nSpecie endemica delle Montagne Rocciose (dall'Oregon all'Idaho) e della Catena Costiera californiana fino all'Arizona e al Colorado; in Messico presente nella Bassa California, negli stati di Chihuahua e di Sonora. Importata dall'Impero Austro Ungarico ad inizi '900 in Val di Fiemme trov\u00f2 grande sviluppo presso le foreste demaniali della Val Cadino, oggi adattata perfettamente all'ecositema locale. Predilige quote montane comprese tra i 600 e i 3.000\u00a0m nella parte occidentale dell'areale e tra i 1.800 e i 3.350 m nelle Montagne Rocciose con piovosit\u00e0 annua compresa tra 500 e 1.800\u00a0mm, con estati calde e secche e inverni freddi. Vegeta su suoli rocciosi, basaltici o granitici, talvolta anche su suoli sabbiosi. Pu\u00f2 formare boschi puri o in associazione con \"Abies magnifica\", \"Abies procera\", \"Abies grandis\", \"Pseudotsuga menziesii var. glauca\", \"Populus tremuloides\" e specie del genere \"Pinus\".\nTassonomia.\nLa classificazione di questo taxon \u00e8 stata assai controversa, in particolare per quanto concerne come rappresentarne, nella nomenclatura tassonomica, la variabilit\u00e0 genetica; convenzionalmente si sono distinti due gruppi, \"concolor\" e \"iowiana\". Alcuni tassonomisti (p.e. Hunt, 1993) hanno identificato una specie per ogni gruppo (\"A. concolor\" e \"A. iowiana\"), altri trattano \"iowiana\" come sottospecie o variet\u00e0 di \"concolor\", altri ancora considerano un'unica specie \"A. concolor\" senza ulteriori distinzioni di variet\u00e0 o sottospecie (Farjon, 1998). Quest'ultima tendenza \u00e8 attualmente prevalente, anche se vanno annotate comunque le particolarit\u00e0 delle diverse sub-popolazioni di \"A. concolor\":\nQuindi, non \u00e8 da escludere che nel futuro questo taxon sia soggetto a ulteriori revisioni del suo status tassonomico.\nSinonimi.\nParecchie sottospecie (che taluni autori considerano come semplici variet\u00e0) classificate nel passato, attualmente sono considerate dei sinonimi:\nUsi.\nViene utilizzato nell'industria del legno, soprattutto per la fabbricazione di compensati. Il suo utilizzo come albero di Natale e come essenza per parchi e giardini, con forme di cultivar specifiche, \u00e8 molto comune.\nConservazione.\nNonostante uno sfruttamento intensivo nel passato e nel presente, la vastit\u00e0 dell'areale e la sua numerosa presenza nelle localit\u00e0 di occupanza dello stesso, fanno classificare l'abete del Colorado come specie a rischio minimo (\"least concern\" in inglese) nella Lista rossa IUCN."}
{"id": "861018", "revid": "287204", "url": "https://it.wikipedia.org/wiki?curid=861018", "title": "Pietro Trinchera", "text": "Figlio di un notaio, segu\u00ec inizialmente le orme del padre, attivit\u00e0 che ben presto abbandon\u00f2 a favore del teatro. Debutt\u00f2 come autore teatrale nel 1726 con \"La moneca fauza\" ovvero \"La forza de lo sango\", una commedia in napoletano, proseguendo con l'attivit\u00e0 di librettista senza mai riuscire a raggiungere la notoriet\u00e0. In seguito produsse molte altre commedie e numerosi libretti d'opera, i quali incontrarono i gusti del pubblico, ma furono spesso oggetto di censura, in quanto denunciatarie delle imposture e degli abusi perpetrati dal clero al fine di mantenere al giogo il popolo napoletano. Fu per questo condannato a sei mesi di carcere. Nel 1747 rilev\u00f2 come impresario il Teatro dei Fiorentini, per il quale impegn\u00f2 la dote della moglie Angela Maria Verusio sposata nel 1744. Condusse il teatro con alterne vicende fino al 1755, anno in cui l'impresa fall\u00ec e lui fu nuovamente rinchiuso nelle carceri di Ponte di Tappia, dove decise di uccidersi svenandosi.\nControversa \u00e8 sempre stata la data di nascita di Trinchera, la quale \u00e8 stata accertata all'11 giugno 1707 tramite il rinvenimento, ad opera della professoressa di Letteratura teatrale italiana dell'Universit\u00e0 degli Studi di Napoli Giuseppina Scognamiglio, nell'Archivio Storico Diocesano di Napoli - Fondo matrimoni, dell'attestato di battesimo di Pietro Trinchera, allegato all'incartamento relativo alle nozze del drammaturgo."}
{"id": "861021", "revid": "827882", "url": "https://it.wikipedia.org/wiki?curid=861021", "title": "Ultraphobic", "text": "Ultraphobic \u00e8 il quarto album in studio del gruppo musicale statunitense Warrant, pubblicato il 10 marzo 1995 dalla CMC International.\nIl disco.\nDopo un periodo di tensione culminato con il temporaneo abbandono di Jani Lane, la band fece ritorno con una nuova formazione, dove insieme al rientrante Lane, figurano gli ex membri di Kingdom Come e Wild Horses, Rick Steier e James Kottak, che sostituiscono rispettivamente Joey Allen e Steven Sweet. L'album mostra una progressione verso le tendenze musicali dell'alternative rock e del grunge, gi\u00e0 sperimentate in \"Dog Eat Dog\", presentando una notevole affinit\u00e0 con le sonorit\u00e0 dell'epoca. Il disco fall\u00ec comunque su tutte le classifiche e vendette meno del precedente."}
{"id": "861024", "revid": "116376858", "url": "https://it.wikipedia.org/wiki?curid=861024", "title": "Achrafieh", "text": "Achrafieh (, francesizzazione di Ashrafieh) \u00e8 uno dei pi\u00f9 antichi quartieri di Beirut. Si trova su una collina nella parte orientale della citt\u00e0. Ashrafieh \u00e8 tanto un distretto residenziale quanto commerciale; il nucleo storico \u00e8 caratterizzato da strette strade sinuose con antichi edifici, ma ampie zone moderne ospitano banche, uffici e centri commerciali. \nIl quartiere \u00e8 tradizionalmente popolato da cristiani, in particolare greco-ortodossi e maroniti."}
{"id": "861026", "revid": "1078002", "url": "https://it.wikipedia.org/wiki?curid=861026", "title": "Assistenza fiscale", "text": "L'assistenza fiscale \u00e8 un servizio che viene reso ai dipendenti ed ai pensionati dai centri di assistenza fiscale (CAF), dai datori di lavoro o dagli enti previdenziali, da professionisti abilitati.\nIn Italia il servizio di assistenza fiscale \u00e8 stato attuato per la prima volta nel 1993 con l'introduzione del Modello 730 ideato dal ministro delle Finanze Giorgio Benvenuto.\nI lavoratori dipendenti ed i pensionati possono presentare la dichiarazione dei redditi - Modello 730 - direttamente al proprio datore di lavoro o dell'ente che eroga la pensione oppure rivolgendosi ad uno dei Centri di assistenza fiscale per lavoratori dipendenti e pensionati.\nL'assistenza fiscale da parte del datore di lavoro o ente previdenziale \u00e8 gratuita e consiste in un controllo formale della dichiarazione presentata. Non occorre allegare documentazione.\nDiverso \u00e8 il caso dei CAF che sono societ\u00e0 di capitali le quali - oltre ad effettuare un controllo formale sulla dichiarazione - devono controllare anche la documentazione apponendo un timbro. Il servizio \u00e8 in genere gratuito per coloro che consegnano la dichiarazione precompilata, mentre, nel caso di dipendenti o pensionati che non sono in grado di effettuare la compilazione, il servizio \u00e8 a pagamento.\nDal 2006 anche i commercialisti possono prestare assistenza fiscale."}
{"id": "861027", "revid": "858648", "url": "https://it.wikipedia.org/wiki?curid=861027", "title": "Medusa Film", "text": "Medusa Film \u00e8 una societ\u00e0 per azioni controllata da Mediaset.\nStoria.\nLe origini.\nViene fondata nel 1964 da Felice Colaiacomo e Franco Poccioni come Medusa Distribuzione.\nNel 1986 Reteitalia, appartenente al gruppo Fininvest, acquista il 49% della societ\u00e0. L'acquisizione viene completata l'anno successivo.\nPenta Film.\nTra il 1988 e il 1989 Medusa diventa Penta Film, una joint venture tra Cecchi Gori Group e Silvio Berlusconi Communications. Le due societ\u00e0 coesisteranno a livello di distribuzione fino al 1990, ma gli ultimi film del listino Medusa (tra cui \"Il t\u00e8 nel deserto\", del 1990) saranno distribuiti dalla Penta, che acquista, produce e distribuisce in Italia alcuni dei pi\u00f9 grandi successi cinematografici di quegli anni, sia italiani sia internazionali. Inoltre, una buona parte degli attori italiani sono appannaggio di questa casa di distribuzione, che pu\u00f2 competere con le grandi major hollywoodiane. La societ\u00e0 si scioglie intorno al 1994.\nIl rilancio della Medusa.\nA seguito della fine della collaborazione con il gruppo Cecchi Gori nella Penta Film, tra il 1994 e il 1995 Fininvest si rimette in proprio sul mercato cinematografico rilanciando il marchio storico della Medusa Film. Il primo film distribuito \u00e8 \"Il corvo - The Crow\", adattamento dell'omonimo fumetto di James O'Barr diretto da Alex Proyas, nonch\u00e9 ultimo lavoro di Brandon Lee.\nLa collaborazione tra Cecchi Gori e la Fininvest termina con qualche problema riguardante alcuni film prodotti di cui ci si contendeva la distribuzione in sala (un esempio, il film \"Il postino\"). Tuttavia alcuni film distribuiti da Cecchi Gori presentano erroneamente anche il logo della Penta Film sulle locandine (due esempi tra tanti: i film \"The Mask - Da zero a mito\" e \"Le ali della libert\u00e0\"), forse perch\u00e9 prodotti o acquistati ai tempi della collaborazione. Successivamente, per la distribuzione di alcuni (pochi) titoli, Cecchi Gori Group collabora anche con grandi \"major\" come Buena Vista e Warner Bros.\nMedusa Film \u00e8 specializzata nella produzione e distribuzione di film italiani e internazionali e nell\"home entertainment\". \nMedusa, inoltre, ha sviluppato una integrazione verticale entrando nel mercato della gestione di sale cinematografiche e, successivamente, nella diretta realizzazione di cinema multisala. In precedenza distribuiva i suoi film anche in VHS e DVD (attualmente i suoi diritti sull\"home video\" sono di propriet\u00e0 della Warner Home Video).\nDal luglio 2007 il presidente di Medusa \u00e8 Carlo Rossella, ex direttore del TG5. In precedenza ha ricoperto la stessa carica Bruno Ermolli.\nSettori d'attivit\u00e0.\nProduzione e distribuzione cinematografica.\nLa Medusa ha prodotto i film di registi come Bernardo Bertolucci, Gabriele Muccino, Ferzan \u00d6zpetek, Ettore Scola, Giuseppe Tornatore, Franco Zeffirelli, Aldo, Giovanni e Giacomo e distribuito film che annoverano personaggi come Roberto Benigni, Leonardo Pieraccioni, Massimo Boldi, Paolo Virz\u00ec (dopo un accordo con la Cecchi Gori Group), Federico Moccia.\nSale cinematografiche.\nLa societ\u00e0 ha gestito numerose sale nelle pi\u00f9 importanti citt\u00e0 italiane, inizialmente tramite la societ\u00e0 Cinema 5, che negli anni '80 rilev\u00f2 la gestione e programmazione delle sale Cannon (prima ancora Gaumont, tra cui il cinema Ambrosio di Torino e la multisala Odeon di Milano) e in seguito attraverso le controllate Medusa Cinema e Medusa Multicinema, poi confluite nel circuito The Space Cinema, controllato insieme con la societ\u00e0 21 Investimenti della famiglia Benetton.\nHome video.\nTramite la divisione Medusa Home Entertainment (fino al 1999/2000 Medusa Video), la societ\u00e0 si occupa della pubblicazione di film, documentari, cartoni animati e produzioni televisive in VHS, DVD e Blu-Ray. Nel 2012 la Warner Bros. Entertainment Italia ha acquistato la divisione home video, comprendente l'intero pacchetto di titoli, iniziando ad occuparsi della distribuzione home video delle produzioni Medusa. Molti titoli di catalogo, invece, vengono distribuiti (finora solamente in DVD) da Mustang Entertainment tramite ad un accordo di licenza. Dal 2021, Eagle Pictures sostituisce Warner Bros. come nuovo distributore in home video dei film prodotti e/o distribuiti da Medusa Film."}
{"id": "861032", "revid": "19812", "url": "https://it.wikipedia.org/wiki?curid=861032", "title": "Control Internal Number", "text": ""}
{"id": "861034", "revid": "110157", "url": "https://it.wikipedia.org/wiki?curid=861034", "title": "Behind the Sun (Red Hot Chili Peppers)", "text": "Behind the Sun \u00e8 una canzone dei Red Hot Chili Peppers. Fa parte del loro terzo album in studio, \"The Uplift Mofo Party Plan\" del 1987, anche se \u00e8 stata pubblicata come singolo nel 1992 per promuovere la loro raccolta \"What Hits!?\". La canzone si \u00e8 posizionata al 7\u00ba posto nella classifica statunitense Modern Rock Tracks e al 37\u00ba in quella australiana della ARIA Charts.\nLa canzone.\nIn origine doveva essere pubblicata come singolo nel 1987, ma la EMI si rifiut\u00f3 di pubblicarla in quanto giudicata con un andamento troppo melodico e lontana dallo stile funk della band. Il singolo non venne pubblicato fino al 1992, quando venne incluso nella raccolta \"What Hits!?\" in seguito al grande successo avuto dalla band con l'album \"Blood Sugar Sex Magik\". Nella canzone Hillel Slovak suonava anche il sitar.\nVideo.\nIl video venne pubblicato il 9 novembre 1992 e trasmesso frequentemente su MTV; mostra la band in vari segmenti durante le riprese del video per il singolo \"Higher Ground\" nel 1989. Nel videoclip compaiono anche il chitarrista John Frusciante e il batterista Chad Smith, nonostante non fossero presenti nel gruppo all'epoca in cui la canzone venne registrata.\nTracce.\nCD singolo (1992)\nCD versione 2 (1992)\nSingolo 12\" (1992)\nSingolo 7\" (1992)"}
{"id": "861039", "revid": "44876", "url": "https://it.wikipedia.org/wiki?curid=861039", "title": "Promozione 1950-1951", "text": "La Promozione 1950-1951 fu la terza edizione di questa categoria calcistica italiana a disputarsi a carattere interregionale.\nIl campionato era gestito da tre leghe distinte denominate Lega Interregionale Nord, avente sede a Torino, Lega Interregionale Centro, avente sede a Firenze, e Lega Interregionale Sud, avente sede a Napoli. In totale furono 236 le squadre partecipanti.\nIl regolamento campionati metteva in palio 12 posti per la Serie C, 6 per le societ\u00e0 del Nord, 4 per il Centro e 2 per le rappresentanti del Sud. Per ci\u00f2 che concerne le retrocessioni, se dapprima il Consiglio federale sembrava aver deciso la discesa delle squadre dal 14\u00ba posto in gi\u00f9 al Nord e al Centro, fu poco dopo chiarito di aver deliberato in merito al 15\u00ba posto in poi. Al Sud invece fu subito chiara la condanna dei tre ultimi club di ogni gruppo.\nLega Interregionale Nord.\nLa Lega Interregionale Nord aveva sede a Torino e organizzava un campionato composto da sei gironi e 112 squadre, di cui 76 gi\u00e0 affiliate alla Lega, 1 trasferita dalla giurisdizione della Lega Centro, 27 neopromosse dalle leghe regionali e 8 neoretrocesse dalla lega nazionale.\nLega Interregionale Centro.\nLa Lega Interregionale Centro aveva sede a Firenze e organizzava un campionato composto da quattro gironi e 75 squadre, di cui 52 gi\u00e0 affiliate alla Lega, 15 neopromosse dalle leghe regionali e 8 neoretrocesse dalla lega nazionale.\nLega Interregionale Sud.\nLa Lega Interregionale Sud aveva sede a Napoli ed organizzava un campionato composto da tre gironi: tale numero vigeva tuttavia in deroga permanente all'assegnato numero di due soli gruppi, e questo fatto si rifletteva nelle particolari regole relative a promozioni e retrocessioni. Le squadre partecipanti erano 49 in totale, di cui 36 gi\u00e0 affiliate alla Lega, 10 neopromosse dalle leghe regionali e 3 neoretrocesse dalla lega nazionale.\nDelle tre capoliste, , e , nel girone finale primeggiarono le ultime due, mentre i campani rimasero in Promozione.\nFonti e bibliografia.\nLibri:\nGiornali sportivi:\nI colori delle societ\u00e0 sono stati tratti dal:\nl'Annuario degli Enti Federali e delle Societ\u00e0 1951-52, edito a Roma dalla F.I.G.C. per le societ\u00e0 ancora in vita dopo il 1950-51.\nPer le societ\u00e0 sportive lombarde: Comunicato Ufficiale conservato presso il Comitato Regionale Lombardia a Milano, Via Pitteri 95/2."}
{"id": "861041", "revid": "466539", "url": "https://it.wikipedia.org/wiki?curid=861041", "title": "Biblioteca (Pseudo-Apollodoro)", "text": "La Biblioteca \u00e8 un antico manuale di mitografia, suddiviso in tre libri, che contiene un'ampia raccolta di leggende tradizionali appartenenti alla mitologia greca e all'epica eroica.\nAttribuito inizialmente ad Apollodoro di Atene, attualmente il suo autore \u00e8 convenzionalmente indicato con il nome di Pseudo-Apollodoro.\nAutore e datazione.\nAlcuni dei manoscritti dell'opera riportano come autore un certo Apollodoro, erroneamente identificato con Apollodoro di Atene (nato circa nel 180 a.C.), un allievo di Aristarco di Samotracia, principalmente perch\u00e9 si sa - da riferimenti presenti in alcuni scolii - che Apollodoro di Atene scrisse un compendio mitografico-religioso, \"Sugli dei\", i cui frammenti, tuttavia, sono caratterizzati da un'indagine erudito-etimologica non presente nel nostro testo.\nIl nostro testo, invece, cita un autore romano, Castore di Rodi, che fu contemporaneo di Cicerone e visse, quindi, nel I secolo a.C., dopo l'epoca dell'erudito ateniese. L'attribuzione errata risulta gi\u00e0 all'epoca del Patriarca Fozio e si perpetu\u00f2 anche nel resto del Medioevo bizantino, fino almeno a Eustazio di Tessalonica e Giovanni Tzetzes.\nStruttura.\nSfortunatamente la \"Biblioteca\", che forse originariamente si componeva di quattro libri, non \u00e8 giunta completa fino a noi: parte del terzo libro e tutto il quarto sono andati perduti.\nIl libro I si apre con la Teogonia, partendo da Urano e Gea per arrivare alla nascita e vittoria di Zeus su Crono, cui segue la Titanomachia e la spartizione dell'universo tra i fratelli Zeus, Poseidone e Ade. L'autore procede, poi, a delineare prerogative e miti legati agli dei dell'Olimpo, tra i quali spiccano Apollo e Artemide e Demetra, con sua figlia Persefone. Segue la Gigantomachia e il mito di Prometeo e del diluvio di Deucalione. Dopo il diluvio, l'autore delinea i miti delle singole stirpi, iniziando da quella di Eolo, per concentrarsi su Eneo e i suoi figli Meleagro e Tideo, spostandosi, poi, agli altri Eolidi\u02d0 Melampo, Admeto, Pelia, che gli consente di trattare estesamente degli Argonauti.\nIl Libro II tratta degli Atlantidi, partendo da Io e le Danaidi, per poi trattare di Preto e Bellerofonte e concentrarsi sui due semidei pi\u00f9 importanti di questa stirpe, ossia Perseo e il suo discendente Eracle, le cui imprese vengono trattate in modo approfondito, continuando fino ai suoi discendenti, gli Eraclidi.\nNel terzo libro si esaminano i discendenti di Europa (Minosse e i suoi figli) e di Cadmo, con le vicende legate a Dioniso, per poi concentrarsi sui Labdacidi, con le storie di Edipo, dei Sette contro Tebe e degli Epigoni. L'autore si occupa, poi, di Licaone e Callisto, di Auge e delle Pleiadi, spingendosi a trattare di Leda, di sua figlia Elena e dei Dioscuri. L'occasione relativa a Elena gli consente di trattare dei miti troiani e di Peleo e Teti, giungendo alle soglie della guerra di Troia. Infine, si tratta dei miti legati all'Attica, culminanti con Teseo, con le cui prime imprese la \"Biblioteca\" si interrompe bruscamente.\nLa parte restante, che forse componeva un quarto libro, \u00e8 ricostruibile da un'epitome realizzata sulla base dell'opera completa, che permette di ricostruire in parte i contenuti delle parti non pervenute. I 7 capitoli in cui \u00e8 stata divisa l'epitome dagli editori comprendono il resto delle imprese di Teseo e i miti legati ai Pelopidi, dopo i quali, per 5 capitoli, si trattano i miti omerici, partendo dagli \"antehomerica\" per poi riassumere l\"'Iliade\", continuando con i \"posthomerica\", i \"nostoi\" e, infine, il ritorno e la morte di Odisseo, con cui si chiude l'et\u00e0 degli eroi.\nImportanza.\nUnica opera di questo tipo a essere giunta fino a noi dall'antichit\u00e0 classica, la \"Biblioteca\" \u00e8 una guida fondamentale allo studio della mitologia greca, che essa tratta a partire dalle leggende sull'origine dell'universo fino alle vicende della guerra di Troia.\nFonte primaria per la mitologia greca, la \"Biblioteca\" \u00e8, quindi, un'opera indispensabile per chiunque sia interessato alla mitologia classica, considerando sia la sua particolarit\u00e0 di compendio completo, sia gli spunti che fornisce per comprendere come gli stessi antichi Greci guardassero alla loro tradizione mitica."}
{"id": "861042", "revid": "989706", "url": "https://it.wikipedia.org/wiki?curid=861042", "title": "Alimentazione phantom", "text": "L'alimentazione fantasma \u00e8 una tecnica datata di polarizzazione delle armature di un capacitore.\nAnche l'alimentazione elettrica che transita lungo lo stesso cavo audio in cui passa un segnale audio \u00e8 spesso chiamata in gergo col nome di \"fantasma\", perch\u00e9 confonde i due segnali generando distorsioni.\nL'alimentazione danneggia spesso i microfoni dinamici con uscita bilanciata, per cui questa alimentazione \u00e8 obsoleta e rudimentale, e non costituisce una tecnica.\nL'alimentazione \"phantom\" veniva impiegata nelle prime versioni rudimentali di effetti elettronici. Alimentava spesso i circuiti di un microfono a condensatore. \nPur avendo un'alta sensibilit\u00e0, in questo modo si producevano segnali elettrici a alta impedenza elettrica.\nQualsiasi scheda audio dotata di ingressi per microfoni ha un interruttore per l'alimentazione 48 Volt. \nIn alcuni prodotti, \u00e8 possibile disattivarla per blocchi di 4 o di 8 canali, quindi non \u00e8 necessario doverla disattivare per ogni singolo canale.\nQuesto ha il grosso inconveniente di richiedere poi l'aggiunta di un preamplificatore nel microfono per trasferire il segnale via cavo, complicando enormemente l'impianto.\nPossono essere dotati di un alimentatore specifico (come accade in moltissimi microfoni a condensatore valvolari) che attraverso un cavo multipolare fornisce le tensioni.\nSpecifiche e storia.\nIl primo esempio commerciale di microfono con alimentazione phantom \u00e8 il modello CMT 20 della Schoeps, del 1964, progettato secondo le specifiche di Radio France con un'alimentazione phantom di 9-12 volt. Questo microfono aveva il polo positivo collegato a massa, sistema noto come \"phantom negativa\". Questa tipo di alimentazione era disponibile all'epoca come opzione sui registratori Nagra della serie IV.\nNel 1966 la Neumann, azienda berlinese tuttora fornitrice di microfoni a condensatore di alta qualit\u00e0, present\u00f2 una nuova serie di microfoni a transistor alla radio di stato norvegese. Per ragioni di compatibilit\u00e0 con l'apparecchiatura utilizzata, si richiese alla ditta che i microfoni fossero alimentati con alimentazione phantom. A causa delle poche ore giornaliere di sole nei mesi invernali, gli studi della radio utilizzavano un sistema elettrico ausiliario alimentato da un generatore centrale a 48 Volt: per questo motivo questo rimase il voltaggio standard per tale alimentazione, che pi\u00f9 tardi fu standardizzata in Germania come DIN, e quindi internazionalmente come IEC 61938. Lo standard DIN prevedeva la possibilit\u00e0 di fornire un voltaggio di 12, 24 o 48 V, mentre nello standard IEC sono previste solo le possibilit\u00e0 12 e 48.\nLo standard IEC stabilisce anche che l'alimentazione phantom deve poter fornire fino a 10 mA. Ciononostante, a causa anche del fatto che i primi microfoni a farne uso non consumavano pi\u00f9 di 1 mA, moltissime unit\u00e0 in circolazione forniscono una corrente non maggiore di 2 mA per microfono. Questo pu\u00f2 creare problemi con alcuni microfoni a condensatore moderni (alcuni modelli della Earthworks ad esempio richiedono effettivamente 10 mA per funzionare correttamente).\nL'alimentazione phantom viene utilizzata su cavi a 3 conduttori, tipicamente forniti di connettori XLR . I due conduttori che portano il segnale fungono entrambi da poli positivi (garantendo cos\u00ec la compatibilit\u00e0 con i microfoni non alimentati o autoalimentati), mentre il terzo conduttore (la schermatura) funge da massa.\nI due conduttori di segnale sono alimentati tramite due resistori di uguale valore (6,81 k\u03a9 per 48 V, 1,2 k\u03a9 per 24 V e 680 \u03a9 per 12 V); il valore non \u00e8 critico, ma \u00e8 importante che i resistori siano di valore simile tra loro.\nPotenziali pericoli dell'alimentazione phantom.\n\u00c8 opinione diffusa che l'alimentazione phantom rappresenti un pericolo per l'integrit\u00e0 dei microfoni dinamici o a nastro (che non siano particolari microfoni a nastro con uno specifico circuito attivo il quale necessita proprio di alimentazione Phantom). In realt\u00e0 non si corre alcun rischio collegando un microfono alla presa XLR su cui \u00e8 attivata, purch\u00e9 esso sia dotato di linea bilanciata, cio\u00e8 abbia i poli positivo e negativo separati dalla massa.\nQuesto vale sia per microfoni con bilanciamento passivo mediante trasformatore o condensatori in serie, sia per microfoni a nastro con bilanciamento attivo mediante circuito di amplificazione (questi ultimi sono spesso ritenuti pi\u00f9 fragili rispetto ai rischi dell'alimentazione phantom, ma in realt\u00e0, purch\u00e9 siano caricati su una linea bilanciata, non sono affatto pi\u00f9 vulnerabili dei microfoni dinamici). \n\u00c8 invece probabile il danno se si sbilancia la linea, cortocircuitando a massa uno dei due cavi di segnale, corrispondenti al polo positivo della phantom. \u00c8 pur vero che la corrente \u00e8 limitata da una resistenza, che nel caso dei 48 V ha il valore di 6,81 kOhm, ma non sempre tale limitazione \u00e8 sufficiente per preservare i delicati dispositivi dei microfoni dinamici o a nastro. \nPer quanto riguarda il microfono a nastro, dotato di un nastro corrugato dello spessore di pochi micron, quando questo viene sollecitato, si muove all'interno di un campo magnetico; la perturbazione del campo magnetico genera una corrente indotta ai capi del nastro. La tensione \u00e8 molto pi\u00f9 bassa di quella che si genera in un dinamico, per cui \u00e8 necessario caricarlo su un trasformatore con un rapporto in salita da 1:20 a 1:40 (vedi i trasformatori Cinemag CM 9887 e CM9888). Poich\u00e9 non esiste microfono a nastro senza trasformatore di uscita, la Phantom non pu\u00f2 fisicamente passare. Diverso \u00e8 il caso della vecchia alimentazione a \"T\" detta anche \"parallela\", ormai in disuso da pi\u00f9 di un lustro. Il pericolo di deformare il nastro e portarlo in parte fuori dalle linee di forza del campo magnetico, anche in posizione di riposo, \u00e8 collegato all'alimentazione a \"T\". Di qui la confusione che si \u00e8 ingenerata per molti anni. \nSe nel circuito, a causa di condensatori in perdita o con una esr eccessiva, si verifica un disallineamento dei tempi di carica delle capacit\u00e0, possono generarsi degli spike, che a differenza della continua, essendo dei picchi di alternata, passerebbero sull'avvolgimento del trasformatore visto dal nastro, inducendo su quest'ultimo una forza tale da fargli assumere uno spostamento eccessivo con conseguente deformazione.\nAnche qui vale considerazione per la quale l'impulso si troverebbe a dover superare un trasformatore in discesa, con la conseguenza di diminuire considerevolmente la sua ampiezza, e quindi la sua pericolosit\u00e0. \nRicordiamoci che comunque in questi casi stiamo parlando di un circuito guasto, che produce anomalie e che quindi va riparato e non utilizzato. \nQuando si utilizza un microfono a nastro \u00e8 quindi buona norma cercare di evitare l'uso dell'alimentazione phantom, ma se per sbaglio dovesse capitare (per esempio se non fosse disinseribile) la probabilit\u00e0 di rovinare il microfono sarebbe praticamente inesistente."}
{"id": "861044", "revid": "124256588", "url": "https://it.wikipedia.org/wiki?curid=861044", "title": "Aschenaziti", "text": "Gli ebrei aschenaziti (o ashkenaziti), detti anche ashkenazim (ebraico: sing. \u05d0\u05b7\u05e9\u05b0\u05c1\u05db\u05b2\u05bc\u05e0\u05b8\u05d6\u05b4\u05d9, pl. \u05d0\u05b7\u05e9\u05b0\u05c1\u05db\u05b2\u05bc\u05e0\u05b8\u05d6\u05b4\u05d9\u05dd; pronuncia , pl. ; anche \u05d9\u05b0\u05d4\u05d5\u05bc\u05d3\u05b5\u05d9 \u05d0\u05b7\u05e9\u05b0\u05c1\u05db\u05b2\u05bc\u05e0\u05b8\u05d6 \"Yehudei Ashkenaz\", \"gli ebrei di \"Ashkenaz\"\"), sono i discendenti, tradizionalmente di lingua e cultura yiddish, delle comunit\u00e0 ebraiche stanziatesi nel medioevo nella valle del Reno e successivamente anche in Europa centrale e orientale. A partire dalla seconda met\u00e0 del XIX secolo, la comunit\u00e0 aschenazita emigr\u00f2 in larga parte verso gli Stati Uniti d'America e gran parte delle comunit\u00e0 rimaste in Europa vennero poi sterminate nell'ambito dell'Olocausto. Gli aschenaziti costituiscono oggi il gruppo etnico maggioritario tra gli ebrei. Tra il 70% e il 75% degli ebrei del mondo sono aschenaziti, mentre prima dell'Olocausto rappresentavano il 92%.\nStoria.\n\"Ashkenaz\" era il nome, in ebraico medievale, della regione franco-tedesca del Reno; e aschenazita significa appunto \"germanico\". Nel IX secolo, l'immigrazione in Germania di numerosi ebrei dall'Italia Settentrionale e dalla Francia d\u00e0 origine a una parte consistente delle numerosissime comunit\u00e0 aschenazite renane. Un esempio sono i Kalonymos.\nSin dall'XI secolo la letteratura rabbinica identific\u00f2 gli aschenaziti come l'insieme di popoli professanti religione giudaica e parlanti la lingua yiddish, affine al tedesco, che vivevano in Europa centrorientale, unendo gli ebrei della diaspora che formarono comunit\u00e0 nelle regioni della Renania e Palatinato nel Sacro Romano Impero, coi discendenti degli aschenaziti, che vivevano nei regni orientali slavi di Russia, Polonia e Lituania. Lo storico israeliano Shlomo Sand (vedere \"L'invenzione del popolo ebraico\") contesta la veridicit\u00e0 storica della diaspora, compresa quella del settimo secolo, e , in particolare nel capitolo intitolato \" Terre del silenzio. Alla ricerca del tempo (ebraico) perduto\".\nIn epoche successive, molti di essi emigrarono, formando, oltre alle comunit\u00e0 gi\u00e0 esistenti in Germania e in Francia orientale, altre comunit\u00e0 in Boemia, Italia settentrionale, Paesi Bassi, Ungheria, Polonia, Russia, Ucraina ed altri paesi dell'Europa orientale. Per tale motivo la parola aschenazita \u00e8 per molti sinonimo di ebreo orientale, ovvero d'ebreo del nord est d'Europa. A cavallo degli ultimi due secoli si registr\u00f2 un'ingente emigrazione aschenazita negli Stati Uniti d'America.\nDemografia.\nSi calcola che nell'XI secolo gli aschenaziti costituissero solo il 3% della popolazione ebraica mondiale; essi giunsero, al massimo della loro espansione demografica (1931), a rappresentarne il 92% ed oggi sono, grosso modo, l'80% del totale (Elazar 1992). La maggior parte delle comunit\u00e0 ebraiche con una lunga tradizione in Europa sono aschenazite, ad eccezione di quelle delle regioni mediterranee. Una gran parte degli ebrei che negli ultimi due secoli hanno lasciato l'Europa, diretti in altri continenti, in particolare verso gli Stati Uniti, sono ashkenazim.\nL'origine degli aschenaziti orientali, parlanti lo yiddish orientale, \u00e8 stato l'accoglimento nell'anno 1349 da parte del re di Polonia Casimiro III dei profughi ebrei cacciati dai pogrom in Renania, accaduti in quello stesso anno. Questo evento ha dato origine alla pi\u00f9 ampia comunit\u00e0 ebraica nel mondo durante il XX secolo, geneticamente molto omogenea, perch\u00e9 derivante da poche famiglie originarie che si sono moltiplicate indisturbate per almeno cinque secoli; una comunit\u00e0 che contava circa 6 milioni di persone alla fine del XIX secolo e che oggi, con le migrazioni, costituisce la maggior parte della popolazione ebraica in Israele e negli USA. Gli aschenaziti orientali erano diffusi prevalentemente in piccoli villaggi rurali sui territori dell'ex unione di Regno di Polonia e Granducato di Lituania nel XIV sec (le attuali Polonia, Bielorussia e Ucraina occidentale); con l'annessione di questi territori all'Impero russo nei secoli successivi, agli ebrei fu concesso di risiedere solo in piccole cittadine e villaggi, dette shtetl, nella cosiddetta \"zona di residenza\".\nUna parte della comunit\u00e0 ashkenazita proveniente dall'Europa Nord-Orientale, si stabil\u00ec nel pi\u00f9 antico ghetto europeo, il Ghetto di Venezia. La storia di questa comunit\u00e0 \u00e8 oggi ricostruita, attraverso gli oggetti dell'epoca ed i documenti, nel Museo Ebraico di Venezia.\nLingue.\nLa lingua della cultura ebraica aschenazita era principalmente lo yiddish, una lingua germanica con certe influenze slave, scritta con l'alfabeto ebraico. L'ebraico e l'aramaico sono le lingue liturgiche. La lingua ebraica rimase lingua scritta fino alla fondazione dello stato di Israele. In Europa centrale e orientale gli ebrei vivevano spesso in una situazione di bilinguismo o trilinguismo, dove allo yiddish si aggiungeva la lingua parlata dalla popolazione non-ebraica circostante, generalmente il polacco o altre lingue slave, l'ungherese, il rumeno o il tedesco. Attualmente lo yiddish si parla nelle comunit\u00e0 ultra-ortodosse, mentre gli altri aschenaziti parlano normalmente il vernacolo locale. Lingue comuni tra gli aschenaziti includono l'inglese, il russo e, in Israele, l'ebraico, tra molte altre."}
{"id": "861055", "revid": "119795446", "url": "https://it.wikipedia.org/wiki?curid=861055", "title": "Pier Luigi Celli", "text": " \u00c8 stato direttore generale della Libera universit\u00e0 internazionale degli studi sociali Guido Carli (Luiss) di Roma e della RAI, membro dei consigli di amministrazione di Illy e Unipol. \u00c8 stato presidente dell'ENIT dal 4 maggio 2012 fino al commissariamento dell'ENIT stessa, avvenuto il 16 giugno 2014.\nBiografia.\nIn prime nozze ha avuto una figlia, Maddalena, suora di clausura, mentre dalle seconde nozze con Marina Govi ha avuto il secondogenito Mattia.\nLaureatosi in sociologia all'Universit\u00e0 di Trento, ha maturato significative esperienze come responsabile della gestione, organizzazione e formazione delle risorse umane in grandi gruppi, quali Eni, Rai (di cui \u00e8 stato direttore generale dal 1998 al 2001), Omnitel, Olivetti ed Enel.\nDopo aver ricoperto ruoli fondamentali nello startup di nuove attivit\u00e0 per la telefonia mobile \u2013 Wind e Omnitel - \u00e8 stato, per un breve periodo, alla guida di Ipse 2000, societ\u00e0 di telefonia per l'UMTS.\nCelli ha al suo attivo numerose pubblicazioni, che vanno dalla narrativa in senso ampio, agli studi di management e di organizzazione. Il compenso del libro \"Altri esercizi di pentimento\", uscito nella primavera 2008, \u00e8 stato corrisposto in Lambrusco, su richiesta dell'autore Pier Luigi Celli: 25 bottiglie di Campanone Lombardini ogni tre mesi per cinque anni.\nIl 30 novembre 2009 \u00e8 autore di una discussa lettera indirizzata al figlio Mattia e pubblicata sul quotidiano \"La Repubblica\", in cui Celli invita il figlio a lasciare il paese e cercare fortuna altrove. Tale lettera \u00e8 stata ripresa anche da Giorgio Napolitano mentre il 3 dicembre dello stesso anno presenta il suo nuovo libro \"Coraggio, Don Abbondio\".\nDopo otto anni, lascia l'incarico di direttore generale della \"Libera universit\u00e0 internazionale degli studi sociali Guido Carli\" il 5 luglio 2013 per passare a Unipol, come senior advisor dell'amministratore delegato.\nDal 2014 \u00e8 senior advisor dell'amministratore delegato di Poste italiane.\n\u00c8 membro del consiglio di amministrazione di La Perla e Illy, dove fa parte anche del comitato esecutivo."}
{"id": "861056", "revid": "40858", "url": "https://it.wikipedia.org/wiki?curid=861056", "title": "Dual disc", "text": ""}
{"id": "861059", "revid": "19933", "url": "https://it.wikipedia.org/wiki?curid=861059", "title": "Airport 77", "text": ""}
{"id": "861073", "revid": "287204", "url": "https://it.wikipedia.org/wiki?curid=861073", "title": "Emile Benveniste", "text": ""}
{"id": "861075", "revid": "7077", "url": "https://it.wikipedia.org/wiki?curid=861075", "title": "Matteo Simone Trefoloni", "text": ""}
{"id": "861076", "revid": "729019", "url": "https://it.wikipedia.org/wiki?curid=861076", "title": "Assedio di Gerusalemme (1187)", "text": "Lassedio di Gerusalemme ebbe luogo dal 20 settembre al 2 ottobre 1187. Ebbe come esito la riconquista di Gerusalemme da parte di Saladino e il quasi totale collasso del crociato Regno di Gerusalemme. Fu anche il catalizzatore della terza crociata.\nSituazione antecedente.\nIl Regno di Gerusalemme, indebolito da dispute interne, era stato sconfitto il 4 luglio 1187 durante la battaglia di Hattin. La maggior parte della nobilt\u00e0 che componeva il Regno venne fatta prigioniera, incluso re Guido di Lusignano, e, durante tutta l'estate, Saladino invase il Regno. Alla met\u00e0 di settembre conquist\u00f2 Acri, Nablus, Jaffa, Toron, Sidone, Beirut e Ascalona.\nI sopravvissuti e gli altri rifugiati fuggirono a Tiro, la sola citt\u00e0 in grado di resistere al Saladino a causa del fortuito arrivo di Corrado del Monferrato.\nLa situazione di Gerusalemme.\nA Tiro, il feudatario crociato Baliano di Ibelin, signore di Ramla e Nablus - il nobile di grado pi\u00f9 alto tra quelli fuggiti da Hattin - chiese al Saladino un corridoio di sicurezza per poter raggiungere Gerusalemme e recuperare la moglie Maria Comnena oltre al resto della famiglia.\nSaladino acconsent\u00ec, promettendo a Baliano l'accesso alla capitale per un solo giorno. All'arrivo nella citt\u00e0 santa, il patriarca Eraclio, la regina Sibilla ed il resto degli abitanti lo pregarono di prendersi in carico la difesa della citt\u00e0. Eraclio tent\u00f2 di convincerlo a rimanere per la salvaguardia della Cristianit\u00e0, offrendogli la completa assoluzione, ed ottenendone il consenso.\nFece portare la notizia a Saladino presso Ascalona, il quale rifiut\u00f2 la richiesta del sultano. Saladino organizz\u00f2 una scorta per accompagnare Maria, i figli e tutti i conviventi al loro palazzo di Tripoli. Essendo il nobile con il titolo pi\u00f9 alto tra quelli rimasti a Gerusalemme, secondo lo storico Ibn al-Athir, a Baliano venne riconosciuto dai musulmani un grado \"pi\u00f9 o meno simile ad un re\".\nBaliano trov\u00f2 una situazione terribile a Gerusalemme. La citt\u00e0 era piena di rifugiati in fuga da Saladino ed il loro numero cresceva giornalmente. Erano presenti meno di quaranta cavalieri nell'intera citt\u00e0, per cui decise di crearne altri sessanta pescandoli fra gli scudieri e dai normali cittadini. Si prepar\u00f2 per l'inevitabile assedio immagazzinando cibo e denaro. Le armate della Siria e dell'Egitto si allearono al Saladino e, dopo un breve ed inutile assedio a Tiro, il sultano arriv\u00f2 alle porte di Gerusalemme il 20 settembre.\nL'assedio.\nI negoziati vennero tenuti da Saladino e da Baliano, con la mediazione di Yusuf Batit, uno dei chierici della Chiesa ortodossa, conscio del fatto che il Cattolicesimo Romano non li difendeva e che avrebbero avuto maggiori margini di manovra con l'avvento dei musulmani. Saladino preferiva prendere la citt\u00e0 senza spargimenti di sangue, ma gli abitanti si rifiutavano di arrendersi, giurando di distruggerla in una tremenda battaglia piuttosto che regalarla al nemico. L'assedio era iniziato.\nLe armate del Saladino si posero di fronte alla Torre di Davide e alla Porta di Damasco. Gli arcieri continuavano a colpire gli assedianti. Le armi da assedio vennero avvicinate alle mura e costantemente respinte. Per giorni, piccole schermaglie vennero combattute con pochi risultati. Il 26 settembre Saladino spost\u00f2 il campo in una parte differente della citt\u00e0, sul Monte degli Olivi, dove non esistevano porte principali dalle quali i crociati potessero contrattaccare. Le mura vennero attaccate di continuo con le armi d'assalto, catapulte, lanciapietre, fuochi greci, balestre e frecce. Venne aperta una breccia nelle mura, le quali collassarono il 29 settembre. I crociati non erano in grado di respingere le truppe del Saladino ma, contemporaneamente, i musulmani non riuscivano a penetrare nella citt\u00e0. I crociati vennero decimati e ben presto ne restarono poche dozzine a difendere le mura.\nI civili erano disperati. Secondo un passo di \"Old French Continuation of William of Tyre\" (probabilmente opera di Ernoul, uno scudiero di Baliano), il clero organizz\u00f2 una processione scalza intorno alle mura, come i chierici della prima crociata fecero nel 1099. Sul monte Calvario, le donne tagliarono i capelli dei figli, dopo averli immersi in acqua fredda. Queste penitenze erano volte a placare l'ira di Dio, ma \"... il nostro Dio non si degna di ascoltare le preghiere o il rumore proveniente dalla citt\u00e0. Il fetore degli adulteri, le disgustose stranezze ed il peccato contro natura impediscono alle preghiere di salire a Dio\".\nI negoziati tra Baliano e Saladino.\nAlla fine di settembre, Baliano si fece accompagnare da un ambasciatore alla corte del sultano, offrendo la resa che aveva inizialmente rifiutato. Saladino non accett\u00f2 la proposta vedendo che, durante la loro conversazione, i suoi uomini avevano scalato le mura e piantato la bandiera. I crociati riuscirono a respingere ancora una volta l'attacco: Saladino accett\u00f2 la resa ed i due si accordarono sul fatto che il comando sarebbe passato, pacificamente, al sultano. Quest'ultimo offr\u00ec un riscatto di venti bisante per ogni uomo, dieci per le donne e cinque per i bambini, e quelli che non avrebbero pagato sarebbero diventati schiavi. Baliano tent\u00f2 di opporsi sapendo che molti cittadini non avevano quei soldi e che la citt\u00e0 straripava di rifugiati arrivati da ogni parte del Regno.\nDopo il ritorno a Gerusalemme, venne deciso che 7.000 abitanti (scelti tra i pi\u00f9 poveri) sarebbero stati riscattati, prelevando il denaro direttamente dalle casse del tesoro che Enrico II d'Inghilterra aveva creato in citt\u00e0, custodito dai Cavalieri Ospitalieri. Questi soldi avrebbero dovuto essere usati da Enrico per un pellegrinaggio o per una crociata, come penitenza per l'omicidio di Thomas Becket, ma il re non arriv\u00f2 mai e il tesoro venne usato per pagare i mercenari durante la battaglia di Hattin.\nBaliano incontr\u00f2 di nuovo Saladino e il sultano accett\u00f2 di abbassare il riscatto a dieci bisanti per gli uomini, cinque per le donne ed uno per i bambini. Baliano si dimostr\u00f2 ottimista ed allora il sultano fece una nuova proposta: 100.000 bisanti per tutti gli abitanti della citt\u00e0. Baliano credeva che fosse impossibile e Saladino promise di liberare 7.000 persone per non meno di 50.000 bisanti. Alla fine della trattativa l'accordo fu: 7.000 persone per 30.000 bisanti; due donne o dieci bambini sarebbero stati liberati al prezzo di un uomo.\nResa della citt\u00e0.\nBaliano pass\u00f2 le chiavi della citt\u00e0 presso la Torre di Davide il 2 ottobre. Si disse che ogni abitante avrebbe dovuto pagare per il proprio riscatto, se avessero potuto (venivano dati dai 30 ai 50 giorni di tempo). Il Saladino si dimostr\u00f2 generoso e liber\u00f2 alcuni degli abitanti che sarebbero dovuti diventare schiavi; suo fratello al-\u02bf\u0100dil I (Safadino) fece lo stesso ed anche Baliano ed Eraclio, per non apparire meno generosi dei musulmani, ne liberarono altri attingendo ai propri beni. Si offrirono come ostaggi in cambio della libert\u00e0 degli altri cittadini (o perlomeno di qualche migliaio) ma Saladino non accett\u00f2 la proposta.\nIl Saladino organizz\u00f2 una marcia ordinata all'esterno della citt\u00e0, prevenendo il massacro che accadde quando i crociati conquistarono la citt\u00e0 nel 1099. Gli abitanti liberati marciarono su tre colonne; i cavalieri templari e gli Ospitalieri guidavano le prime due, mentre Baliano ed il Patriarca erano al comando della terza. A Baliano venne permesso di riunirsi alla moglie ed ai figli nella contea di Tripoli. Ad Eraclio venne concesso di portare via dalla citt\u00e0 numerosi tesori e reliquie, con grande scandalo dello storico musulmano Imad al-Din al-Isfahani - nonostante avesse partecipato anche lui al riscatto degli abitanti.\nConseguenze.\nAlcuni dei rifugiati si diressero a Tripoli, in Libano, dove venne loro negato l'ingresso e requisiti i beni personali che avevano portato con s\u00e9 da Gerusalemme. Molti di loro andarono verso Antiochia, o in Cilicia oppure verso l'Impero bizantino e nella sua grande capitale, Costantinopoli. Un altro gruppo si spost\u00f2 in Egitto e gli venne permesso di imbarcarsi su navi italiane dirette verso l'Europa.\nSaladino concesse ai pellegrini cristiani l'accesso alla citt\u00e0, e lasci\u00f2 la Basilica del Santo Sepolcro nelle mani dei cristiani. Per rafforzare le rivendicazioni musulmane su Gerusalemme, molti siti sacri, inclusa quella che prender\u00e0 il nome di Moschea al-Aqsa, vennero purificati con acqua di rose. Vennero conquistati altri castelli che ancora si opponevano al governo del sultano, inclusi Belvoir, Kerak, e Montreal, tornando poi a Tiro per assediarla una seconda volta.\nNel frattempo, le notizie della disastrosa sconfitta di Hattin erano arrivate in Europa attraverso i racconti di Ioscio, arcivescovo di Tiro, e quelli di altri pellegrini e viaggiatori, mentre Saladino proseguiva nella sua opera di conquista per tutta l'estate del 1187. Vennero subito stesi i piani per una nuova crociata; il 29 ottobre Papa Gregorio VIII emise la bolla pontificia \"Audita tremendi\", ancora prima di sapere della caduta di Gerusalemme. In Inghilterra ed in Francia venne imposta una speciale tassa la Decima del Saladino al fine di recuperare il denaro per finanziare le spese. La susseguente Terza crociata non part\u00ec prima del 1189, in tre contingenti separati guidati da Riccardo Cuor di Leone, Filippo Augusto e Federico Barbarossa.\nL'assedio di Gerusalemme nello spettacolo.\nL'assedio di Gerusalemme fu il fulcro del film del 2005 \"Le crociate - Kingdom of Heaven\" (Kingdom of Heaven) diretto e prodotto da Ridley Scott. Probabilmente non rappresenta la parte pi\u00f9 realistica dei fatti, con informazioni rielaborate da molte fonti primarie, nonostante sia stato mantenuto del materiale storico.\nLa commedia di Catherine Jinks, \"Pagan's Crusade\" (2003), descrive gli eventi che portarono all'assedio. Nonostante sia frutto d'immaginazione, descrive con un buon grado di similitudine i danni inferti alla citt\u00e0, le armi usate ed i negoziati intercorsi tra Saladino e Baliano."}
{"id": "861081", "revid": "46291", "url": "https://it.wikipedia.org/wiki?curid=861081", "title": "Hyparrhenia hirta", "text": "Il barboncino mediterraneo (\"Hyparrhenia hirta\" (L.) Stapf) \u00e8 una pianta erbacea appartenente alla famiglia delle Poaceae (Graminaceae).\nMorfologia.\n\u00c8 una pianta erbacea perenne emicriptofita cespitosa, alta 40\u201370\u00a0cm.\nHa foglie laminari e infiorescenze formate da coppie di spighe sorrette da un gambo che a sua volta nasce dall'ascella di foglie cauline rigonfie.\nDistribuzione e habitat.\nLa specie \u00e8 diffusa: \nPer l'Italia il Pignatti la segnala dalla Liguria in gi\u00f9, Sardegna e Sicilia comprese, escludendo la Pianura padana e le regioni settentrionali.\nCresce in ambienti di prateria mediterranea e gariga."}
{"id": "861089", "revid": "119598084", "url": "https://it.wikipedia.org/wiki?curid=861089", "title": "Teatro d'arte di Mosca", "text": "Il Teatro d'arte di Mosca (, MChAT) \u00e8 un teatro fondato a Mosca nel 1898 da Konstantin Stanislavskij e Vladimir Nemirovi\u010d-Dan\u010denko.\nCreato per contrastare l'enfasi e l'ostentata finzione del teatro russo dell'epoca, il teatro alla base del pensiero di Stanislavskij e Dan\u010denko era di tipo \"naturalistico\", un teatro alla ricerca della \"verit\u00e0\" nel gesto come nella parola.\nIl Teatro d'arte apr\u00ec i battenti il 14 ottobre 1898, quando la compagnia omonimo mise in scena \"Lo zar F\u00ebdor Ioannovi\u010d\", di Aleksej Konstantinovi\u010d Tolstoj.\nPochi mesi dopo, il 17 dicembre 1898, il teatro ospit\u00f2 la prima de \"Il gabbiano\" dello scrittore e drammaturgo Anton \u010cechov. Il successo clamoroso della messa in scena leg\u00f2 il teatro al drammaturgo, che scrisse per la compagnia le sue opere teatrali maggiori. Il gabbiano divenne anche il simbolo del Teatro d'arte, ed un gabbiano in volo \u00e8 ancora oggi raffigurato sulla facciata del palazzo, sui biglietti e sulle locandine.\nAll'interno del teatro nacquero e si formarono attori come Ol'ga Knipper, Ivan Michajlovi\u010d Moskvin,\nVsevolod Mejerchol'd e Vasilij Ivanovi\u010d Ka\u010dalov. Vi insegn\u00f2 l'attrice premio Oscar Beatrice Straight.\nDopo la rivoluzione d'Ottobre, il teatro ricevette diversi contributi statali in cambio della produzione di drammi socialisti."}
{"id": "861094", "revid": "10929", "url": "https://it.wikipedia.org/wiki?curid=861094", "title": "Marco Cornelio Cethego", "text": ""}
{"id": "861097", "revid": "116068069", "url": "https://it.wikipedia.org/wiki?curid=861097", "title": "Doppiaggio pubblicitario", "text": "Il doppiaggio pubblicitario \u00e8 quell'ambito specifico di utilizzo delle voci per scopi di carattere promozionale. Sar\u00e0 quindi utilizzato un doppiatore che, fuori dal campo visivo, legger\u00e0 un testo appositamente realizzato per la promozione del prodotto/servizio oggetto della pubblicit\u00e0.\nIl doppiaggio pubblicitario \u00e8 sostanzialmente differente da quello cine/televisivo poich\u00e9 diverse sono le finalit\u00e0 interpretative, in pubblicit\u00e0 tutta la recitazione \u00e8 rivolta a veicolare un messaggio promozionale in favore di uno specifico prodotto anche quando apparentemente la scena non vi ha attinenza, mentre nel doppiaggio cinematografico e televisivo l'interpretazione degli attori (e dei doppiatori che prestano loro la voce) \u00e8 volta al racconto della trama.\nLa particolarit\u00e0 del doppiaggio pubblicitario \u00e8 che richiede grande versatilit\u00e0 da parte degli interpreti che hanno a disposizione tempi molti ridotti (si pensi che la durata massima di un messaggio pubblicitario \u00e8 di trenta secondi e che uno dei tagli molto in uso \u00e8 quello da quindici secondi) e dunque devono riuscire a veicolare ogni \"emozione\" prevista dagli autori in battute di pochissimi secondi.\nCome altri settori della cinematografia contano associazioni che garantendo la professionalit\u00e0 degli aderenti raggruppano registi, montatori, costumisti e scenografi etc, l'evoluzione di questa particolare attivit\u00e0 del doppiaggio ha reso necessaria la creazione di un riferimento che garantisse agli operatori pubblicitari la professionalit\u00e0 dei doppiatori specializzati; per questa ragione nel 1981 \u00e8 stata fondata l'Associazione Doppiatori Attori Pubblicitari (ADAP) che raggruppa i principali artisti italiani di questo particolare settore.\nI doppiatori pubblicitari, o speaker pubblicitari, sono attori o speaker radiofonici che creano, con la loro voce, ambientazioni ed atmosfere, danno informazioni o semplicemente recitano slogan. Un doppiatore pubblicitario realizza la propria opera professionale registrando la propria voce, che sar\u00e0 poi utilizzata per la realizzazione di uno spot pubblicitario che sar\u00e0 trasmesso sia in radio che in televisione o anche al cinema, negli spazi promozionali che precedono la proiezione dei film.\nIl classico spot trasmesso alla televisione, alla radio, al cinema, sul web o nei centri commerciali viene progettato dai creativi dalle agenzie pubblicitarie e prodotto in appositi studi di registrazione, attraverso sofisticate attrezzature audio, fonici competenti e preparati, e il talento vocale dei doppiatori pubblicitari.\nCategoria separata e decisamente differente per stile dal doppiatore cinematografico richiede un analogo percorso formativo che include lo studio della recitazione e della dizione, infatti molti dei pi\u00f9 affermati professionisti del settore provengono dalle scuole o accademie di teatro.\nI doppiatori pubblicitari operano anche come speaker, soprattutto in ambito relativo a telepromozioni e/o televendite. Spesso la voce di un doppiatore pubblicitario la si potr\u00e0 ascoltare anche come voce di un documentario, come narratore di audiolibri o produzioni simili, come voce guida di audioguide museali."}
{"id": "861098", "revid": "60344", "url": "https://it.wikipedia.org/wiki?curid=861098", "title": "Doppiaggio Pubblicitario", "text": ""}
{"id": "861104", "revid": "721282", "url": "https://it.wikipedia.org/wiki?curid=861104", "title": "Ambrogio Lo Giudice", "text": "Biografia.\nNel 1967 e 1968 ha fatto parte del Piccolo Coro dell'Antoniano.\nInizialmente fotografo di copertine di album, nel 1992 ha fondato la Filmaster Clip, societ\u00e0 italiana per la produzione di videoclip, e nel 2000 My-Tv, la prima televisione via internet italiana. Ha lavorato con artisti italiani come Lorenzo \"Jovanotti\" Cherubini, Vasco Rossi, Lucio Dalla, Laura Pausini, Francesco Baccini e Luca Carboni.\n\u00c8 stato nominato due volte agli MTV Awards nella categoria \"miglior video dell'anno\" con \"\"Penso Positivo\" nel 1995 e \"L'ombelico del mondo\" nel 1997, tutti e due di Jovanotti, e ha vinto una \"Grolla d'Oro\" nel 1989 con \"Vita\" di Lucio Dalla-Gianni Morandi per il miglior videoclip dell'anno. Tra i premi ricevuti, quello di RiminiCinema per il video di \"Qua Qua Quando\"\" di Francesco Baccini.\nNel 2003 \u00e8 uscito il suo primo film in pellicola, \"Prima dammi un bacio\", da lui scritto e diretto. Nel 2008 ha diretto la miniserie televisiva per la Rai \"Artemisia Sanchez\".\nNel 2008 ha diretto il film tv \"Ovunque tu sia\", trasmesso da Raiuno.\nNel 2009 ha diretto \"David Copperfield\", con Giorgio Pasotti, Maya Sansa e Gianmarco Tognazzi, trasmesso su Raiuno il 26 e il 27 aprile, suscitando un grandissimo successo. La prima puntata viene vista da 6.164.000 di telespettatori, con il 24,68% di share, e la seconda puntata \u00e8 stata vista da 6.855.000, con il 25,12% di share.\nNel 2010 ha diretto la fiction di sei puntate \"Una musica silenziosa\", in Monopoli (BA), che sar\u00e0 trasmessa da Raiuno e prodotta dalla Casanova Multimedia di Luca Barbareschi.\nNel 2012 \u00e8 il regista della seconda stagione della fiction di successo \"Terra ribelle\"."}
{"id": "861110", "revid": "6923", "url": "https://it.wikipedia.org/wiki?curid=861110", "title": "Ebreo orientale", "text": "Con la locuzione ebreo orientale (Ostjuden nell'originale tedesco; propriamente in yiddish: \u05de\u05e2\u05e8\u05d9\u05d1\u05bf\u05be\u05d0\u05e9\u05db\u05e0\u05d6\u05d9\u05dd, \"mayrev-ashkenazim\") si voleva indicare nel mondo ebraico assimilato di cultura tedesca, con senso dispregiativo, l'ebreo dei territori dell'Europa centro-orientale.\nUn'irriverente descrizione di tale popolo \u00e8 stata fatta da Joseph Roth, lui stesso appartenente a questa gen\u00eca. Egli ce ne parla \nL'affresco che ci regala Roth \u00e8 ancora vivo grazie ai numerosi artisti (tra cui il sefardita Moni Ovadia) che si son giovati, nelle loro opere, dell'amorevole disamina, mai sorpassata, del giornalista mitteleuropeo sul \"problema dell'ebreo orientale\".\nLa differenza tra ebreo ashkenazita tedesco ed ebreo ashkenazita \"orientale\" (dalla prima definizione comunque originata) in Germania poteva sembrare addirittura fondamentale: l'ebreo tedesco era gi\u00e0 relativamente ben assimilato, quasi non parlava pi\u00f9 lo yiddish (al quale capitava di riferirsi con disprezzo chiamandolo \"gergo\"). In Europa orientale invece ancora esistevano i pogrom: se in occidente l'emancipazione dell'ebreo fu un dono del XVIII secolo e del XIX secolo, in Russia l'antisemitismo ufficiale si manifest\u00f2 con molta violenza negli anni ottanta del XIX secolo.\nL'ebreo ashkenazita orientale non poteva che guardare agli altri popoli con ammirazione: l'esempio dei movimenti nazionali in tutta l'Europa, l'unificazione della Germania, il Risorgimento degli italiani, la lotta per l'emancipazione dei popoli dell'Impero Austro-Ungherese, dei popoli del Balcano, le rivoluzioni dei polacchi. Ma se ogni nazione europea poteva reclamare i propri diritti sulla terra che da secoli occupava, l'ebreo non poteva appellarsi a nessuna propria nazione o terra riconosciuta dalle altre Nazioni.\n\u00c8 solo in questo tessuto sociale che poteva nascere il sentimento sionista. Dal mondo dell'Ostjude si svilupp\u00f2, dopo esperienze come il caso Dreyfus o la nascita dell'antisemitismo moderno nella Vienna di Karl Lueger, anche in seno agli ashkenazi.\nMolti Ostjuden sono poi emigrati in occidente soprattutto in seguito ai pogrom antisemiti della fine dell'Ottocento, dopo la Rivoluzione d'Ottobre e dopo la dissoluzione della monarchia austriaca.\nDopo l'olocausto.\nLa maggioranza degli askhenaziti nati in Polonia, Russia, Ucraina, gli Ostjuden, da lungo tempo non \u00e8 pi\u00f9, e la differenza con gli ebrei tedeschi autoctoni non ha pi\u00f9 alcun senso: gli ebrei assimilati di Germania e dei loro fratelli \"orientali\" si sono persi e dispersi a causa dell'olocausto.\nLa Palestina fu oggetto, negli anni trenta, di un'importante ondata migratoria di queste due compagini ebraiche."}
{"id": "861112", "revid": "289247", "url": "https://it.wikipedia.org/wiki?curid=861112", "title": "Ashkenazita", "text": ""}
{"id": "861113", "revid": "404449", "url": "https://it.wikipedia.org/wiki?curid=861113", "title": "Carlo Amati", "text": "Biografia.\nEsordi.\nStudi\u00f2 all'Accademia di Brera, dove ebbe come insegnanti l'abate Parini (assunto per preparare gli allievi alla conoscenza delle storie mitologiche e delle allegorie, poi promosso sovrintendente), l'architetto di origine viennese Leopoldo Pollack e Giacomo Albertolli (il fratello di Giocondo), docente di architettura.\nAmati fu assistente tanto dell'Albertolli (sino alla sua morte nel 1805), quando del successore, l'abate Zanoia, cui successe nel 1817: quivi si fece una fama quale studioso di Vitruvio. Ebbe come studente, fra gli altri, il grande architetto neoclassico Giacomo Moraglia.\nRassegna delle opere.\nLa sua prima realizzazione ricordata fu, nel 1808, il monumentale pulpito del Duomo di Monza, eseguita in legno, di pianta semicircolare e decorata con quattro telamoni raffiguranti i quattro dottori della Chiesa latina (San Gerolamo, Sant\u2019Agostino, Sant'Ambrogio, San Gregorio Magno). Nel 1810 realizz\u00f2 il Teatro Sociale di Monza, che sostituiva il precedente Teatro Arciducale del Piermarini, completato nel 1777 ma, nel frattempo, distrutto da un incendio (se ne interess\u00f2 anche Luigi Canonica). Nel 1812 ebbe da Luigi Durini incarico di rifare gli interni della villa La Cazzola di Arcore e di realizzare un pronao con due robuste colonne reggenti un sovrastante balcone, ad inquadrare il portone mediano di ingresso.\nContemporaneamente lavorava, insieme al suo maestro l'abate Giuseppe Zanoia, al progetto definitivo della facciata del Duomo di Milano, terminata nel 1813 per volere di Napoleone.\nRealizz\u00f2, poi, la chiesa di Casatenovo (1808-15), la facciata della chiesa di Brivio, Porta San Vito a Pavia (1819), l'arco del ponte sul Ticino verso Pavia (1822), la cappella delle Grazie nell'ospedale di Monza. Nel 1823 partecip\u00f2, senza successo, al secondo concorso per la chiesa di Sant'Antonio Taumaturgo di Trieste, realizzata, in perfetto stile neoclassico, da Pietro Nobile.\nNel 1828 disegn\u00f2 la San Carlo al Corso, ispirata al Pantheon di Roma, che realizz\u00f2 dal 1836 al 1847. Quivi lavor\u00f2 con lo scultore Pompeo Marchesi, il pi\u00f9 celebre artista di questo tardo neoclassico (che lo ritrasse in un busto oggi conservato alla Galleria d'Arte Moderna di Milano) ma, soprattutto, collega all'Accademia di Brera.\nAmati ebbe poi incarico di riparare la basilica di Sant'Angelo Lodigiano danneggiata, il 21 luglio 1826, da un fulmine che aveva colpito la torre campanaria, curando la modifica della cupola barocca (ove vennero inseriti ai quattro quadranti di orologio) e la costruzione del terrazzo delle statue, l'elevazione del campanile, sulla cui sommit\u00e0 pose una statua \"San Michele Arcangelo\" (opera di Enrico Butti, in marmo di Viggi\u00f9).\nMor\u00ec a Milano nel 1852 e fu sepolto al cimitero di San Gregorio fuori da Porta Venezia, non pi\u00f9 esistente.\nImpostazione artistica e critica.\nLa facciata del Duomo di Milano \u00e8 l'unico suo esempio di opera neogotica. Ma, in effetti, si tratta di una facciata in stile, ossia conforme alle linee gotiche originarie. In tal senso, essa non deve essere interpretata come una indecisione stilistica. Per il resto della sua opera, infatti, l'Amati fu sempre fedele ideatore di una linea architettonica strettamente neoclassica.\nFu autore prolifico, erudito ma, soprattutto, accademico, attraverso la pubblicazione di genere archeologico e artistico, corredati d'incisioni in rame da lui stesso in gran parte eseguite. Nel 1802 pubblic\u00f2 \"Regole del chiar-oscuro in architettura\", nel 1805 \"Gli ordini di architettura del Jacopo Barozzi da Vignola\", nel 1809 \"Il Duomo di Milano\", nel 1821 \"Antichit\u00e0 di Milano esistenti presso S. Lorenzo\" e \"Antichit\u00e0 di Milano\", nel 1825 \"Memoria sullo stato dell'architettura nel Medio Evo\", nel 1830 \"Dell'architettura di Marco Vitruvio Pollione\".\nArchivio.\nL'archivio di Carlo Amati \u00e8 articolato in due fondi distinti. Il primo fondo, conservato presso il Castello Sforzesco. Gabinetto dei disegni \u00e8 costituito dalla documentazione relativa agli studi, all'insegnamento e all'attivit\u00e0 professionale dell'architetto Carlo Amati (1793-1852, con pezzi pi\u00f9 antichi e successivi): fogli di studi, rilievi, disegni, esercitazioni, saggi accademici, tavole didattiche, tavole incisioni e litografie per opere a stampa; fogli di schizzi, studi, disegni e tavole per progetti. Inoltre carte private: lettere, contratti, preventivi, calcoli, fatture, elenchi, appunti, minute, resoconti. All'archivio di Amati si aggiungono, 81 fogli di disegni e tavole di documentazione di maestri contemporanei e allievi di Amati, con alcune opere pi\u00f9 antiche; 132 fogli di schizzi, studi, esercitazioni, disegni, progetti di allievi tra cui il figlio Marco (circa 1790-1875). Un secondo fondo, conservato presso il Monastero di San Giacomo a Bergamo, si compone di 7 cartelle con disegni e documenti e di alcune tavole sciolte incorniciate e appese. Le prime 3 cartelle del fondo riguardano l'attivit\u00e0 professionale e didattica dell'architetto Carlo Amati (1798-1852): appunti, schizzi, disegni, manoscritti e carteggi.\nBibliografia.\nPresso l'Universit\u00e0 degli Studi di Firenze \u00e8 depositato un CD-ROM che riporta per intero il ricco \"Fondo Amati\", del Civico Gabinetto dei Disegni del Castello Sforzesco di Milano."}
{"id": "861117", "revid": "287204", "url": "https://it.wikipedia.org/wiki?curid=861117", "title": "Gerardo D\u2019Ambrosio", "text": ""}
{"id": "861118", "revid": "121960890", "url": "https://it.wikipedia.org/wiki?curid=861118", "title": "Van Cliburn", "text": "\u00c8 noto al grande pubblico per aver partecipato al primo Concorso internazionale \u010cajkovskij (inaugurato a Mosca nel 1958) - la cui giuria era tra gli altri composta anche da giganti della tastiera quali Svjatoslav Richter ed \u0116mil' Gilel's - e averlo vinto, divenendo una sorta di simbolo eroico agli occhi del blocco occidentale, soprattutto per i connazionali, nel contesto del continuo confronto USA-URSS svoltosi durante la Guerra fredda. \nBiografia.\nNato a Shreveport, in Louisiana, a tre anni prese le prime lezioni di pianoforte dalla madre, Rildia Bee O'Bryan, che era stata allieva di Arthur Friedheim, uno degli ultimi allievi di Franz Liszt. Quando Cliburn aveva sei anni, la sua famiglia si trasfer\u00ec a Kilgore, nel Texas. A dodici anni vinse un concorso pianistico nazionale che gli consent\u00ec di debuttare con l'Orchestra sinfonica di Houston. A diciassette anni entr\u00f2 nella prestigiosa Juilliard School di New York, dove studi\u00f2 con Rosina Lh\u00e9vinne, che lo avvicin\u00f2 alla tradizione dei grandi compositori romantici russi. A vent'anni, Cliburn vinse il prestigioso \"Levintritt Award\" e fece il suo debutto alla Carnegie Hall sotto la direzione di Dimitri Mitropoulos suonando il concerto n.1 di \u010cajkovskij.\nLa storica vittoria al Concorso \u010cajkovskij di Mosca.\nFu il suo exploit a Mosca, ci\u00f2 che gli diede fama internazionale. Il primo Concorso internazionale \u010cajkovskij (1958) fu un evento che avrebbe dovuto dimostrare la superiorit\u00e0 culturale dell'Unione Sovietica, in piena guerra fredda, sulla scia della vittoria tecnologica che aveva gi\u00e0 conseguito con il lancio del satellite artificiale Sputnik nell'ottobre 1957. Il cristallino virtuosismo di Cliburn, che traspar\u00ec dall'interpretazione, durante la finale, del Concerto n. 1 di \u010cajkovskij e del Concerto n. 3 di Rachmaninov, gli valse una \"standing ovation\" di otto minuti.\nIl presidente della giuria sovietico chiese quindi direttamente al premier Nikita Chru\u0161\u010d\u0451v se il primo premio potesse essere dato ad un americano. Chru\u0161\u010d\u0451v, forte del primato ideologico Sovietico per il lancio, l'anno precedente, dello Sputnik, chiese dunque se Cliburn fosse stato effettivamente il migliore e ad una risposta affermativa conferm\u00f2: \u00abAllora, dategli il premio!\u00bb. \nCliburn torn\u00f2 in patria tra grandi festeggiamenti, compresa una fastosa parata trionfale (una cosiddetta ticker-tape parade) a New York, l'unica mai concessa ad un musicista classico. Nell'arrivare al Municipio di New York disse ai presenti\nIl settimanale Time lo mise quindi in copertina proclamandolo \u00abil texano che ha conquistato la Russia\u00bb. La RCA Victor lo mise sotto contratto esclusivo e la conseguente incisione del concerto n. 1 di \u010cajkovskij divenne il primo album di musica classica a vendere pi\u00f9 di un milione di copie, raggiunse la prima posizione nella Billboard 200 per sette settimane, rimanendo il pi\u00f9 venduto per pi\u00f9 di un decennio e raggiungendo infine i tre milioni di copie vendute e tre dischi di platino. Sempre con questa incisione, Cliburn vinse il Grammy Award del 1958, premio inaugurato l'anno stesso, nella categoria Miglior interpretazione solista di musica classica con orchestra (Grammy) (\"Best Classical Performance - Instrumentalist (with concerto scale accompaniment)\", in inglese).\nAttivit\u00e0 concertistica.\nNel 1959 esegu\u00ec il Concerto per pianoforte e orchestra n. 3 (Rachmaninov) al Teatro alla Scala di Milano: l'incisione dell'esecuzione del concerto di Rachmaninov gli valse un ulteriore Grammy Award, il secondo di fila sempre nella solita categoria. Altri famosi concerti incisi da Van Cliburn furono il Concerto in la minore di Edvard Grieg, il Concerto n. 2 di Sergej Rachmaninov, il Concerto n. 4 e il Concerto n. 5 di Beethoven, il concerto n. 3 di Sergej Prokof'ev e il Concerto n. 2 di Brahms. Nel 1962 Cliburn divenne il responsabile musicale del Concorso pianistico internazionale Van Cliburn, cos\u00ec intitolato in suo onore, fondato da un gruppo di musicisti e cittadini di Fort Worth (Texas) e il cui prestigio ormai rivaleggia con lo stesso concorso \u010cajkovskij. Al Lewisohn Stadium di Manhattan per il Metropolitan Opera House nel 1965 esegue il Concerto per pianoforte e orchestra n. 1 (Liszt) ed il Concerto per pianoforte e orchestra n. 1 (\u010cajkovskij) e nel 1966 esegue il Concerto per pianoforte e orchestra n. 2 (Brahms) ed il Concerto per pianoforte e orchestra n. 2 (Rachmaninov) al Van Cliburn Concert.\nCarriera dopo il 1978.\nVan Cliburn \u00e8 stato attivo come concertista e in sala d'incisione sino agli anni settanta, ma nel 1978, in seguito alla morte di suo padre, che era anche il suo manager, dirad\u00f2 fortemente le sue apparizioni pubbliche. Nel 1987 fu invitato a suonare alla Casa Bianca per il presidente Ronald Reagan ed il suo ospite, il presidente Michail Gorba\u010d\u00ebv, e in seguito fu invitato ad aprire la stagione del centenario della fondazione della Carnegie Hall. Nel 2001 ha ricevuto i Kennedy Center Honors, prestigiosa onorificenza conferita dal \"Kennedy Center for the performing arts\" di Washington.\nNel 2003 ha ricevuto la \"Presidential Medal of Freedom\", conferitagli da George W. Bush, e nell'ottobre 2004 la \"Russian Friendship Medal\", le due pi\u00f9 alte onorificenze civili dei due paesi. Nello stesso anno, gli \u00e8 stato assegnato un Grammy Award alla carriera. Ha continuato a tenere un limitato numero di concerti l'anno, con immutato successo di pubblico e critica. Nella sua carriera ha suonato per regnanti e capi di Stato di decine di stati e per ogni presidente statunitense da Harry Truman in poi. \u00c8 scomparso nel 2013 all'et\u00e0 di 78 anni a seguito di un tumore osseo."}
{"id": "861126", "revid": "767487", "url": "https://it.wikipedia.org/wiki?curid=861126", "title": "Fabrizio Ambrassa", "text": "Biografia.\nGuardia-ala di 197 centimetri con la predisposizione per il tiro dalla lunga distanza, ha giocato con importanti club in Serie A, tra i quali l'Olimpia Milano, la Virtus Roma, la Benetton Treviso e la Virtus Bologna.\nCarriera da atleta.\nDebutta nel basket professionistico con qualche sporadica presenza nella prima squadra dell'Olimpia Milano, in una formazione che vinse il grande slam nella stagione 1986-87 (scudetto, Coppa Italia, Eurolega) e un ulteriore scudetto l'anno successivo. Viene girato al Basket Rimini in Serie A2 nel biennio 1988-90, quindi torna a Milano dove vince la Coppa Kora\u0107 1993.\nPoi gioca un anno nella Virtus Roma, un anno alla Benetton Treviso e altre 4 stagioni nella capitale dove non ha vinto nulla, ma ha saputo farsi apprezzare come giocatore e come persona, lasciando ottimi ricordi.\nInizia la stagione 2000-01 all'Andrea Costa Imola, ma nel gennaio 2001 viene prestato a stagione in corso alla Virtus Bologna dove \u00e8 compagno di reparto di Manu Gin\u00f3bili: con la canotta delle \"vu nere\" Ambrassa parte dalla panchina, ma con la squadra vince campionato, Coppa Italia ed Eurolega. Terminata la stagione fa ritorno a Imola, essendo ancora sotto contratto coi biancorossi.\nDopo una parentesi nella Liga ACB spagnola ad Alicante e una nella Legadue a Novara, chiude la sua carriera nelle serie minori: gioca la stagione 2004-05 in Serie B2 a San Marino con la Pallacanestro Titano San Marino, poi nel gennaio 2006 scende in C1 a Faenza/Castrocaro, con cui rescinde nel novembre 2006 dopo uno scampolo di B2.\nCarriera da allenatore.\nNel 2007 comincia l'attivit\u00e0 di allenatore presso il Basket Rimini Crabs come assistente della squadra Under-19. Nella stagione 2008-09 presso la stessa societ\u00e0 ottiene il suo primo incarico da head coach subentrando al dimissionario Maurizio Ferro alla guida della formazione Under-15. Da allenatore delle giovanili ha raggiunto per due volte le finali nazionali, arrivando terzo con gli Under-15 nel 2010 e ancora terzo con gli Under-17 nel 2011: in quest'ultima occasione fu premiato come miglior allenatore delle finali.\nDall'estate 2011 ha assunto anche la guida della prima squadra del Basket Rimini Crabs. Nello stesso anno con la formazione Under-14 arriva terzo alle finali regionali del campionato Elite. Nell'anno successivo, alla guida della formazione Under-19, ha raggiunto le finali nazionali dopo aver vinto il proprio girone nel Concentramento Interzona. Con la prima squadra invece ha chiuso il suo primo campionato da capoallenatore al 3\u00ba posto in DNB, e il secondo con una salvezza.\nNel giugno 2014 diventa responsabile tecnico delle giovanili della Compagnia dell'Albero, polisportiva ravennate che annovera una sezione cestistica.\nNazionale.\nEsordio: 24 giugno 1996, Perth - 91 - 105\nPresenze: 17\nPunti: 90\nHa vestito la maglia azzurra nelle fasi di preparazione alle varie competizioni internazionali, senza partecipare ad eventi internazionali di particolare rilievo.\nCuriosit\u00e0.\n\u00c8 comparso nella pellicola \"Tutti gli uomini del deficiente\", film comico del 1999 scritto dalla Gialappa's Band dove lo stesso Ambrassa recita un cameo nella parte di un giocatore di pallacanestro."}
{"id": "861127", "revid": "12290", "url": "https://it.wikipedia.org/wiki?curid=861127", "title": "Boondocks", "text": ""}
{"id": "861136", "revid": "834", "url": "https://it.wikipedia.org/wiki?curid=861136", "title": "Vmo", "text": ""}
{"id": "861143", "revid": "767487", "url": "https://it.wikipedia.org/wiki?curid=861143", "title": "Unione Sportiva Lecce 1980-1981", "text": "In questa pagina sono raccolte le informazioni riguardanti le competizioni ufficiali disputati dall'Unione Sportiva Lecce nella stagione 1980-1981.\nStagione.\nDopo lo scandalo scommesse e le retrocessioni illustri, la serie cadetta \u00e8 un campionato molto intrigante, con la presenza di squadre di grande blasone, per la cdetteria. Nel corso di questa stagione la squadra giallorossa prende parte al campionato di Serie B ed alla Coppa Italia. \nLa squadra salentina parte confermando Bruno Mazzia quale allenatore, ma dopo una deludente Coppa Italia ed una stentata partenza in campionato, a seguito del sonoro capitombolo a Rimini (4-0) del 9 novembre, viene chiamato ad allenare il Lecce Gianni Di Marzio. Al termine del campionato si classifica all'undicesimo posto con 36 punti frutto di 11 vittorie (tutte in casa), 14 pareggi (5 in casa e 9 in trasferta) e 13 sconfitte (3 in casa e 10 in trasferta), segnando 33 reti e subendone 40. Nel girone di andata raccoglie 20 punti, in sesta posizione alle spalle delle migliori, poi nel ritorno perde il passo, piazzandosi a met\u00e0 classifica. Salgono Milan, Cesena e Genoa, scendono in Serie C1 Lanerossi Vicenza, Taranto, Atalanta e Monza.\nNella Coppa Italia il Lecce disputa il settimo girone di qualificazione, che promuove ai quarti di finale il Torino.\nStatistiche.\nStatistiche dei giocatori.\nAccanto ad ogni nome sono indicate le presenze e, tra parentesi, le reti (eventualmente subite).\n\"Portieri\"\n\"Difensori\"\n\"Centrocampisti\"\n\"Attaccanti\""}
{"id": "861145", "revid": "125303604", "url": "https://it.wikipedia.org/wiki?curid=861145", "title": "Optimus Prime", "text": "Optimus Prime (noto in Italia anche come Commander e in Giappone come Convoy) \u00e8 un personaggio immaginario e il protagonista della saga dei Transformers.\nAnimazione.\n\"Generation 1\".\n\u00c8 il capo della fazione degli Autobot di Cybertron, opposta a quella dei Decepticon. Parte per un viaggio interstellare con i suoi compagni a bordo dell'astronave Arca alla ricerca di nuove risorse energetiche ma, viene inseguito dalla Nemesis, l'astronave di Megatron, capo dei Decepticon. Dopo aver subito un arrembaggio da parte di questi ultimi e, a seguito di una breve ma intensa colluttazione all'interno dell'astronave degli Autobot, Optimus precipita assieme ai suoi compagni sulla Terra. Dopo l'impatto, Autobot e Decepticon, all'interno dell'Arca, rimangono in uno stato di torpore per circa 4 milioni di anni.\nA seguito dell'eruzione di un vulcano alla base del quale era conficcata l'Arca, nel 1984 viene risvegliato assieme ai suoi compagni e riconfigurato dal supercomputer Teletraan I in una forma veicolare terrestre. Si trasforma in un autoarticolato Freightliner FLA COE doppio asse di colore rosso e blu, spesso coadiuvato al seguito da un rimorchio grigio all'interno del quale risiede \"Roller\", un droide non senziente e motorizzato, che funge da stazione di combattimento e da armeria.\nOptimus Prime \u00e8 rappresentato come un personaggio che ama la pace e la tranquillit\u00e0, coraggioso, eroico, leale, molto saggio, generoso e altruista; \u00e8 quasi una figura paterna nei confronti dei suoi sottoposti che spesso peccano di entusiasmo e si cacciano nei guai.\nGraficamente \u00e8 uno degli Autobot di maggiori dimensioni sia nei fumetti e cartoni relativi alla prima serie (chiamata G1) sia nella trilogia di film di Michael Bay, e i numerosi scontri corpo a corpo con il suo perfido nemico Megatron lo vedono quasi sempre vincitore. Possiede un'ascia di energia che pu\u00f2 sostituire alla sua mano destra, comparsa nei primi episodi del cartone e poi riproposta in alcuni dei modellini del giocattolo successivi.\nSebbene Megatron e Optimus Prime siano acerrimi nemici, vi \u00e8 un sostanziale rispetto reciproco: quando infatti il rivale di Megatron, Starscream, dopo numerosi tentativi riesce finalmente a ottenere il comando della fazione dei Decepticon sulla Terra, Optimus Prime gli manifesta un chiaro disprezzo non ritenendolo affatto al pari del suo predecessore.\nNella serie a fumetti della Dreamwave, che presenta una storia in medias res apparentemente ambientata dopo le prime due stagioni del cartone statunitense, pubblicata nei primi anni del XXI secolo, viene introdotta la parentela con Ultra Magnus, che ne diviene il fratello gemello. La storia, che in un momento di climax mostra Ultra Magnus senza l'esoscheletro costituito dal rimorchio trasformato, richiama i modellini giocattolo dei due personaggi, che effettivamente differivano solo per il colore e la forma del rimorchio.\nOptimus Prime \u00e8 il portatore della matrice, al cui interno si conserva l'esperienza dei precedenti comandanti (Prime). In diverse serie animate e fumetti \u00e8 la Matrice la causa delle maggiori dimensioni dei Prime rispetto agli altri autobot e viene mostrato come i portatori aumentino le proprie dimensioni e subiscano alcune modifiche di forma quando la stessa gli viene consegnata.\nA seconda della continuty non sempre viene identificato il comando con la possessione della matrice, infatti nella serie G1 si fa riferimento ad Alpha Trion come comandante degli Autobot durante l'epoca della resistenza ai Quintessenziani. Nel videogioco del 2010, si dice che Prime lo si diventa per elezione, quando si viene scelti dal Consiglio Elettivo degli Autobot, ed essere un Prime equivale ad avere la carica di Leader degli Autobot; ci\u00f2 lo si vede anche nella serie animata, quando Hot Rod diventa Rodimus Prime. Nei serie cinematografica di Michael Bay e nei fumetti ad essa ispirati, invece, si \u00e8 un Prime solo se lo si nasce, e non lo si pu\u00f2 diventare; molte volte sono stati scelti membri della Dinastia Prime come Leader degli Autobot, ma essere un Prime non significa essere per forza il Leader degli Autobot.\nLa lista dei comandanti \u00e8 pi\u00f9 difficile da compilare, essendo molto variabile a seconda della fonte di riferimento (fumetti Marvel, serie animata, continuity giapponese, ecc.).\n(Le seguenti liste riguardano esclusivamente i Prime ed i Comandanti Supremi Autobot dei cartoni animati originali).\nSerie G1:\nSerie G2:\nBeast Era:\nSerie Robots in Disguise:\nSerie Unicron Trilogy\n\"Transformers: Robots in Disguise\" (anime 2000).\nL'Optimus di questa serie (\"Fire Convoy\") e gli altri Autorobot vivono sulla Terra nascosti sotto forma di comuni veicoli ed entrano in azione quando i Predacon, guidati dal malvagio Megatron, attaccano il pianeta. In questa versione Optimus Prime si trasforma in un camion dei pompieri, e fra le sue armi possiede un equipaggiamento chiamato \"protocollo di combattimento\" (\"super mode\") che lo arma di cannoni in grado di lanciare raggi di acqua e ghiaccio, inoltre possiede un pugno mobile che pu\u00f2 lanciare contro i nemici. \u00c8 fratello di \"Ultra Magnus\", il quale inizialmente lo detesta poich\u00e9 \u00e8 stato scelto come portatore della matrice al suo posto e cerca di eliminarlo per prendere il potere sugli Autorobot, ma alla fine mitiga i suoi rapporti col fratello e si allea con lui per sconfiggere Megatron (divenuto Galvatron, in seguito) e i malvagi Predacon; fondendosi con Optimus d\u00e0 vita a \"Omega Prime\".\n\"Trilogia Unicron\" (\"Transformers: Armada\", \"Energon\", \"Cybertron\").\nNella serie Armada, Optimus e gli Autorobot sono attirati sulla Terra dal segnale di risveglio dei Mini-con, una terza razza di Transformers che, uniti a un Autorobot o a un Decepticon, risvegliano poteri nascosti e incredibili. Per questo si riapre la guerra coi Decepticon e Megatron, conflitto che si era assopito per un breve lasso di tempo. L'Optimus di questa prima parte della saga \u00e8 capace di unirsi a Jetfire per dare vita a Jet Convoy e, raramente, con il robot semi-senziente Overload. Durante la serie Optimus verr\u00e0 distrutto da un'arma dei Decepticon che sfrutta il potere di 9 Mini-con potentissimi, il cannone idra, per poi venire resuscitato dagli stessi Mini-con per mezzo della matrice. Nella breve parentesi della battaglia finale contro Unicron il distruttore di mondi, si allea con Megatron per combattere insieme la comune e temibile minaccia. In una epica battaglia all'interno di Unicron (dove Optimus subisce una leggera ricolorazione) il comandante degli Autobot sconfigge Megatron, che cade nel buco nero derivante dalla distruzione del distruttore dei mondi. Nella serie Energon vediamo Optimus e gli Autobot alleati con gli umani per ristabilire la pace nell'universo. Il secondo capitolo della saga \u00e8 incentrato sulla ricerca dell'energon (l'energia che serve ai Transformers per sopravvivere), che mette in conflitto nuovamente Autobot e Decepticon (nuovamente capeggiati da Megatron, resuscitato dal misterioso Alfa-Q). Optimus ha ricevuto in dono da Primus l'abilit\u00e0 di unirsi con una serie di veicoli contenuti nel suo rimochio per accedere alla sua caratteristica forma super. Nella serie, che termina nuovamente con la distruzione di Unicron e la sconfitta di Megatron, Optimus si unisce con Wing Saber dando vita a Wing Convoy, e con Omega Supreme per dare vita a Omega Optimus (nel combattimento finale per\u00f2 Optimus Prime si unisce agli Autobot dando vita a Shining Optimus Prime). Nella serie cybertron, ultimo capitolo della saga, Autorobot e Decepticon sono contrapposti nella ricerca delle Cyber planet keys, potenti manufatti che serviranno a chiudere il buco nero creato dalla distruzione di Unicron e dal conseguente squilibrio delle forze basilari dell'universo, il bene (Primus) e il male (Unicron).\nOptimus, consigliato dal saggio Vector Prime, il signore del tempo e dello spazio, \u00e8 capace di fondersi con i compagni Wing Saber (dando vita a Sonic Convoy) e Leobreacker (dando vita al \"Savage Claw\", l'artiglio selvaggio). Alla fine della 3\u00aa serie Optimus combatte e sconfigge Galvatron, trasformazione di Megatron posseduto da Unicron.\nIn tutte e tre le serie Prime pu\u00f2 potenziarsi unendo il corpo base (la motrice) al rimorchio; in Armada usa la stessa trasformazione che serve a combinarsi con Jetfire, salvo che le gambe sono composte dal suo rimorchio; in Energon, il rimorchio si apre facendo uscire 4 veicoli (tutti etichettai OP con un numero da 1 a 4: un'autopompa, un sottomarino, un elicottero, una trivellatrice) che diventano arti aggiuntivi (\u00e8 una trasformazione simile a quella dei Transformers di tipo \"combiner\"; un corpo centrale e 4 arti), intercambiabili tra loro; in Cybertron, il rimorchio forma una sorta di armatura come nel caso di Ultra Magnus (questo schema \u00e8 usato anche in Robots in Disguise (2000) e in Transformers 3).\n\"Transformers Animated\".\nOptimus Prime appare nella serie Transformers Animated del 2007 come un semi-rimorchio di colore rosso, in grado di avere nel suo \"rimorchio\" degli allegati, in particolare quello che lo rende effettivamente un camion dei pompieri. A differenza delle altre serie in questa dimostra di essere pi\u00f9 giovane. Optimus ha la possibilit\u00e0 di modificare qualsiasi parte del suo corpo robotico in uno strumento o gadget. \u00c8 interessante che, a differenza di tutte le serie precedenti, il viso pu\u00f2 quasi sempre essere visto, perch\u00e9 la sua mouthplate non \u00e8 pi\u00f9 fissa, ma pu\u00f2 essere attivata a piacimento dallo stesso Optimus.\nVa notato che nella traduzione giapponese di questa serie, la storia \u00e8 stata modificata (come per Starscream) per renderlo un prequel del film cinematografico del 2007, Transformers. Ci\u00f2 rende questa versione di Optimus Prime una versione precedente del personaggio cinematografico.\n\"Transformers: Prime\".\nOptimus Prime \u00e8 il leader del principale gruppo di Autobot nella serie in CGI \"Transformers: Prime\". In questo universo, Optimus \u00e8 un comandante veterano militare e secondo in comando, che brandisce un blaster ionico e una doppia ascia con lama Energon. Egli divenne il leader degli Autobot dopo Zeta Prime che cadde in battaglia, ma non \u00e8 certo che volle la responsabilit\u00e0. La guerra con i Decepticon stava andando male, e sembrava che non ci fosse nessuna fine in vista. Giur\u00f2 a s\u00e9 stesso e per i guerrieri sotto il suo comando che non si sarebbe mai arreso, mai ritirato, e non avrebbe mai smesso di combattere fino a quando i Decepticon non sarebbero stati sconfitti. Ha la visione telescopica e si trasforma in un lungo camion con semi-rimorchio.\n\"Transformers: Robots in Disguise\" (2015).\nDopo gli eventi del film \"Predacons Rising\" Autobots e Decepticons vivono in pace gli uni con gli altri. Bumblebee \u00e8 diventato il tenente della polizia di Cybertron e riceve un messaggio dallo spirito di Optimus Prime che lo invia in una missione segreta sulla Terra, perch\u00e9 la nave/prigione Alchemor si e schiantata liberando tutti i Decepticons prigionieri. Dopo essere arrivato sulla Terra insieme con Strongarm e Sideswipe, Bumblebee si scontra con Underbite, ma non riesce a sconfiggerlo. All'improvviso appare Optimus Prime che lo batte senza sforzo e poi sparisce. Riappare nella puntata 14 dove si sta allenando con Micronus, uno dei 13 Prime originali. Riappare alla fine della prima stagione dove ritorna sulla Terra con una nuova forma per affrontare la nuova minaccia, che si rivela essere Megatronus, altro membro dei 13 Prime originali.\nCinema.\nOptimus Prime \u00e8 il protagonista del primo film del giugno 2007 di Michael Bay prodotto da Steven Spielberg, dove come nella serie animata \u00e8 il leader degli Autobot: esseri viventi meccanici provenienti dal pianeta Cybertron, ridotto a un cumulo di macerie dalla guerra civile fra Autobot e Decepticon per il possesso dell'Allspark, precipitato sulla Terra e obiettivo principale di Optimus. Alla fine del film Sam Witwicky user\u00e0 l'Allspark, a costo di distruggere quest'ultimo per uccidere Megatron. Cos\u00ec Optimus e gli Autobot senza una casa da rianimare, decidono che la Terra sar\u00e0 la loro nuova casa. Il sequel \u00e8 uscito nel maggio 2009, dove, in un eroico combattimento contro Megatron (riportato in vita con una scheggia dell'Allspark), muore per salvare l'umano Sam, per poi essere resuscitato dal potere della famosa Matrice del comando, che in tutte le serie di TF era sinonimo della Matrice del comandante degli Autobot, fondendosi col morente Jetfire, un anziano ma potente Decepticon divenuto Autobot e acquisendo rinnovate forze e la capacit\u00e0 di volare. Sconfigge in questo modo sia The Fallen uccidendolo, sia il suo discepolo Megatron che invece sopravvive. Optimus compare anche nel film \"Transformers 3\", ultimo capitolo della trilogia di Michael Bay, dotato in pi\u00f9 di un semirimorchio che gli funge da armeria \"portatile\". Nel film viene tradito dal suo predecessore e mentore Sentinel Prime, combatte la battaglia finale tra Autobot e Decepticon a Chicago, nello scontro con Sentinel \u00e8 in svantaggio, e alla fine l'Autobot traditore strappa il braccio destro a Optimus, e mentre sta per finirlo, Megatron (per paura che Sentinel prenda il suo posto), interviene e ferisce Sentinel, poi Optimus impugna l'ascia da combattimento nella sua mano sinistra e decapita la sua nemesi. Poi usa il cannone del leader dei Decepticon per finire il suo vecchio mentore. In tutti e tre i primi film si trasforma in una motrice Peterbilt 379 rosso e blu.\nNei film di Michael Bay viene accennato al fatto che Megatron e Optimus sarebbero fratelli. Nell'albo a fumetti \"Transformers Dark of the Moon - Fondazione\" viene mostrato che Optimus e Megatron sono entrambi sotto l'ala protettrice di Sentinel Prime, come fratelli adottivi. Optimus non \u00e8 certo di essere un Prime, della stessa dinastia di Sentinel, e non ricorda nulla del suo passato a causa di un incidente. Le differenti prospettive sul futuro di Cybertron, e l'invidia di Megatron per il posto privilegiato che Optimus ha nel cuore di Sentinel, porteranno i due a separarsi in modo irreversibile.\nOptimus compare anche nel quarto film. All'inizio \u00e8 un vecchio camion arrugginito Freightliner LLC, simile a quello della serie animata G1, in modo da non essere scoperto dagli umani, che dopo la battaglia avvenuta a Chicago, gli danno la caccia. Dopo essersi trasformato in un Western Star 4900, combatte insieme con la sua nuova banda di Autobot contro Lockdown, un Cybertroniano che anzich\u00e9 essere un Decepticon, ha deciso di lavorare per i \"Creatori\": esseri biologici che in un lontano passato Cyber formarono migliaia di pianeti per dar vita al transformio. La battaglia finale la si avr\u00e0 a Hong Kong, dove Prime con l'aiuto dei Dinobot massacrer\u00e0 tutti i decepticons e trafigger\u00e0 Lockdown. Infine voler\u00e0 nello spazio alla ricerca dei \"creatori\": una misteriosa razza aliena creatrice di tutti i transformers.\nNel quinto film Optimus raggiunge finalmente Cybertron ormai devastato oltre misura, ma viene fatto prigioniero da Quintessa, una creatura malvagia che lo schiavizza e ipnotizza ribattezzandolo Nemesis Prime e mandandolo di nuovo sulla Terra; qui Prime prende il bastone di Merlino che Cade Yeager e Viviane Wembly hanno trovato, ma viene affrontato sia dai 12 cavalieri di Cybertron sia da Bumblebee, la cui voce lo risveglia dal condizionamento; dopo che Cade ferma i cavalieri dall'uccidere Optimus, questi guida gli antichi guerrieri contro Quintessa e Megatron, che ha preso il bastone per riportarlo su Cybertron. Nella battaglia finale Optimus Prime distrugge gli Infernocon e scaraventa Megatron fuori dalla nave, poi saluta gli umani per dedicarsi a ricostruire il suo pianeta con l'aiuto degli Autobot e dei cavalieri.\nAccoglienza.\nLa rivista \"Play Generation\" lo classific\u00f2 come il quarto protagonista pi\u00f9 gigantesco dei videogiochi usciti su PlayStation 2 tenendo conto della sua apparizione in \"Transformers\" del 2004."}
{"id": "861155", "revid": "767487", "url": "https://it.wikipedia.org/wiki?curid=861155", "title": "Coppa Italo-Inglese Semiprofessionisti", "text": "La Coppa Italo-Inglese Semiprofessionisti (in inglese \"Anglo-Italian Semiprofessional Tournament\") fu una competizione calcistica organizzata congiuntamente dalle federazioni di Inghilterra e Italia tra squadre semiprofessionistiche, come complemento al torneo Anglo-Italiano.\nIstituito nel 1975, vedeva di fronte i vincitori della Coppa Italia Semiprofessionisti (oggi Coppa Italia Serie C) e della Football Conference inglese (oggi National League), primo livello non completamente professionistico.\nIl torneo ebbe solo due edizioni, quella inaugurale del 1975 e una seconda e ultima un anno dopo, e non fu pi\u00f9 riproposto.\nStoria.\nLa prima edizione si disput\u00f2 tra il 24 settembre e l'8 ottobre 1975 e vide di fronte gli inglesi del \u2014 club che proprio quell'anno dovette passare al semiprofessionismo avendo la federazione inglese abolito un anno prima la distinzione tra calcio professionistico e dilettantico \u2014 campioni uscenti della Isthmian League 1974-75, e il , vincitore della Coppa Italia semipro 1974-75.\nAll'andata al \"Sada\" i brianzoli vinsero 1-0 con un goal di Peressin, mentre al ritorno gli inglesi ribaltarono il risultato con due reti nel primo tempo di Delaney, capitano della squadra, ed Evans.\nL'anno successivo si incontrarono, invece, il vincitore di Coppa Italia semipro 1975-76 e lo , formazione del North Yorkshire e campione del Football Association Challenge Trophy, la neo istituita Coppa d'Inghilterra per semiprofessionisti; all'andata a Scarborough, il 24 settembre 1976, la squadra di casa vinse 1-0 con un goal di Harry A. Dunn; al ritorno quattordici giorni dopo il Lecce impieg\u00f2 tre quarti di partita per riportare in parit\u00e0 la competizione, grazie a un autogoal di Deere al 66'; permanendo la parit\u00e0 al 90' si ricorse ai tempi supplementari in cui il centravanti, e miglior marcatore della passata stagione, Gaetano Montenegro, vinse praticamente da solo marcando tre goal al 101', 113' e 115' e assicurando quindi la vittoria per 4-0 e la coppa alla squadra italiana."}
{"id": "861156", "revid": "73936", "url": "https://it.wikipedia.org/wiki?curid=861156", "title": "Modello standard (fisica)", "text": ""}
{"id": "861158", "revid": "110157", "url": "https://it.wikipedia.org/wiki?curid=861158", "title": "Shugoshin", "text": "Shugoshin (dal giapponese \"spirito guardiano\") \u00e8 una famiglia proteica altamente conservata in tutti gli organismi eucariotici. Le proteine Shugoshin sono state inizialmente identificate nel lievito da fissione \"S.pombe\" da un gruppo di recerca dell'universit\u00e0 di Tokyo con a capo Watanabe Y. Le proteine Shugoshin sono fortemente coinvolte nei processi di segregazione cromosomica funzionando come protettori dalla dissociazione dei complessi di coesina centromerica dal DNA.\nShugoshin in \"S.pombe\".\nNei lieviti Shugoshin \u00e8 stato studiato durante la meiosi. \"S.pombe\" esprime due proteine Shugoshin, Sgo1 e Sgo2, e Sgo1 \u00e8 ubiquitariamente espressa nel ciclo meiotico. Nella profase I, Sgo1 viene reclutato nella regione centromerica tramite l'interazione con Bub1 (una proteina del checkpoint mitotico associata al cinetocore). Durante la metafase I la separasi, che viene attivata in risposta al segnale mediato dal sistema del checkpoint mitotico, opera la protolisi della subunit\u00e0 della coesina meiosi specifica Rec8 provocando la dissociazione dei complessi di coesina. In questa fase l'attivit\u00e0 della separasi \u00e8 efficace solo sulle braccia cromosomiche grazie alla presenza di Shugoshin nelle regioni centromeriche. Sgo1 protegge specificatamente Rec8 nelle regioni centromeriche dall'attacco della separasi, in questo modo la coesina centromerica non viene dissociata e pu\u00f2 essere trattenuta fino alla seconda divisione meiotica dove \u00e8 necessaria per la corretta segregazione dei cromatidi fratelli nelle ascospore.\nShugoshin in \"H.sapiens\".\nNei vertebrati Shugoshin \u00e8 stata studiata nella mitosi servendosi prevalentemente delle cellule HeLa. Nell'uomo sono presenti due proteine shugoshin, hSgo1 e hSgo2, ed entrambe sono coinvolte nei processi di segregazione cromosomica in mitosi. La funzione di queste proteine si esplica nella regione centromerica del cromosoma dove vengono specificatamente reclutate per interazione diretta con Bub1 (una proteina del checkpoint mitotico). Shugoshin a sua volta interagisce con la proteina fosfatasi 2A che grazie alla sua attivit\u00e0 serina/treonina fosfatasica antagonizza la fosforilazione operata dalla polo-like chinasi Plk1 (il principale effettore della \"prophase pathway\") della subunit\u00e0 SA2 della coesina. Questo meccanismo shugoshin-mediato previene la dissociazione dei complessi di coesina dalle regioni centromeriche e quindi mantiene la coesione tra i cromatidi fratelli fino alla metafase dove \u00e8 necessaria per controbilanciare la forza generata dai microtubuli sui cinetocori."}
{"id": "861160", "revid": "287204", "url": "https://it.wikipedia.org/wiki?curid=861160", "title": "Coppa Ottorino Barassi", "text": "La Coppa Ottorino Barassi, denominata anche \"Coppa delle Coppe di Lega italo-inglese\", era una competizione calcistica ufficiale tra club italiani e inglesi disputata dal 1968 al 1976. Essa era organizzata dalla Federazione Italiana e dalla Federazione Inglese e patrocinata dall'UEFA. Deve il suo nome all'ingegnere e dirigente sportivo Ottorino Barassi.\nAlla finale con la formula del doppio confronto andata-ritorno, partecipavano le vincenti della Coppa Italia Dilettanti e della FA Amateur Cup (1968-74) o della Seconda Divisione dell'Isthmian League (1975-76). Nelle intenzioni delle federazioni organizzatrici alla competizione avrebbero dovuto partecipare, nelle edizioni successive alla prima, anche le squadre vincitrici dei Campionati dilettanti inglese ed italiano; tuttavia la non assegnazione del titolo italiano dilettanti dal 1963 al 1992 determin\u00f2 la non estensione della competizione stessa.\nNel 1976 la coppa venne definitivamente sospesa insieme ad altre due competizioni tra club italiani ed inglesi: la Coppa Italo-Inglese Semiprofessionisti e la Coppa di Lega Italo-Inglese.\nIl trofeo, simile alla Coppa delle Coppe UEFA \u00e8 opera di un pool di scultori italiani ed inglesi e venne realizzato dai laboratori GDE Bertoni di Milano."}
{"id": "861167", "revid": "1318658", "url": "https://it.wikipedia.org/wiki?curid=861167", "title": "Istituto nazionale di geofisica e vulcanologia", "text": "L'Istituto Nazionale di Geofisica e Vulcanologia, noto in sigla come INGV, \u00e8 l'ente di ricerca italiano deputato allo studio dei fenomeni geofisici e vulcanologici e alla gestione delle rispettive reti nazionali di monitoraggio per i fenomeni sismici e vulcanici.\nStoria.\nOrigini.\nLe origini dell'INGV coincidono con le origini della ricerca geofisica e vulcanologica in Italia e nel mondo; le origini di questo Istituto sono tracciabili con la storia dei prestigiosi istituti che gli hanno dato origine, sintetizzata nel seguito. Nel 1841, il re delle Due Sicilie Ferdinando II di Borbone inaugurava nella capitale Napoli il \"Reale Osservatorio Vesuviano\", primo osservatorio vulcanologico al mondo, affidandone la direzione a Macedonio Melloni, uno dei pi\u00f9 importanti fisici della met\u00e0 dell'800, autore tra l'altro di studi e scoperte pionieristici sulla radiazione termica associata alle onde elettromagnetiche.\nL'Osservatorio Vesuviano, anche dopo l'unit\u00e0 d'Italia, continu\u00f2 ad essere un prestigioso riferimento mondiale per la vulcanologia e la geofisica. Annover\u00f2 tra i suoi direttori, dopo Melloni, altre importanti personalit\u00e0 scientifiche, tra cui Luigi Palmieri, inventore tra l'altro del primo sismografo elettromagnetico, e Giuseppe Mercalli, noto in tutto il mondo per aver ideato la scala di intensit\u00e0 macrosismica dei terremoti scala macrosismica europea, utilizzata tuttora.\nQuasi un secolo dopo la nascita dell'Osservatorio Vesuviano, negli anni trenta del Novecento, Guglielmo Marconi, allora presidente del Consiglio Nazionale delle Ricerche (\"CNR\"), propose la creazione di un Istituto che promuovesse ed eseguisse, coordinandoli, studi e ricerche sui fenomeni fisici della Terra e sulle loro applicazioni pratiche.\nLa disposizione presidenziale firmata dallo stesso Marconi il 13 novembre 1936 dava vita all'\"Istituto Nazionale di Geofisica\" (ING) dotandolo di quattro geofisici e quattro tecnici e di un ambizioso programma scientifico. Tra le attivit\u00e0 scientifiche previste primeggiava la sismologia, ma si intendevano approfondire anche altri settori della fisica terrestre come la fisica ionosferica, l'elettricit\u00e0 atmosferica e terrestre, le radiazioni naturali e l'ottica atmosferica, il geomagnetismo. Incaricato con disposizione di legge di assolvere il servizio geofisico nazionale, l'Istituto allest\u00ec la prima rete geofisica italiana.\nNel 1969, a Catania nasceva, sotto l'egida dell'UNESCO e con la direzione di uno dei pi\u00f9 brillanti vulcanologi europei del Novecento, Alfred Rittmann, l'\"Istituto Internazionale di Vulcanologia\", prestigioso centro di ricerca vulcanologico orientato principalmente agli studi sull'attivit\u00e0 dell'Etna e delle Eolie.\nTra gli anni settanta e gli anni ottanta, vedevano inoltre la luce altri due prestigiosi istituti di ricerca geofisica e vulcanologica: l'Istituto di geochimica dei fluidi di Palermo e l'Istituto di ricerca sul rischio sismico di Milano.\nAlla fine degli anni novanta del Novecento, la geofisica e la vulcanologia in Italia erano divenute discipline scientifiche ormai mature e, specialmente nel campo della sismologia e vulcanologia, l'Italia, grazie all'intensa attivit\u00e0 scientifica di questi Istituti e di molte altre prestigiose universit\u00e0, aveva conquistato una posizione di indubbio prestigio e credibilit\u00e0 scientifica internazionale.\nNascita.\nNel 1999, il D.L. 29/9/1999 n. 381 ha fatto nascere l'Istituto nazionale di geofisica e vulcanologia (INGV), dalla confluenza dei principali istituti di ricerca geofisica e vulcanologica italiani: l'Osservatorio Vesuviano di Napoli, l'ING di Roma, l'IIV di Catania, l'IGF di Palermo e l'IRRS di Milano.\nEnzo Boschi, da 16 anni presidente dell'ING, uno degli enti confluiti, veniva nominato primo presidente del nuovo ente: ci rimarr\u00e0 fino al 2011.\nLa nascita dell'INGV non fu indolore, principalmente in quanto l'accorpamento dell'Osservatorio Vesuviano nel nuovo ente poneva una serie di problemi di carattere burocratico, dovuti al fatto che il suo personale tecnico e scientifico, a differenza dell'ING e degli altri istituti CNR, aveva un inquadramento universitario, in linea di principio non compatibile con quello di un ente di ricerca come INGV. Inoltre, l'Osservatorio Vesuviano aveva un forte legame con il territorio, e molti sindaci dei paesi vesuviani, insieme a buona parte della popolazione e del personale dell'Istituto, protestarono per molti mesi contro un accorpamento che, privando di autonomia il pi\u00f9 antico osservatorio vulcanologico al mondo, di origine borbonica, sembrava allontanare il prestigioso istituto scientifico dal controllo del suo territorio.\nAnche l'accorpamento di altri istituti fu in parte problematico: buona parte del personale dell'IRRS di Milano, al quale era stata data possibilit\u00e0 di opzione al pari degli altri istituti CNR, opt\u00f2 per restare nel CNR; analoghi problemi di accorpamento si ebbero per l'IIV di Catania, che aveva da poco avviato, nell'ambito di una convenzione con la protezione civile, il progetto POSEIDON per il monitoraggio e la sorveglianza dei vulcani siciliani (Etna ed Eolie).\nIn ogni caso, il nuovo istituto costitu\u00ec il maggiore raggruppamento di ricerca geofisica a livello europeo, e, fin dalla sua nascita, svilupp\u00f2 importanti sinergie di ricerca su tutte le linee che caratterizzavano gli istituti che vi erano confluiti. In particolare, l'INGV ha fortemente sviluppato la ricerca Italiana in sismologia, vulcanologia, geochimica, geotermia, geomagnetismo, aeronomia, climatologia e oceanografia. Oggi, l'INGV \u00e8 riconosciuto come uno dei pi\u00f9 prestigiosi istituti di ricerca geofisica e vulcanologica a livello internazionale.\nSettori di ricerca.\nL'Istituto nazionale di geofisica e vulcanologia \u00e8 diventato uno dei pi\u00f9 grandi enti di ricerca europei nell'ambito delle scienze della Terra. L'INGV svolge attivit\u00e0 di ricerca scientifica nei campi della geofisica e geochimica, della sismologia, della vulcanologia e della meteorologia spaziale.\nOltre alle sue normali attivit\u00e0 di ricerca, l'INGV ha il compito, in convenzione con la Protezione Civile, della sorveglianza sismica e vulcanica delle aree Italiane.\nIn particolare, la sezione di Roma CNT (Centro nazionale terremoti) si occupa della sorveglianza sismica di tutto il territorio nazionale, escluse le aree vulcaniche.\nLa sezione di Napoli Osservatorio Vesuviano si occupa della sorveglianza dei vulcani napoletani (Campi Flegrei, Vesuvio, Ischia), e la sezione di Catania della sorveglianza dei vulcani siciliani (Etna, Eolie). \nI dati provenienti dallo Stromboli sono trasmessi sia all'Osservatorio Vesuviano di Napoli che all'INGV di Catania. \nLa sezione di Palermo effettua il monitoraggio geochimico nelle aree tettoniche e vulcaniche della Penisola, essendo quindi di supporto alla sorveglianza sismica e vulcanica di tutto il territorio nazionale.\nL'INGV guida i consorzi europei per il monitoraggio a terra (EPOS) ed in mare (EMSO), e la Piattaforma tecnologica nazionale per l'energia geotermica, del Ministero dell'Universit\u00e0 e Ricerca (MIUR).\nL'INGV ha inoltre avviato un programma nazionale di educazione pubblica, informazione sociale e comunicazione del rischio, relativamente ai rischi sismici e vulcanici, chiamato EduRisk.\nNell'ambito delle scienze della Terra, e in particolare della climatologia, dal 2005 l'Istituto nazionale di geofisica e vulcanologia \u00e8 socio del Centro euro-mediterraneo sui cambiamenti climatici (CMCC).\nPresidenti.\nL'attuale presidente, \u00e8 stato nominato dal Ministro Stefania Giannini il 28 aprile 2016.\nSezioni.\nL'INGV \u00e8 articolato in tre dipartimenti (\"Terremoti\", \"Vulcani\", \"Ambiente\"), in otto sezioni organizzative principali e un centro nazionale per lo studio dei terremoti, dislocati in sette sedi italiane:\nSedi distaccate.\nLe attivit\u00e0 dell'INGV si svolgono anche presso le sedi distaccate di:\nReti di monitoraggio.\nL'istituto si avvale di numerose reti di osservazione e misura, alcune delle quali multidisciplinari, sparse sull'intero territorio nazionale, in ambito geofisico, geodetico, geochimico, geomagnetico, ionosferico e Vulcanologico.\nTra le pi\u00f9 importanti: la rete sismica nazionale, la rete accelerometrica nazionale, la rete GPS nazionale, le reti di monitoraggio dei vulcani Vesuvio, Campi Flegrei, Ischia, Etna, Stromboli e la rete di monitoraggio dei vulcani delle Eolie."}
{"id": "861171", "revid": "339392", "url": "https://it.wikipedia.org/wiki?curid=861171", "title": "Selezione della citt\u00e0 organizzatrice della XXIII Olimpiade Invernale", "text": ""}
{"id": "861174", "revid": "17654", "url": "https://it.wikipedia.org/wiki?curid=861174", "title": "Zennikk\u016b", "text": ""}
{"id": "861175", "revid": "10652", "url": "https://it.wikipedia.org/wiki?curid=861175", "title": "Antabuse", "text": ""}
{"id": "861179", "revid": "599013", "url": "https://it.wikipedia.org/wiki?curid=861179", "title": "Certificazione unica", "text": "La certificazione unica (o CU), precedentemente certificato unico dipendente (o CUD), \u00e8 una certificazione dei redditi da lavoro dipendente, da pensione nella Repubblica Italiana.\nStoria.\nPrima della sua introduzione i redditi erano certificati con il modello 101, per i lavoratori dipendenti, e con il modello 201, per i pensionati. Fu introdotta come certificato unico dipendente (in acronimo CUD) dall'art. 4 del D.P.R. 22 luglio 1998 n. 322, emanato ai sensi della legge 23 agosto 1988, n. 400 in attuazione della previsione dell'art. 3 comma 136 della legge 23 dicembre 1996 n. 662. \nA partire dal 2015 ha cambiato nome in certificazione unica e include anche redditi da lavoro autonomo o redditi diversi.\nCaratteristiche.\nEssa serve a certificare redditi derivanti da pensione e assimilati (compensi percepiti da soci di cooperative di produzione e lavoro, remunerazioni dei sacerdoti, assegni periodici corrisposti al coniuge) che il datore di lavoro, o l'ente pensionistico, ha l'obbligo di rilasciare ai propri dipendenti o pensionati per attestare le somme erogate e le relative ritenute effettuate e versate all'erario statale. A differenza del modello 101, nel CU sono certificati anche i dati previdenziali relativi agli imponibili previdenziali, i contributi trattenuti ai fini della pensione. Esso riepiloga i redditi corrisposti dal datore di lavoro o dall'ente pensionistico nell'arco di un anno solare.\nAl modello sono allegate le schede per il versamento (eventuale, a discrezione del contribuente) relative al cinque per mille e all'otto per mille.\nPeriodo di riferimento.\nIl modello CU \u00e8 rilasciato di norma in due copie entro il 31 marzo dell'anno successivo a quello cui si riferiscono i redditi certificati, tranne che all'atto della cessazione del rapporto di lavoro, nel qual caso viene rilasciato entro 12 giorni dalla richiesta del dipendente. \u00c8 necessario per effettuare la denuncia dei redditi con il modello 730 o il modello unificato compensativo.\nEntro il mese di febbraio dell'anno successivo, il sostituto d'imposta effettua il conguaglio fiscale, cio\u00e8 il conguaglio tra l'IRPEF trattenuta nel corso dell'anno e quella dovuta secondo la normativa fiscale.\nDati riportati.\nIl sostituto d'imposta calcola:\nLe addizionali sono trattenute sullo stipendio o pensione nell'anno successivo, rateizzate al massimo fino al mese di novembre. Nel caso di cessazione del rapporto di lavoro, le addizionali residue sono recuperate con l'ultimo stipendio.\nLa legge 27 dicembre 2006 n. 296 (legge finanziaria 2007) ha introdotto l'acconto sull'addizionale comunale all'Irpef. L'acconto \u00e8 pari al 30% dell'addizionale dovuta nell'anno dei redditi. Anche questo tipo di addizionale viene rateizzata in un numero max di nove rate mensili, a partire da marzo."}
{"id": "861180", "revid": "120136363", "url": "https://it.wikipedia.org/wiki?curid=861180", "title": "Philippe Quinault", "text": "Biografia.\nLa vita di Philippe Quinault \u00e8 la storia di un'ascesa sociale riuscita. Figlio di un panettiere, entra al servizio di Tristan l'Hermite che lo inizia alla letteratura e alla vita mondana. Ambizioso e desideroso di farsi conoscere, comincia a frequentare salotti e circoli letterari. Aspira anche alla ricchezza: nel 1660 sposa una vedova facoltosa, diviene \"vallet de chambre\" e \"auditeur \u00e0 la chambre des comptes\" (l'organismo volto a verificare la gestione finanziaria degli agenti dello stato) e nel 1670 \u00e8 ammesso all'Acad\u00e9mie Fran\u00e7aise. Il 1672 segna un'evoluzione importante nella sua opera: il musicista Giovanni Battista Lulli gli chiede di comporre i libretti delle sue opere. Quinault collaborer\u00e0 con lui fino al 1686, quando abbandoner\u00e0 il teatro, per dedicarsi esclusivamente alla redazione di opere religiose.\nOpere.\nLa produzione teatrale di Quinault \u00e8 variegata: scrive la sua prima la commedia, \"Les rivales\" (1653); seguiranno poi \"La m\u00e8re coquette\" (1665), che riprende lo schema classico dell'amore contrastato, e le tragedie \"Astrate\" (1664) e \"Pausanias\" (1668). Ma ci\u00f2 che pi\u00f9 conta nella sua opera \u00e8 il contributo all'evoluzione del teatro cantato che lo pone come il uno dei creatori dell'op\u00e9ra alla francese. Partecipando, con Moli\u00e8re e con Pierre Corneille, alla redazione della \"Psych\u00e9\" (1671), Quinault inizia la collaborazione con Lulli: scriver\u00e0 numerose tragedie liriche quali \"Th\u00e9s\u00e9e\" (1675); \"Atys\" (1676); \"Roland\" (1685), opere dallo svolgimento segnato dalla tensione drammatica - ma con scioglimento a volte lieto - sospese tra romanticismo e preziosit\u00e0."}
{"id": "861181", "revid": "56818", "url": "https://it.wikipedia.org/wiki?curid=861181", "title": "Contessa de Dia", "text": ""}
{"id": "861183", "revid": "289247", "url": "https://it.wikipedia.org/wiki?curid=861183", "title": "Askenazita", "text": ""}
{"id": "861185", "revid": "110157", "url": "https://it.wikipedia.org/wiki?curid=861185", "title": "Ufficio delle Nazioni Unite per i servizi interni", "text": "L'Ufficio delle Nazioni Unite per i servizi interni (abbr. OIOS dall'inglese \"United Nations Office of Internal Oversight Services\") \u00e8 un organo indipendente dell'ONU, con sede al Palazzo di Vetro, il cui compito principale \u00e8 di monitorare, controllare e migliorare le funzioni dell'intero apparato di agenzie e la burocrazia delle Nazioni Unite, e di riferire al segretario generale.\nL'ufficio venne costituito nel 1994, il primo direttore fu il tedesco Karl Paschke.\nSottosegretario generale dell'OIOS, dall'ottobre 2019, \u00e8 la senegalese Fatoumata Ndiaye."}
{"id": "861187", "revid": "767487", "url": "https://it.wikipedia.org/wiki?curid=861187", "title": "Luigi Maieron", "text": "Biografia.\nOriginario di un piccolo paese della Carnia inizia presto la sua carriera di musicista accompagnando la madre Cecilia, fisarmonicista e il nonno, contrabbassista. Dopo diverse esperienze sia in ambito folk che rock, intraprende la carriera di cantautore. Si fa conoscere al \"Festival del canto friulano\" dove vince nel 1993 e nel 1995, poi gli viene assegnato il \"Premi Fri\u00fbl\" nel 1997.\nIl suo primo disco ufficiale \"Anime Femine (Anima donna)\" viene pubblicato nel 1998, \u00e8 interamente composto da brani in lingua friulana e lo porta all'assegnazione del premio \"Moret d'Aur\".\nNel 2000 viene pubblicata la raccolta di poesie (sempre in friulano) \"Orepresint\" (In questo momento).\nNel 2001 mette in scena lo spettacolo \"Il troi e la ruvis\" (Il sentiero e la frana), un diario di parole e canzoni.\nNel 2002 esce l'album \"Si vif\" (Si vive), coprodotto da Massimo Bubola e Michele Gazich(violinista e compositore che ha partecipato agli arrangiamenti dell'album). Ha ottenuto il quarto posto al premio \u201cTenco\u201d nella categoria \u201cAlbum in dialetto\u201d).\nNel 2003 realizza il brano \"Un Pa\u00ees\" per l'album doppio Fri\u00fbl di Raul Lovisoni con la storia musicata del Friuli. L'album viene presentato ufficialmente in Provincia di Udine dallo scrittore friulano Carlo Sgorlon.\nLo stesso anno Maieron propone lo spettacolo \"Vestu cun nou?\" (Vieni con noi?), basato sull'intreccio tra la tradizione musicale friulana e la sua musica d'autore.\nNel 2004 pubblica il romanzo autobiografico \"La neve di Anna\", che descrive la sua adolescenza e il suo profondo e radicato rapporto con la musica; l'anno successivo vince l'edizione 2005 del premio letterario \u201cLeggimontagna\u201d.\nSempre nel 2005 Maieron riceve il \u201cPremi Tor\u201d, per la sua rilettura in musica dell'opera giovanile di Pier Paolo Pasolini \"I turcs tal Friul\" (I turchi in Friuli).\nAssieme all'ertano Mauro Corona \u00e8 il protagonista del progetto \"Due uomini di parola \u2026\", rappresentato sia nel 2006 che nel 2007. Si tratta di uno spettacolo senza mediatori. La musica e i monologhi si susseguono con un'unica regola: l'improvvisazione.\nNel 2006 Luigi Maieron scrive una rilettura in lingua friulana del \"Vangelo di Marco\"; la prima dello spettacolo va in scena nell'ottobre del 2006.\nNel 2007 esce l'album Une primavere. Partecipano alle registrazioni, fra i diversi musicisti, anche il batterista Ellade Bandini, il chitarrista Giorgio Cordini e ancora una volta Michele Gazich, che cura attivamente gli arrangiamenti, oltre ad essere coautore della musica nella canzone \"In via\u00e7\" e produttore artistico dell'album. Il disco, vincitore della Targa Deganutti 2007 e finalista al Premio Tenco 2008, contiene sette brani in friulano e tre in lingua italiana, tra i quali \"La neve di Anna\", che riprende il tema di un racconto dell'omonimo libro di Maieron.\nNel 2008 Luigi Maieron \u00e8 protagonista assieme a Pino Petruzzelli dello spettacolo teatrale \u201cCon il cielo e le selve\u201d, basato su racconti di Mario Rigoni Stern, inserito nel programma del teatro Stabile di Genova.\nSempre nel 2008 nasce lo show \"3 uomini di parola \u2026\u201d, nel quale le parole di Toni Capuozzo e Mauro Corona si fondono senza soluzione di continuit\u00e0 alle musiche di Luigi Maieron e della sua band, \u00e8 andato in scena, tra l'altro, a Torino e alle rassegne \"Caffeina Cultura\" di Viterbo, al \"Festival internazionale del giornalismo\" di Perugia e al \"Reportage Atri Festival\".\nNel novembre del 2009 Maieron e la sua Band partecipano, assieme a Davide Van de Sfroos, Francesco De Gregori, Teresa De Sio, Enrico Ruggeri ed altri artisti italiani alla prima edizione del \"Festival della musica dei territori e dei popoli ID&amp;M - \"Identit\u00e0 e Musica\"\", tenutosi al Teatro degli Arcimboldi di Milano.\nNel 2010 presenta assieme a Mauro Corona lo spettacolo di teatro canzone \"I fantasmi di pietra\" che racconta storie ambientate ad Erto, paese svuotato a seguito della diaspora, dopo la caduta della frana nel lago della diga del Vajont."}
{"id": "861189", "revid": "1654832", "url": "https://it.wikipedia.org/wiki?curid=861189", "title": "Ufficio delle Nazioni Unite per gli affari legali", "text": "L'Ufficio delle Nazioni Unite per gli Affari Legali (abbr. OLA dall'inglese \"Office of Legal Affairs\") \u00e8 un ufficio indipendente dell'ONU, con sede nel Palazzo di Vetro, che ha il compito di occuparsi degli affari legali dell'organizzazione, della costituzione di trattati internazionali nel rispetto della giurisdizione dei vari stati e nel risolvere le dispute legali tra gli stati membri.\nL'ufficio fu creato nel 1946, dal settembre 2013 il sottosegretario generale per gli affari legali \u00e8 il diplomatico portoghese Miguel de Serpa Soares.\nL'OLA \u00e8 composto da 6 divisioni:"}
{"id": "861191", "revid": "163662", "url": "https://it.wikipedia.org/wiki?curid=861191", "title": "Quinet", "text": ""}
{"id": "861196", "revid": "2074374", "url": "https://it.wikipedia.org/wiki?curid=861196", "title": "Scuola di Mileto", "text": "Con il termine \"scuola di Mileto\" si indica un gruppo di filosofi presocratici, attivi tra il VII e il VI secolo a.C. a Mileto, colonia greca nel territorio della Ionia (sulla costa mediterranea della Asia minore).\nI filosofi milesi ricordati dalla tradizione sono Talete, Anassimandro e Anassimene.\nCon i tre filosofi milesi vengono poste le basi per un nuovo modo di riflettere sulle origini del cosmo, diverso rispetto alle cosmogonie mitiche del Vicino Oriente, della Fenicia e dell'Antico Egitto o dei poemi di Omero e Esiodo. A Talete la tradizione attribuisce il ruolo di padre della filosofia nonch\u00e9 padre della scuola ionica di Mileto. \u00c8 possibile attribuire il sorgere di queste nuove forme di riflessione teorica sulle cause materiali del divenire alla speciale posizione di Mileto (rilevante centro economico e commerciale tra Oriente e Occidente) e, pi\u00f9 in generale, al consolidarsi del processo di formazione della \"polis\" arcaica.\nFilosofia.\nI principali elementi propri della riflessione dei filosofi milesi rappresentano una novit\u00e0 nella storia del pensiero occidentale: essi sono l'attenzione per gli elementi fisici, il superamento delle teogonie e delle cosmogonie in favore di principi esplicativi interni alla natura e, infine, un modello di indagine incentrata sul procedimento analogico. Oggetto delle riflessioni dei milesi \u00e8 l'\"arch\u00e8\", il principio originario che presiede alla genesi e alla realt\u00e0 di tutto ci\u00f2 che \u00e8. Questa indagine, apparentemente astratta, nasceva in realt\u00e0 dalla considerazione attenta, basata sull'osservazione diretta, degli eventi naturali, della natura nelle sue varie manifestazioni. Proprio questa riflessione speculativa sulla natura e sulla sua genesi spinse la tradizione successiva, in particolare Aristotele, a identificare questi primi pensatori come fisiologi, ovvero filosofi della natura (\"physis\")."}
{"id": "861198", "revid": "767487", "url": "https://it.wikipedia.org/wiki?curid=861198", "title": "Manuel Jos\u00e9 Quintana", "text": "Biografia.\nStudi\u00f2 a Salamanca, dove fu discepolo di Juan Mel\u00e9ndez Vald\u00e9s. Patriota liberale, si oppose prima all'invasione francese, poi all'assolutismo del regno della restaurazione: dal 1814 al 1820 fu imprigionato nella fortezza di Pamplona.\nSotto il regno di Isabella II ottenne incarichi ed onori e nel 1855 la regina lo incoron\u00f2 poeta nazionale.\nDi formazione enciclopedista, Quintana fu il poeta pi\u00f9 rappresentativo e influente della attardata scuola neoclassica spagnola. Ebbe infatti come maestri nella poesia i neoclassici Juan Mel\u00e9ndez Vald\u00e9s, Pedro Estala, Nicasio \u00c1lvarez de Cienfuegos e Gaspar Melchor de Jovellanos. Sebbene accenti sinceri o accorati si possano trovare in alcuni suoi componimenti, la sua poesia raramente si salva dalla retorica e dall'accademismo.\nAnche dal punto di vista teorico Quintana non accett\u00f2 n\u00e9 comprese la poetica del romanticismo.\nStrettamente ancorato ai canoni dell'unit\u00e0 di tempo e di luogo, come appare manifesto nel saggio giovanile \"Las reglas del drama\", scrisse due tragedie alla maniera alfieriana.\nLa sua brillante prosa, anche se di scarso rigore scientifico, si rivel\u00f2 nelle plutarchiane \"Vidas de espa\u00f1oles c\u00e9lebres\"."}
{"id": "861200", "revid": "64329", "url": "https://it.wikipedia.org/wiki?curid=861200", "title": "SHIRBRIG", "text": ""}
{"id": "861204", "revid": "411670", "url": "https://it.wikipedia.org/wiki?curid=861204", "title": "Poliedro di Escher", "text": "Il poliedro di Escher \u00e8 uno dei due solidi che compaiono nella litografia \"Cascata\" - dell'incisore e pittore olandese Maurits Escher.\nIn geometria solida \u00e8 detto dodecaedro rombico stellato ed \u00e8 un poliedro composto da tre ottaedri non regolari, aventi i vertici sui punti medi delle facce e degli spigoli di un cubo.\nAltri solidi.\nLa chiusura convessa del solido di Escher, ovvero il pi\u00f9 piccolo poliedro convesso che lo contiene, \u00e8 un cubottaedro.\nIl suo nucleo, corrispondente all'intersezione dei tre ottaedri, \u00e8 un dodecaedro rombico. Il solido di Escher \u00e8 infatti una stellazione di tale poliedro.\nSimmetrie.\nIl gruppo delle simmetrie del dodecaedro rombico stellato, compresa la riflessione, \u00e8 il gruppo ottaedrale achirale (o completo) formula_1, lo stesso gruppo di simmetria dell'ottaedro, del cubo, del cubottaedro e del dodecaedro rombico."}
{"id": "861207", "revid": "1654832", "url": "https://it.wikipedia.org/wiki?curid=861207", "title": "Ufficio delle Nazioni Unite per gli affari umanitari", "text": "LUfficio delle Nazioni Unite per gli affari umanitari (abbr. OCHA dall'inglese \"Office for the Coordination of Humanitarian Affairs\") \u00e8 un ufficio dell'ONU creato nel 1991 dall'Assemblea generale delle Nazioni Unite, con la risoluzione 46/182, per sostituire l'Ufficio del coordinatore delle Nazioni Unite per i disastri naturali, creato nel 1971, e il Dipartimento per gli affari umanitari, creato nel 1972.\nL'ufficio venne creato per dare un pi\u00f9 efficace e rapido intervento durante le crisi umanitarie e coordinare le agenzie ONU durante le catastrofi per fornire una risposta omogenea alle emergenze.\nLOCHA \u00e8 composta da 860 funzionari divisi tra New York, Ginevra e le zone d'emergenza.\nL'ufficio \u00e8 diretto dal sottosegretario generale delle Nazioni Unite con delega agli affari umanitari e alla coordinazione delle emergenze, carica occupata dal 19 luglio 2021 dal diplomatico britannico Martin Griffiths. \nIl budget annuale dell'ufficio \u00e8 di circa 110 milioni di dollari, in maggior parte donati dagli stati membri."}
{"id": "861213", "revid": "142629", "url": "https://it.wikipedia.org/wiki?curid=861213", "title": "James Archer (Gesuita)", "text": ""}
{"id": "861214", "revid": "78273", "url": "https://it.wikipedia.org/wiki?curid=861214", "title": "Provincia di Ceb\u00fa", "text": ""}
{"id": "861222", "revid": "729019", "url": "https://it.wikipedia.org/wiki?curid=861222", "title": "Sojuz TM-29", "text": "La Sojuz TM-29 \u00e8 stata la 38\u00aa missione verso la stazione spaziale russa Mir."}
{"id": "861223", "revid": "1005847", "url": "https://it.wikipedia.org/wiki?curid=861223", "title": "Casino Mediceo di San Marco", "text": "Il Casino Mediceo di San Marco \u00e8 un palazzo di Firenze situato tra via Cavour 55-57-59 e via San Gallo 50.\nStoria e descrizione.\nOrigini.\nIl primo palazzo in questo sito, un \"chasa con corte e loggia\" confinante con il giardino di San Marco gi\u00e0 di Lorenzo il Magnifico, apparteneva ad Ottaviano de' Medici, discendente da un ramo cadetto della famiglia ma sposato con Francesca Salviati, discendente dal ramo primario dei Medici \"di Cafaggiolo\" e sorella di quella Maria Salviati, madre di Cosimo I. Ottaviano, che fu padre di papa Leone XI, aveva acquistato la propriet\u00e0 dalla Compagnia di Tessitori di Drappi, che aveva sede nella vicina Loggia dei Tessitori e della quale resta memoria nel nome della vicina via degli Arazzieri. In seguito alla contrazione di un forte debito con il tesoro dello Stato, Ottaviano fu costretto a cedere il palazzo, che venne incamerato nei beni del duca Cosimo I.\nFrancesco I e Buontalenti.\nPassato a suo figlio Francesco I de' Medici, egli fece ricostruire il palazzo a Bernardo Buontalenti, secondo la moda allora dominante dei \"casini\" (\"ville\" di citt\u00e0, circondate da ampi giardini e caratterizzate dal piano nobile al pian terreno invece che al primo piano).\nL'edificio fu iniziato nel 1570 e terminato nel 1574, in una zona che, sebbene all'interno delle mura e a pochi passi dal vetusto palazzo Medici (poi Medici-Riccardi), era ancora caratterizzata tutto sommato da una bassa urbanizzazione. Il Buontalenti cre\u00f2 fantasiose decorazioni tipiche dell'inquieto periodo del manierismo: mascheroni grotteschi ed elementi zoomorfi si affacciano inaspettatamente dagli elementi architettonici, ciascuno con un preciso significato simbolico. L'idea di Francesco era quella di disporre di un luogo dove dedicarsi alla sua passione verso le scienze e la sperimentazione (una specie di versione in grande del celebre studiolo di Palazzo Vecchio), oltre alla naturale vocazione del casino come \"luogo di delizie\". Le decorazioni che si vedono oggi su via Cavour, sebbene alcuni dettagli siano estremamente raffinati, presentano aperture piuttosto distanti e un insieme un po' scialbo. La villa dopotutto era destinata ad un uso prettamente scientifico, di laboratorio, per cui non necessitava di troppi abbellimenti.\nNella villa ad esempio il Buontalenti svilupp\u00f2 la tecnica della porcellana Medici, la prima imitazione \"a pasta molle\" della porcellana cinese eseguita in Europa.\nDon Antonio de' Medici.\nAlla morte di Francesco I anche questo palazzo fece parte dell'appannaggio di Ferdinando I de' Medici e nel 1588 ospit\u00f2 per un periodo l'Opificio delle Pietre Dure. In seguito Ferdinando concesse la propriet\u00e0 allo scomodo nipote don Antonio (figlio di Francesco e di Bianca Cappello dalla dubbia legittimit\u00e0, che avrebbe potuto pretendere il trono granducale) in cambio della rinuncia ai suoi diritti dinastici. Don Antonio vi si trasfer\u00ec dal 1597, commissionando numerosi abbellimenti interni e nel giardino: risalgono a quel periodo una serie di statue di Giambologna, oggi in vari musei. Vi venne creato anche un gabinetto di ricerca, chiamato \"Fonderia\": tipico luogo di sapere dell'epoca (ancora a met\u00e0 strada tra le scienze sperimentali e quelle occulte), fu frequentato da diversi studiosi e vi venne costituita una ricca biblioteca sulla materia, oggi confluita nella Biblioteca Nazionale Centrale di Firenze. A quell'epoca venne curato anche il giardino, con statue, fontane e grotte. All'interno venne anche allestito un piccolo teatro privato.\nCarlo de' Medici.\nNel 1623 pass\u00f2, dopo la morte di Antonio, al cardinale Carlo de' Medici, che promosse una serie di lavori su progetto di Gherardo Silvani, e un ciclo di affreschi decorativi a cura di un gruppo d'artisti fiorentini. A questi lavori di pittura, iniziati nell'autunno del 1621 e conclusisi nel luglio 1623, presero tra l'altro parte Anastasio Fontebuoni, Michelangelo Cinganelli, Fabrizio Boschi, Matteo Rosselli, Ottavio Vannini e, tra gli aiuti, Bartolomeo Salvestrini, Giovanni Battista Vanni, Jacopo Confortini, Domenico Pugliani e Jacopo Vignali.\nFilippo Tarchiani, sempre entro il 1623, esegu\u00ec la decorazione della cappella con \"Storie della vita di san Giuseppe\" (restaurate nel 1967).\nDa magazzino a tribunale.\nAlla morte del cardinale Carlo l'edificio pervenne a Cosimo III, il quale si disinteress\u00f2 dell'edificio spogliandolo degli arredi e consegnandolo ad un'inesorabile decadenza, come magazzino.\nDurante l'epoca lorenense venne restaurato e modificato per farne prima la sede della caserma della Guardia Nobile (fino al 1846) poi degli uffici della Dogana. Negli anni di Firenze Capitale (1865-1871) la fabbrica, gi\u00e0 interessata da lavori diretti nel 1804 da Giuseppe Del Rosso e nel 1815 da Luigi de Cambray Digny, fu adattata dall'ingegnere Cesare Fortini dipendente dall'architetto Paolo Comotto per accogliere gli uffici del ministero delle finanze (e successivamente quelli della Direzione Generale del Demanio e Tasse con lavori diretti dell'ingegnere Vittorio Pistoi dipendente dall'ingegnere Francesco Mazzei): \"quest'ultima destinazione tolse completamente ogni grandiosit\u00e0 alle vaste sale che prima vi si ammiravano, poich\u00e9 fu necessario di adattarvi una numerosa falange d'impiegati, causando una divisione minutissima di locali\" (Covoni), il che non toglie che ancor oggi la fabbrica si presenti \"nella sua sostanziale intierezza strutturale\" (Fara).\nSuccessivamente divenne sede della Corte d'Appello e, attorno al 1908-1913, nell'ambito di un progetto teso a riunire in un unico luogo le magistrature giudicanti, l'architetto Adolfo Copped\u00e8 elabor\u00f2 un progetto di completo riordinamento della fabbrica quale sede del tribunale civile e penale di Firenze, poi non eseguito. Dopo essere stato sede della Procura Generale della Repubblica, con il trasferimento degli uffici nel nuovo palazzo di Giustizia a Novoli (2012) il complesso \u00e8 attualmente in attesa di nuova destinazione.\nPer quanto riguarda gli interventi che hanno interessato la struttura nel corso del Novecento si ricordano i seguenti cantieri: del 1906, per il restauro dei pietrami delle finestre del piano terreno, del portale e del terrazzo; del 1911 per il restauro della facciata nel suo complesso; del 1939-1942 per ulteriori interventi sul fronte con particolare riferimento agli elementi lapidei; del gennaio 1941 per il restauro dei mensoloni. Del 21 settembre 1942 \u00e8 una proposta di legge per la cessione del complesso demaniale al Comune di Firenze. Del 4 luglio 1962 \u00e8 una documentazione relativa al controllo della statica delle volte affrescate al piano terreno, del 1970-1971 un intervento alle coperture.\nSulla facciata, intonacata e severa, risalta il bellissimo complesso centrale formato da portone e terrazza (dal 2009 occultato alla vista da un ponteggio), esemplare nel repertorio architettonico figurativo del Buontalenti, nonostante apparisse a Federico Fantozzi (1842) \"troppo grave, ornato bizzarramente e con profili insignificanti e privi di grazia\". Ben diverso il giudizio frutto della sensibilit\u00e0 moderna (ampiamente documentato dalla ricca bibliografia sull'edificio), cos\u00ec sintetizzato nelle parole di Carlo Cresti (in Firenze 1992): \"Un portale con accartocciamenti quasi cartilaginei, mensole inginocchiate con teste e zampe animalesche, conchiglioni di pietra e festoni appesi sotto le balaustre inginocchiate, musi di ariete messi in conclusione delle mostre verticali di finestre, una bertuccia che emerge da sotto le valve di una lignea conchiglia (a figurare il passaggio dall'elemento inanimato a quello animato) stanno a rispecchiare le inclinazioni eccentriche e saturnine del principe, e a simboleggiare le attivit\u00e0 'magiche' che si svolgevano entro questa elitaria 'officina'\".\nNel cortile \u00e8 una fontana con una statua di Diana attribuita alla scuola del Giambologna.\nIl complesso appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale."}
{"id": "861224", "revid": "36426", "url": "https://it.wikipedia.org/wiki?curid=861224", "title": "Casino di San Marco", "text": ""}
{"id": "861235", "revid": "880084", "url": "https://it.wikipedia.org/wiki?curid=861235", "title": "Hanzi", "text": ""}
{"id": "861237", "revid": "729019", "url": "https://it.wikipedia.org/wiki?curid=861237", "title": "Sojuz TM-30", "text": "La Sojuz TM-30 \u00e8 stata la 39\u00aa ed ultima missione verso la stazione spaziale russa Mir."}
{"id": "861243", "revid": "242434", "url": "https://it.wikipedia.org/wiki?curid=861243", "title": "Adenosin difosfato", "text": ""}
{"id": "861244", "revid": "1494169", "url": "https://it.wikipedia.org/wiki?curid=861244", "title": "Queriniana", "text": "Il termine Queriniana deriva dal cognome del cardinale Angelo Maria Querini, vescovo di Brescia dal 1727 al 1755, e pu\u00f2 indicare:"}
{"id": "861251", "revid": "729019", "url": "https://it.wikipedia.org/wiki?curid=861251", "title": "Sojuz TM-21", "text": "La Sojuz TM-21 \u00e8 stata la 21\u00aa missione diretta verso la stazione spaziale russa Mir."}
{"id": "861253", "revid": "142629", "url": "https://it.wikipedia.org/wiki?curid=861253", "title": "Funchia", "text": ""}
{"id": "861254", "revid": "219110", "url": "https://it.wikipedia.org/wiki?curid=861254", "title": "Museo nazionale di palazzo Reale", "text": "Il Museo nazionale di Palazzo Reale di Pisa si trova sul Lungarno Antonio Pacinotti 46.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, divenuto Direzione regionale Musei nel dicembre 2019.\nStoria.\nIl Palazzo Reale fu costruito nel 1583 da Bernardo Buontalenti per Francesco I de' Medici, ed andava a sostituire - come dimora della Signoria a Pisa - il palazzo Medici sito presso la chiesa e il convento di San Matteo.\nIl progetto inglob\u00f2 alcune \"domus\" e torri medievali risalenti fino all'XI-XII secolo e in parte ancora visibili: quella dei Gaetani di Pisa (detta anche torre della Verga d'Oro o torre del Cantone, ancora in parte scorgibile su un fianco) e venne rimaneggiato pi\u00f9 volte, durante il XVII e il XIX secolo.\nSulla sinistra del palazzo si possono vedere in un vicolo gli arconi a tutto sesto di un edificio medievale, ormai ribassati per via dell'interramento dovuto all'alzarsi del piano di calpestio. Dall'interno del cortile si pu\u00f2 vedere una torre antica meglio identificabile, con un portale ad arco in verrucano, due finestrelle con architrave pentagonale e una monofora pi\u00f9 in alto. Al piano terra del cortile si vedono anche i resti di un loggiato, che presenta due colonne con capitelli istoriati, in parte abrasi.\nLa corte medicea vi si riuniva soprattutto in inverno e furono suoi ospiti, tra gli altri, Galileo Galilei e Francesco Redi che mor\u00ec qui il 1\u00ba marzo 1697. Passato poi ai Lorena, prese il nome di \"Reale\" quando divenne residenza dei Savoia, dai quali pass\u00f2 poi allo Stato Italiano nel 1919.\nDal 1989 ospita il Museo nazionale, che conserva numerose testimonianze delle famiglie che vi hanno abitato, costituite da dipinti, ritratti, arredi, arazzi, armature.\nBibliografia.\nM.Burresi, \"L' Imperial palazzo e Il Museo nazionale di Palazzo Reale\",in M.Burresi , A. Zampieri, \"Pisa allo specchio\", Pisa 2012, pp. 91-105"}
{"id": "861256", "revid": "729019", "url": "https://it.wikipedia.org/wiki?curid=861256", "title": "Sojuz TM-23", "text": "La Sojuz TM-23 \u00e8 stata la 25\u00aa missione diretta verso la stazione spaziale russa Mir."}
{"id": "861257", "revid": "78273", "url": "https://it.wikipedia.org/wiki?curid=861257", "title": "Palazzo Reale (Pisa)", "text": ""}
{"id": "861261", "revid": "17654", "url": "https://it.wikipedia.org/wiki?curid=861261", "title": "Chiostrina", "text": ""}
{"id": "861262", "revid": "17654", "url": "https://it.wikipedia.org/wiki?curid=861262", "title": "Vanella", "text": ""}
{"id": "861264", "revid": "17654", "url": "https://it.wikipedia.org/wiki?curid=861264", "title": "Pozzo di luce", "text": ""}
{"id": "861268", "revid": "339392", "url": "https://it.wikipedia.org/wiki?curid=861268", "title": "Biblioteca di Apollodoro", "text": ""}
{"id": "861270", "revid": "18323", "url": "https://it.wikipedia.org/wiki?curid=861270", "title": "Queriniana (casa editrice)", "text": "La Queriniana \u00e8 una casa editrice cattolica italiana di Brescia, che si rif\u00e0, nel nome, ad Angelo Maria Querini.\nStoria.\nLa casa editrice fu fondata da san Giovanni Battista Piamarta nel 1886, estendendo le attivit\u00e0 della preesistente tipografia, nata nel 1884. Con la denominazione di \"Tipografia e Libreria Queriniana\", pubblic\u00f2 varie opere nel campo della stampa cattolica (come ad esempio \"Il cittadino di Brescia\", \"La voce del popolo\", \"Scuola italiana moderna\", \"Il frustino\", \"La madre cattolica\"), trasformandosi progressivamente in casa editrice.\nNel 1965, in occasione della fine del Concilio Vaticano II, fu creata la rivista \"Concilium\", rivista internazionale del rinnovamento teologico (edita attualmente da vari editori in sette lingue).\nLa Queriniana si \u00e8 dimostrata molto attenta e sensibile al rinnovamento del mondo cattolico.\nAttivit\u00e0.\n\u00c8 impegnata nella pubblicazione di testi di teologia, specialmente in fatto di saggistica e manualistica universitaria. In particolare attraverso le collane \"Biblioteca di teologia contemporanea\" e \"Giornale di teologia\", fondate e curate da Rosino Gibellini, edita molti dei pi\u00f9 importanti contributi della ricerca teologica prodotta, in ambito scientifico, non solo in Italia e in Europa, ma a livello mondiale.\nL'attivit\u00e0 editoriale \u00e8 diretta dai Piamartini, congregazione religiosa originaria di Brescia.\nAutori.\nGli autori pubblicati dalla Queriniana sono, tra gli altri, Anselm Gr\u00fcn, Papa Benedetto XVI, Dietrich Bonhoeffer, Hans K\u00fcng, Walter Kasper."}
{"id": "861274", "revid": "775372", "url": "https://it.wikipedia.org/wiki?curid=861274", "title": "Lingua zamboangue\u00f1a", "text": "La lingua zamboangue\u00f1a, detta anche chabakana o chavacana di Zamboanga, utilizzata principalmente nella citt\u00e0 di Zamboanga e in alcune parti della provincia di Zamboanga del Sur, \u00e8 una delle variet\u00e0 delle lingue creole chabacane (o chavacane) e forse quella con il maggior numero di parlanti; altri dialetti della lingua chabacana sono: cavite\u00f1o, ternate\u00f1o, ermite\u00f1o, cotabate\u00f1o, castellano Abakay. In generale sono conosciuti anche come creolo spagnolo delle Filippine."}
{"id": "861276", "revid": "729019", "url": "https://it.wikipedia.org/wiki?curid=861276", "title": "Sojuz TM-24", "text": "La Sojuz TM-24 \u00e8 stata la 27\u00aa missione diretta verso la stazione spaziale russa Mir."}
{"id": "861278", "revid": "729019", "url": "https://it.wikipedia.org/wiki?curid=861278", "title": "Sojuz TM-25", "text": "La Sojuz TM-25 \u00e8 stata la 30\u00aa missione diretta verso la stazione spaziale russa Mir."}
{"id": "861282", "revid": "834", "url": "https://it.wikipedia.org/wiki?curid=861282", "title": "Sankt-Moritz", "text": ""}
{"id": "861283", "revid": "942622", "url": "https://it.wikipedia.org/wiki?curid=861283", "title": "Satiriasi", "text": "La satiriasi \u00e8 un termine usato in passato nella storia della medicina, indicante l'aumento in modo morboso dell'istinto sessuale nel maschio umano; il termine deriva dalla figura del satiro della mitologia greca. Alla satiriasi corrispondeva il concetto di ninfomania riguardante il femminile. Entrambi i termini non vengono pi\u00f9 utilizzati a livello scientifico e sono stati sostituiti dal concetto di ipersessualit\u00e0.\nSi distingueva in:\nDescrizione.\nSi manifesta il pi\u00f9 delle volte come una dipendenza, il soggetto \u00e8 spesso vittima di pensieri e impulsi di natura sessuale che richiedono sfogo immediato. Erezioni molto frequenti e tendenza a pratiche autoerotiche sono altrettanto usuali in simili individui."}
{"id": "861287", "revid": "599013", "url": "https://it.wikipedia.org/wiki?curid=861287", "title": "Uah", "text": ""}
{"id": "861288", "revid": "729019", "url": "https://it.wikipedia.org/wiki?curid=861288", "title": "Sojuz TM-26", "text": "La Sojuz TM-26 \u00e8 stata la 32\u00aa missione diretta verso la stazione spaziale russa Mir.\nL'obbiettivo principale della missione \u00e8 stato quello di trasportare sulla Mir due cosmonauti addestrati a riparare i danni alla stazione. L'aggancio con la Mir \u00e8 avvenuto il 7 agosto in modalit\u00e0 manuale. L'equipaggio ha cos\u00ec potuto riparare il modulo Spektr e ristabilire gran parte della potenza elettrica alla stazione. Il modulo si era precedentemente danneggiato a causa di un impatto con una navetta Progress."}
{"id": "861289", "revid": "599013", "url": "https://it.wikipedia.org/wiki?curid=861289", "title": "Uak", "text": ""}
{"id": "861290", "revid": "599013", "url": "https://it.wikipedia.org/wiki?curid=861290", "title": "Ual", "text": ""}
{"id": "861291", "revid": "599013", "url": "https://it.wikipedia.org/wiki?curid=861291", "title": "Uam", "text": ""}
{"id": "861292", "revid": "599013", "url": "https://it.wikipedia.org/wiki?curid=861292", "title": "Uap", "text": ""}
{"id": "861293", "revid": "599013", "url": "https://it.wikipedia.org/wiki?curid=861293", "title": "Uaq", "text": ""}
{"id": "861295", "revid": "599013", "url": "https://it.wikipedia.org/wiki?curid=861295", "title": "Uas", "text": ""}
{"id": "861296", "revid": "599013", "url": "https://it.wikipedia.org/wiki?curid=861296", "title": "Uax", "text": ""}
{"id": "861297", "revid": "599013", "url": "https://it.wikipedia.org/wiki?curid=861297", "title": "Ubb", "text": ""}
{"id": "861299", "revid": "599013", "url": "https://it.wikipedia.org/wiki?curid=861299", "title": "Ubi", "text": ""}
{"id": "861300", "revid": "599013", "url": "https://it.wikipedia.org/wiki?curid=861300", "title": "Ubj", "text": ""}
{"id": "861301", "revid": "599013", "url": "https://it.wikipedia.org/wiki?curid=861301", "title": "Ubp", "text": ""}
{"id": "861302", "revid": "599013", "url": "https://it.wikipedia.org/wiki?curid=861302", "title": "Ubt", "text": ""}
{"id": "861303", "revid": "599013", "url": "https://it.wikipedia.org/wiki?curid=861303", "title": "Ubu", "text": ""}
{"id": "861304", "revid": "599013", "url": "https://it.wikipedia.org/wiki?curid=861304", "title": "Uca", "text": ""}
{"id": "861305", "revid": "599013", "url": "https://it.wikipedia.org/wiki?curid=861305", "title": "Uce", "text": ""}
{"id": "861306", "revid": "599013", "url": "https://it.wikipedia.org/wiki?curid=861306", "title": "Uck", "text": ""}
{"id": "861307", "revid": "599013", "url": "https://it.wikipedia.org/wiki?curid=861307", "title": "Ucn", "text": ""}
{"id": "861308", "revid": "599013", "url": "https://it.wikipedia.org/wiki?curid=861308", "title": "Uct", "text": ""}
{"id": "861309", "revid": "46162", "url": "https://it.wikipedia.org/wiki?curid=861309", "title": "Chavacano", "text": ""}
{"id": "861310", "revid": "599013", "url": "https://it.wikipedia.org/wiki?curid=861310", "title": "Ucy", "text": ""}
{"id": "861311", "revid": "599013", "url": "https://it.wikipedia.org/wiki?curid=861311", "title": "Uda", "text": ""}
{"id": "861312", "revid": "599013", "url": "https://it.wikipedia.org/wiki?curid=861312", "title": "Udd", "text": ""}
{"id": "861313", "revid": "599013", "url": "https://it.wikipedia.org/wiki?curid=861313", "title": "Ude", "text": ""}
{"id": "861315", "revid": "599013", "url": "https://it.wikipedia.org/wiki?curid=861315", "title": "Udi", "text": ""}
{"id": "861316", "revid": "599013", "url": "https://it.wikipedia.org/wiki?curid=861316", "title": "Udj", "text": ""}
{"id": "861317", "revid": "228587", "url": "https://it.wikipedia.org/wiki?curid=861317", "title": "Udn", "text": ""}
{"id": "861318", "revid": "599013", "url": "https://it.wikipedia.org/wiki?curid=861318", "title": "Udo", "text": ""}
{"id": "861319", "revid": "599013", "url": "https://it.wikipedia.org/wiki?curid=861319", "title": "Uee", "text": ""}
{"id": "861320", "revid": "599013", "url": "https://it.wikipedia.org/wiki?curid=861320", "title": "Uel", "text": ""}
{"id": "861321", "revid": "599013", "url": "https://it.wikipedia.org/wiki?curid=861321", "title": "Ues", "text": ""}
{"id": "861322", "revid": "599013", "url": "https://it.wikipedia.org/wiki?curid=861322", "title": "Ugi", "text": ""}
{"id": "861323", "revid": "599013", "url": "https://it.wikipedia.org/wiki?curid=861323", "title": "Uhe", "text": ""}
{"id": "861324", "revid": "599013", "url": "https://it.wikipedia.org/wiki?curid=861324", "title": "Uib", "text": ""}
{"id": "861325", "revid": "599013", "url": "https://it.wikipedia.org/wiki?curid=861325", "title": "Uih", "text": ""}
{"id": "861326", "revid": "122660775", "url": "https://it.wikipedia.org/wiki?curid=861326", "title": "Prokop'evsk", "text": "Prokop'evsk (anche \"Prokopjevsk\" o \"Prokopyevsk\") \u00e8 una citt\u00e0 della Russia, nella Siberia sudoccidentale, nella provincia di Kemerovo. La citt\u00e0 \u00e8 capoluogo del Prokop'evskij rajon.\nStoria.\nLa citt\u00e0 \u00e8 stata fondata di recente, nel 1918, con il nome di \"Prokop'evskij\", unendo i due preesistenti villaggi di \"Monastirskoe\"(fondato nel 1731) e \"Prokop'evskoe\"; ottenne lo \"status\" di citt\u00e0 nel 1931, quando assunse il presente nome.\nProprio agli anni '30 del XX secolo risale l'inizio del suo intenso sviluppo, che la port\u00f2 ad essere uno dei maggiori centri di estrazione del carbon coke nell'URSS e in seguito nella moderna Russia.\nGeografia fisica.\nTerritorio.\nLa citt\u00e0 si trova nella depressione di Kuzneck ai confini della cresta di Salair. A ovest, alle spalle della citt\u00e0 si trova la dorsale Tyrgan (\u0433\u0440\u044f\u0434\u0430 \u0422\u044b\u0440\u0433\u0430\u043d) chiamata \"Monte dei Venti\" (\u00ab\u0433\u043e\u0440\u0430 \u0412\u0435\u0442\u0440\u043e\u0432\u00bb), che sale bruscamente, come un muro, sopra la pianura. Anche una parte del distretto Rudni\u010dnyj della citt\u00e0 si chiama Tyrgan.\nSuddivisione amministrativa.\nLa citt\u00e0 \u00e8 formata da 3 distretti municipali:\nSociet\u00e0.\nEvoluzione demografica.\nLa citt\u00e0 di Prokop'evsk \u00e8 una delle pi\u00f9 grande citt\u00e0 dell'Oblast' di Kemerovo che nel 1962 sfiorava 292.000 abitanti:\nCultura.\nTeatri.\nTeatro di Drama di Prokop'evsk \u00e8 un complesso architettonico degli anni 50 sulla Piazza della Vittoria.\nMusei.\nIl Museo Etnografico Regionale di Prokop'evsk (in cirrilico: \u041f\u0440\u043e\u043a\u043e\u043f\u044c\u0435\u0432\u0441\u043a\u0438\u0439 \u0433\u043e\u0440\u043e\u0434\u0441\u043a\u043e\u0439 \u043a\u0440\u0430\u0435\u0432\u0435\u0434\u0447\u0435\u0441\u043a\u0438\u0439 \u043c\u0443\u0437\u0435\u0439) \u00e8 stato fondato il 5 dicembre 1953. Il museo \u00e8 stato ufficialmente aperto alle visite pubbliche il 14 agosto 1961. Il fondatore del museo \u00e8 El'kin Michail Georgievich (in cirrilico: \u0415\u043b\u044c\u043a\u0438\u043d \u041c\u0438\u0445\u0430\u0438\u043b \u0413\u0435\u043e\u0440\u0433\u0438\u0435\u0432\u0438\u0447) (1913-1987). Il museo conta 860\u00a0m\u00b2 delle superficie espositive, 60\u00a0m\u00b2 dei fondi.\nArte.\nTavolozza di Prokop'evsk \u00e8 un'esposizione nell'ambito del Museo di Prokop'evsk che conta circa 40 quadri di pittori della citt\u00e0:\nSport.\nHockey su ghiaccio.\nSergei Zinov'ev nato nel 1980 a Prokop'evsk \u00e8 il primo giocatore dell'Oblast' di Kemerovo che divent\u00f2 il campione del Mondo con la Nazionale della Russia in Canada.\nFestivit\u00e0.\nLa festa della citt\u00e0 di Prokop'evsk \u00e8 il 26 agosto.\nTrasporto.\nAereo.\nLa citt\u00e0 \u00e8 servita dall'Aeroporto di Novokuzneck situato a 15\u00a0km a sud dal centro della citt\u00e0.\nAuto.\nLa citt\u00e0 \u00e8 posizionata sulla strada che collega il capoluogo di Kuzbass con la seconda citt\u00e0 pi\u00f9 importante dell'Oblast' di Kemerovo, Novokuzneck.\nTreno.\nProkop'evsk si trova sulla linea ferroviaria che collega Novosibirsk con la citt\u00e0 di Novokuzneck.\nTrasporto pubblico.\nIl trasporto pubblico della citt\u00e0 conta ben 8 linee di tramvia e 20 linee dell'autobus che trasportano ogni anno circa 30 milioni di passeggeri."}
{"id": "861327", "revid": "599013", "url": "https://it.wikipedia.org/wiki?curid=861327", "title": "Uii", "text": ""}
{"id": "861328", "revid": "599013", "url": "https://it.wikipedia.org/wiki?curid=861328", "title": "Uik", "text": ""}
{"id": "861329", "revid": "599013", "url": "https://it.wikipedia.org/wiki?curid=861329", "title": "Uir", "text": ""}
{"id": "861330", "revid": "599013", "url": "https://it.wikipedia.org/wiki?curid=861330", "title": "Uit", "text": ""}
{"id": "861331", "revid": "599013", "url": "https://it.wikipedia.org/wiki?curid=861331", "title": "Uje", "text": ""}
{"id": "861332", "revid": "599013", "url": "https://it.wikipedia.org/wiki?curid=861332", "title": "Ukb", "text": ""}
{"id": "861333", "revid": "599013", "url": "https://it.wikipedia.org/wiki?curid=861333", "title": "Ukk", "text": ""}
{"id": "861334", "revid": "729019", "url": "https://it.wikipedia.org/wiki?curid=861334", "title": "Sojuz TM-27", "text": "La Sojuz TM-27 \u00e8 stata una missione diretta verso la stazione spaziale russa Mir."}
{"id": "861335", "revid": "599013", "url": "https://it.wikipedia.org/wiki?curid=861335", "title": "Ukn", "text": ""}
{"id": "861336", "revid": "599013", "url": "https://it.wikipedia.org/wiki?curid=861336", "title": "Ukt", "text": ""}
{"id": "861337", "revid": "599013", "url": "https://it.wikipedia.org/wiki?curid=861337", "title": "Uku", "text": ""}
{"id": "861338", "revid": "599013", "url": "https://it.wikipedia.org/wiki?curid=861338", "title": "Ukx", "text": ""}
{"id": "861340", "revid": "599013", "url": "https://it.wikipedia.org/wiki?curid=861340", "title": "Ulb", "text": ""}
{"id": "861342", "revid": "599013", "url": "https://it.wikipedia.org/wiki?curid=861342", "title": "Ulc", "text": ""}
{"id": "861344", "revid": "107316", "url": "https://it.wikipedia.org/wiki?curid=861344", "title": "Giacobini", "text": ""}
{"id": "861345", "revid": "729019", "url": "https://it.wikipedia.org/wiki?curid=861345", "title": "Sclerema neonatorum", "text": "Lo sclerema neonatorum o sclerema dei neonati \u00e8 una rara e grave malattia cronica caratterizzata da infiammazione del tessuto sottocutaneo che rende la pelle spessa, rigida e livida.\nEpidemiologia.\nSi manifesta pi\u00f9 spesso in neonati prematuri nella prima settimana di vita.\nEziologia.\nTra le cause si ritiene importante l'esposizione al freddo.\nClinica.\nInizia generalmente dai glutei per estendersi poi a tutto il tronco.\nPrognosi.\nLa mortalit\u00e0 di questa patologia \u00e8 elevata."}
{"id": "861346", "revid": "34119", "url": "https://it.wikipedia.org/wiki?curid=861346", "title": "User-generated content", "text": ""}
{"id": "861354", "revid": "599013", "url": "https://it.wikipedia.org/wiki?curid=861354", "title": "Jose Pinera", "text": ""}
{"id": "861355", "revid": "1645873", "url": "https://it.wikipedia.org/wiki?curid=861355", "title": "Leninsk-Kuzneckij", "text": "Leninsk-Kuzneckij (russo \u041b\u0435\u043d\u0438\u043d\u0441\u043a-\u041a\u0443\u0437\u043d\u0435\u0446\u043a\u0438\u0439) \u00e8 una citt\u00e0 della Russia, nella Siberia sudoccidentale, sul fiume Inja, nell'oblast' di Kemerovo.\nAltri nomi.\nLa citt\u00e0 di Leninsk-Kuzneckij pi\u00f9 volte ha cambiato nome:\nEconomia.\nLa citt\u00e0 \u00e8 un grosso centro industriale e minerario (carbone, calcare, ghiaia, pietrisco, manganese, oro,), all'interno del bacino del Kuzbass.\nLa produzione di carbone \u00e8 pari al 63 % del volume della produzione industriale.\nNella citt\u00e0 ci sono cinque miniere di carbone:\nIl 19 maggio 2010 in seguito all'incidente nella miniera sono morti due minatori.\nInoltre nella citt\u00e0 sono sviluppati il complesso chimico (Kuzbasselement), la produzione tessile (Leninsk-Kuzneckij Kamvolno-Sukonnyj Kombinat) e agroalimentare (avena, segale, orzo, colture foraggere, suinicoltura, avicoltura, allevamento del bestiame), la produzione della pellice.\nIstruzione.\nLa citt\u00e0 conta 30 scuole materne, 26 scuole medie e superiori.\nMedicina.\nA Leninsk-Kuzneckij ci sono 7 policlinici e 14 ambulatori con circa 450 medici e 1700 infermieri.\nInfrastrutture e trasporti.\nTrasporto pubblico.\nLa rete della citt\u00e0 conta 14 linee urbane dell'autobus e 3 linee urbane di filobus.\nAuto.\nLeninsk-Kuzneckij si trova sulla strada statale che collega il capoluogo dell'Oblast' di Kemerovo con la seconda pi\u00f9 importante citt\u00e0 del Kuzbass, Novokuzneck. A Leninsk-Kuzneckij passa anche la strada statale che collega il Kuzbass e l'Oblast' di Novosibirsk.\nAereo.\nL'Aeroporto di Kemerovo dista circa 95\u00a0km dalla citt\u00e0; l'Aeroporto di Novokuzneck dista circa 105\u00a0km dalla citt\u00e0.\nTreno.\nLa citt\u00e0 \u00e8 un nodo importante ferroviario dove si trova anche una filiale della Ferrovia Siberiana Occidentale delle Ferrovie russe che si occupa di manutenzione della costruzione delle carrozze per il trasporto di carbone.\nLa ferrovia \u00e8 arrivata a Leninsk-Kuzneckij con la linea di Kuzbass nel 1915. Nel 1926 \u00e8 stata aperta la linea ferroviaria Leninsk-Kuzneckij - Gur'evsk. Nel 1934-36 la citt\u00e0 divent\u00f2 un nodo ferroviario importante collegandosi con la linea diretta con Novosibirsk. Nel 1952 con l'apertura della seconda uscita occidentale dalla Sibera via Barnaul (la cosiddetta linea Ju\u017eSib) la Leninsk-Kuzneckij aument\u00f2 ulteriormente la sua importanza come nodo ferroviario.\nMusei.\nMuseo cittadino di Leninsk-Kuzneckij.\nIl Museo cittadino di Leninsk-Kuzneckij (russo \u041b\u0435\u043d\u0438\u043d\u0441\u043a-\u041a\u0443\u0437\u043d\u0435\u0446\u043a\u0438\u0439 \u0433\u043e\u0440\u043e\u0434\u0441\u043a\u043e\u0439 \u043a\u0440\u0430\u0435\u0432\u0435\u0434\u0447\u0435\u0441\u043a\u0438\u0439 \u043c\u0443\u0437\u0435\u0439), situato all'indirizzo prospettiva Kirova, 51, fondato il 1\u00ba dicembre 1934. Nell'edificio attuale il museo si trasfer\u00ec nel 1954. Nel museo sono conservate le collezioni archeologiche ed etnografiche. La mostra racconta la storia della creazione di Kol'\u010dugino.\nInoltre ci sono i materiali che raccontano la rivoluzione operaia nella citt\u00e0 nel 1919. Il museo racconta la storia di 10 Eroi dell'URSS originari di Leninsk-Kuzneteskij. La storia moderna della citt\u00e0 \u00e8 raccontata dalla storia dei Premi e delle Medaglie delle miniere cittadine. Nel reparto della natura sono raccontati tutte le risorse e ricchezze di Leninsk-Kuzneckij.\nLa collezione paleontologica contiene il cranio e le zanne di un mammut, i resti di Coelodonta antiquitatis, i resti del Bison antiquus, un bisonte che abitava in Siberia 25 000 anni fa.\nMuseo della Storia di Vita dei Contadini.\nIl Museo della Storia di Vita dei Contadini del paese Krasnoe (russo \u041c\u0443\u0437\u0435\u0439 \u0438\u0441\u0442\u043e\u0440\u0438\u044f \u043a\u0440\u0435\u0441\u0442\u044c\u044f\u043d\u0441\u043a\u043e\u0433\u043e \u0431\u044b\u0442\u0430 \u0441. \u041a\u0440\u0430\u0441\u043d\u043e\u0433\u043e) fondato il 1\u00ba giugno 1989 nel paese Krasnoe a 52\u00a0km dalla Leninsk-Kuzneckij. Il 1\u00ba novembre 1993 il museo \u00e8 stato aperto al pubblico. La collezione del museo contiene oggetti di vita dei contadini siberiani dal XIX secolo: vestiti, mobili, stoviglie, mobili e attrezzature di una casa contadina siberiana.\nSport.\nCalcio.\nLa squadra di calcio della citt\u00e0 la FC Zarja Leninsk-Kuzneckij gioca nella Pervenstvo Professional'noj Futbol'noj Ligi (la terza divisione del campionato russo di calcio)."}
{"id": "861356", "revid": "1315817", "url": "https://it.wikipedia.org/wiki?curid=861356", "title": "Arcolaio", "text": "L'arcolaio \u00e8 uno strumento semplice che viene utilizzato per dipanare le matasse. \u00c8 simile ad un aspo, da cui differisce per l'uso; l'arcolaio serve per disfare le matasse mentre l'aspo per costruirle.\nNella versione pi\u00f9 diffusa \u00e8 costituito da un albero dotato di un castelletto girevole (o una struttura di stecche con diametro regolabile) attorno a cui si posiziona la matassa da dipanare. L'albero \u00e8 dotato di una base pesante o di un morsetto che mantengono stabile la struttura durante l'uso."}
{"id": "861357", "revid": "599013", "url": "https://it.wikipedia.org/wiki?curid=861357", "title": "Ule", "text": ""}
{"id": "861358", "revid": "599013", "url": "https://it.wikipedia.org/wiki?curid=861358", "title": "Ulg", "text": ""}
{"id": "861359", "revid": "228587", "url": "https://it.wikipedia.org/wiki?curid=861359", "title": "Uli", "text": ""}
{"id": "861360", "revid": "599013", "url": "https://it.wikipedia.org/wiki?curid=861360", "title": "Ulo", "text": ""}
{"id": "861361", "revid": "599013", "url": "https://it.wikipedia.org/wiki?curid=861361", "title": "Ulp", "text": ""}
{"id": "861362", "revid": "599013", "url": "https://it.wikipedia.org/wiki?curid=861362", "title": "Ulq", "text": ""}
{"id": "861363", "revid": "599013", "url": "https://it.wikipedia.org/wiki?curid=861363", "title": "Uls", "text": ""}
{"id": "861364", "revid": "599013", "url": "https://it.wikipedia.org/wiki?curid=861364", "title": "Ulu", "text": ""}
{"id": "861365", "revid": "599013", "url": "https://it.wikipedia.org/wiki?curid=861365", "title": "Ulx", "text": ""}
{"id": "861366", "revid": "599013", "url": "https://it.wikipedia.org/wiki?curid=861366", "title": "Uly", "text": ""}
{"id": "861367", "revid": "599013", "url": "https://it.wikipedia.org/wiki?curid=861367", "title": "Ulz", "text": ""}
{"id": "861368", "revid": "599013", "url": "https://it.wikipedia.org/wiki?curid=861368", "title": "Umc", "text": ""}
{"id": "861369", "revid": "80339", "url": "https://it.wikipedia.org/wiki?curid=861369", "title": "Prokopyevsk", "text": ""}
{"id": "861370", "revid": "599013", "url": "https://it.wikipedia.org/wiki?curid=861370", "title": "Umm", "text": ""}
{"id": "861371", "revid": "599013", "url": "https://it.wikipedia.org/wiki?curid=861371", "title": "Umr", "text": ""}
{"id": "861372", "revid": "599013", "url": "https://it.wikipedia.org/wiki?curid=861372", "title": "Umt", "text": ""}
{"id": "861373", "revid": "80339", "url": "https://it.wikipedia.org/wiki?curid=861373", "title": "Prokopjevsk", "text": ""}
{"id": "861374", "revid": "599013", "url": "https://it.wikipedia.org/wiki?curid=861374", "title": "Umu", "text": ""}
{"id": "861375", "revid": "599013", "url": "https://it.wikipedia.org/wiki?curid=861375", "title": "Umy", "text": ""}
{"id": "861376", "revid": "123949385", "url": "https://it.wikipedia.org/wiki?curid=861376", "title": "Unc", "text": ""}
{"id": "861377", "revid": "599013", "url": "https://it.wikipedia.org/wiki?curid=861377", "title": "Une", "text": ""}
{"id": "861378", "revid": "1318658", "url": "https://it.wikipedia.org/wiki?curid=861378", "title": "UNG", "text": ""}
{"id": "861379", "revid": "599013", "url": "https://it.wikipedia.org/wiki?curid=861379", "title": "Unn", "text": ""}
{"id": "861380", "revid": "599013", "url": "https://it.wikipedia.org/wiki?curid=861380", "title": "Unr", "text": ""}
{"id": "861381", "revid": "599013", "url": "https://it.wikipedia.org/wiki?curid=861381", "title": "Uns", "text": ""}
{"id": "861383", "revid": "709565", "url": "https://it.wikipedia.org/wiki?curid=861383", "title": "Gino il pollo", "text": "Gino il pollo (o Gino The Chicken o Gino Pollazzone) \u00e8 un personaggio comico satirico creato dall'artista digitale Andrea Zingoni. Deve principalmente la sua iniziale popolarit\u00e0 a cartoon di parodie musicali diffusi attraverso Internet.\nStoria.\nOrigini: \"Lost in The Net\".\nGino il Pollo interviene con un video proclama il 19 febbraio del 1995 al convegno \u201cDiritto alla comunicazione nello scenario di fine millennio\u201d, organizzato al Museo Pecci di Prato dai rappresentanti delle BBS italiane. Il video \"Gino The Chicken Lost in The Net\", scritto e doppiato da Zingoni e realizzato dai Giovanotti Mondani Meccanici con un mix di computer grafica e riprese dal vivo di un pollo, tratta in modo paradossale il tema del nascente mondo del Web.\nSviluppo.\nTV e riviste.\nNegli anni successivi Zingoni realizza con i Giovanotti Mondani Meccanici numerosi altri video di Gino il Pollo, tra cui \"A Prayer\", \"Help I'm Rock\" (un omaggio a Frank Zappa) e \"Chicken for the Devil\", dove Gino non appare pi\u00f9 ripreso dal vero, ma viene disegnato da Paolo Neri e trasformato in cartoon con tecniche di animazione digitali utilizzando un Commodore Amiga 1000. Gino diventa presto noto all'interno del movimento di attivisti e artisti digitali italiani e i filmati vengono presentati a numerosi festival di video e computer art. Tutti i video di questo primo periodo vengono acquistati e trasmessi dalla RAI all'interno della trasmissione di scienza e filosofia digitale \"Mediamente\".\nNel 1999 esce il libro \"Gino The Chicken: Le mirabolanti avventure del primo pollo perso nella rete\", con le postfazioni del filosofo Franco Bolelli e dello scrittore e attivista politico Franco Berardi, libro che vedr\u00e0 la propria trasposizione TV nella serie \"Gino il Pollo perso nella rete\" del 2004. Sempre nel 1999 Gino il Pollo \u00e8 ospite fisso con racconti scritti, grafica cyberdelica e fumetti sulla nuova edizione mensile della storica rivista underground Re Nudo. Nel 2000 Gino viene pubblicato sulla rivista \"linus\" con racconti, proclami e fumetti disegnati di volta in volta da Maramotti, Cal\u00ec e Joshua Held.\nNel Web e in radio.\nNel gennaio del 2001 Zingoni si accorda con My-Tv, la prima web television europea, per creare un giornale web da mandare in onda in streaming, il \"GinoTg\", di cui il pollo sar\u00e0 l'irriverente caustico e surreale Anchor Chicken.. I testi dei \"GinoTg\" sono scritti da Gianmarco Bachi con l'ausilio della redazione guidata da Marco Formigoni. Assieme al \"GinoTg\" nascono le Gino Interview, interviste sfrontate a personaggi pubblici, quali Fiorello, Emma Bonino, Renzo Arbore, Gad Lerner, l'allora ministro Willer Bordon, Bruno Vespa, Ronaldo, Piero Pel\u00f9, Alba Parietti, Elio, Ignazio La Russa, Valter Veltroni. Nel marzo del 2001, visto il successo mediatico del progetto, il direttore di My-Tv Salvo Mizzi decide di produrre una serie animata di approfondimento settimanale delle notizie animata in Macromedia Flash, che vede come cantante parodistico e attore Gino il Pollo. Per realizzare la serie, Zingoni sceglie come suo partner Joshua Held, che aveva gi\u00e0 disegnato Gino per la rivista \"Linus\".\nTra il 2001 e il 2003 Zingoni e Held producono per My-TV ben 73 cartoon sui principali temi di attualit\u00e0: dalla guerra, al terrorismo, alla clonazione, alla politica italiana, un paio di cartoon vengono scritti con la collaborazione di Antonio Losito. Nell'ottobre del 2001, a seguito degli attentati dell'11 settembre, creano \"Tu vuo' fa' 'o talebano\", parodia satirica della nota canzone di Renato Carosone \"Tu vuo' fa' l'americano\", rivolta ad Osama Bin Laden. Con oltre 2 milioni di download, e cospicue visioni in streaming, il webtoon \"Tu vo' fa' 'o talebano\" diventa un caso di marketing virale.\nGino ritorna sull'argomento nelle settimane successive con il webtoon \"Papaveri e Burka\" dove, sulle note di \"Papaveri e Papere\" di Nilla Pizzi, narra la storia di Osamina, figlia del capo di Al Qaeda, che \u00abtradisce il padre\u00bb facendo la soubrette (\u00abcon le cosce ' affora\u00bb) sulla TV Al Jazira. La produzione del \"GinoTg\" nel 2002 approda su altri mass-media, in particolare sulle frequenze di Radio Italia Network, dove viene ospitato all'interno del programma di intrattenimento \"Radio un corno\" condotto da Teo Mammucari, Camila Raznovich e Giancarlo Ricci, con una doppia striscia satirica quotidiana coi testi di Antonio Losito (anche voce radiofonica del pollo) e Sergio Di Pasquale, con la post produzione di Bruno Luca Perrone.\nL'album musicale e il libro.\nNel 2002 Gino lancia da My-Tv la Campagna per la Legalizzazione del Cervello e il movimento del Pollo delle Libert\u00e0, parodia dell'allora coalizione di governo, il Polo delle Libert\u00e0. Presentato come \"viral project \"pollitico\"\", esce l'album \"Gino c'\u00e8\" per la BMG Ricordi, contenente le parodie musicali di alcuni noti brani della storia della musica italiana. Tra questi \"Clone matto\" (rifacimento di \"Cuore matto\" di Little Tony), \"Gino c'\u00e8\" (rifacimento di \"Jesahel\" di Ivano Fossati), \"Nuntereggae pi\u00f9\" (duetto virtuale tra Gino e Rino Gaetano), \"Tre parole alla nazione\" (cantato assieme a Valeria Rossi), \"Ninna nanna del Giudizio Universale\" (di Vittorio De Sica) e \"Sono un pollo\" (rifacimento del \"Fortunello\" di Ettore Petrolini).\nNumerosi sono i musicisti che partecipano al progetto, tra gli altri Marco 'Biggo' Fasola (che nel cantato sostituisce Zingoni) e Giovanni Cleis con i Table, gruppo sperimentale svizzero di musica elettronica. Nel cd non \u00e8 presente \"Tu vuo' fa' 'o talebano\": dopo aver vinto la causa intentata contro My-Tv, gli eredi di Renato Carosone ne hanno impedito l'utilizzo e oscurato gli streaming sul web.\nNel 2003 esce con la prefazione di Franco Bolelli, il libro illustrato \"Sex&amp;Gino&amp;Roccherronlle\". Nel libro oltre ai testi delle parodie musicali divisi a sezioni \u00e8 presente il lungo racconto \"Ginocchio - Storia di un pollo burattino\", parodia della societ\u00e0 italiana ricalcata sulla struttura di Pinocchio. I disegni a corredo del libro sono del Rock Art Lab Malleus. I cartoon Gino e Washington hot line sono stati scritti con la collaborazione di Antonio Losito.\nSerie TV.\nNel 2002 Rai Fiction e My-Tv si accordano per coprodurre una serie TV con protagonista Gino il Pollo. Ai due si aggiunger\u00e0 successivamente Lanterna Magica, casa di produzione esperta nel settore. Tra il 2003 e il 2004 Zingoni rielabora i racconti del suo libro \"Gino The Chicken Lost in The Net\" per adattarli al soggetto della serie, che ha come titolo \"Gino il Pollo perso nella rete\". Zingoni crea nuovi scenari pi\u00f9 consoni ad un target preadolescenziale. La compagine dei personaggi che l'autore affianca a Gino \u00e8 vasta: gli X_Animals (animali mutanti), M\u00e0 la Mente Alveare e i suoi Web Raptors, Capo Colby (il capo della Chicken Investigation Agency) e una nuova figura, Andrea alias Cyberboy (doppiato da Jacopo Sarno), un ragazzo appassionato d'informatica capace di smaterializzarsi nel cyberspazio. Su suggerimento della produzione, Zingoni crea anche i personaggi della famiglia di Andrea Cyberboy.\nLa serie, animata con il software Toon Boom e composta di 52 episodi di 13 minuti l'uno, viene trasmessa su Rai Tre nel 2006 e riproposta pi\u00f9 volte negli anni successivi. Elemento fondamentale e trainante della serie sono i 60 brani musicali originali (canzoni scritte da Dario Brunori, Giovanni Cleis, Marco Biggo Fasola, Marco Di Francesco e Tiziano Leidi). Parte delle canzoni di \"Gino il Pollo perso nella rete\" sono state raccolte nel CD \"Le canzoni di Gino il pollo\" edito da Rai Trade nel 2006. Sempre del 2006 \u00e8 il videogioco per PC/MAC \"Gino il Pollo perso nella rete\", realizzato da Digital Bros con le voci originali e la musica della serie.\nPremessa.\nCapo Colby, nell'intento di governare il mondo, vuole smaterializzare in rete l'intera razza umana ed inizia con Gino. Perso nella rete, il pollo incontra gli X_Animals e Gina, una fascinosa pollastrella di cui si innamora perdutamente. Nella lotta contro Colby trova un prezioso alleato in Andrea, un ragazzo del mondo reale che riesce ad entrare fisicamente nel cyberspazio in aiuto di Gino, con il soprannome di \"CyberBoy\". Pur di catturare il pollo e scoprire cos'\u00e8 successo al suo DNA, Colby fonda la \"Chicken Investigation Agency\" (parodia della Central Intelligence Agency) e si allea con \"M\u00e0\", una potente essenza digitale a forma di polipo, che con i suoi feroci web-Raptors domina parte del web e cercher\u00e0 di distruggere gli X_Animals.\nAltre esperienze TV.\nNel 2007 Gino il Pollo \u00e8 ospite fisso per diverse settimane nella trasmissione Domenica In in onda su Rai1. Ogni domenica pomeriggio, sotto forma di pupazzo, Gino il Pollo saltella e balla al fianco di Pippo Baudo nella conduzione del gioco Family Play, nel quale i ragazzi partecipanti devono individuare alcuni errori nelle sequenze dei cartoon di Gino realizzati appositamente per il programma.\nIn questi episodi creati \"ad hoc\" Gino viaggia come cronista di \"Pollo TV\" nel tempo e nello spazio, reale e fantastico, dall'antica Roma alla Firenze di Leonardo da Vinci, dalla scoperta dell'America alla Gubbio di San Francesco, dalla guerra di Troia alla favola di Pinocchio. I 26 episodi della serie, animati con il software Adobe Flash, sono prodotti da Rai Fiction e T-Rex Digimation.\nLa collaborazione con UNICEF.\nNel 2009, in occasione del ventennale della Convenzione ONU sui diritti dell'infanzia e dell'adolescenza, T-Rex Digimation realizza per UNICEF Italia un cartone di Gino animato con Adobe Flash, sul tema dei diritti dei bambini intitolato \"Ehi! Lo sai che hai dei diritti?\". Presentato al Festival del Cinema di Roma, il cartoon viene distribuito in scuole e associazioni.\nIl sodalizio con UNICEF per la campagna di sensibilizzazione prosegue con la realizzazione di adesivi e un poster a fumetti dove vengono trattati in modo leggero ed efficace i principali diritti sanciti dalla Convenzione.\nNel 2014 Gino \u00e8 protagonista di un altro cartoon, sempre animato in Adobe Flash, per una nuova sfida UNICEF, quella sulle vaccinazioni: in \"Gino il Pollo e il viaggio avventuroso dei vaccini\", Gino affronta un viaggio per consegnare i vaccini capaci di salvare tanti 'pulcini' in pericolo di vita. La canzone che accompagna il cartoon \u00e8 cantata da Brunori Sas (arrangiata da Vlad KayaDub Costabile), testimonial UNICEF. Il corto viene presentato a Cartoons on The Bay 2014, tradotto in pi\u00f9 lingue, incluso l'arabo, e distribuito internazionalmente.\n\"I grandi classici di Gino il Pollo: Una risata vi seppellir\u00e0\".\nNel settembre 2014, dopo 3 anni di lavorazione, si \u00e8 conclusa la produzione della serie animata \"I grandi classici di Gino il Pollo\". La serie, coprodotta da Rai Fiction e T-Rex Digimation e composta da 26 episodi di 11 minuti l'uno animati in Adobe Flash, \u00e8 destinata agli adolescenti. Ogni episodio \u00e8 trattato come un piccolo film parodistico, con personaggi Gino e la sua amata Gina, affiancati da Pippo. \"I Grandi Classici\" spazia dalla demenzialit\u00e0 alla filosofia, dai miti antichi ai miti della cultura adolescenziale, dalle opere letterarie ai film di culto, dalla musica classica all'hip-hop. Fu prevista la trasmissione su Rai Gulp entro la fine del 2014 e sui canali internet on demand e social dal gennaio 2015."}
{"id": "861384", "revid": "599013", "url": "https://it.wikipedia.org/wiki?curid=861384", "title": "Unt", "text": ""}
{"id": "861385", "revid": "599013", "url": "https://it.wikipedia.org/wiki?curid=861385", "title": "Unu", "text": ""}
{"id": "861387", "revid": "599013", "url": "https://it.wikipedia.org/wiki?curid=861387", "title": "Uol", "text": ""}
{"id": "861390", "revid": "599013", "url": "https://it.wikipedia.org/wiki?curid=861390", "title": "Uon", "text": ""}
{"id": "861392", "revid": "599013", "url": "https://it.wikipedia.org/wiki?curid=861392", "title": "Uos", "text": ""}
{"id": "861394", "revid": "599013", "url": "https://it.wikipedia.org/wiki?curid=861394", "title": "Uox", "text": ""}
{"id": "861396", "revid": "1522738", "url": "https://it.wikipedia.org/wiki?curid=861396", "title": "UPA", "text": ""}
{"id": "861398", "revid": "599013", "url": "https://it.wikipedia.org/wiki?curid=861398", "title": "Upc", "text": ""}
{"id": "861400", "revid": "599013", "url": "https://it.wikipedia.org/wiki?curid=861400", "title": "Upf", "text": ""}
{"id": "861402", "revid": "599013", "url": "https://it.wikipedia.org/wiki?curid=861402", "title": "Upl", "text": ""}
{"id": "861404", "revid": "599013", "url": "https://it.wikipedia.org/wiki?curid=861404", "title": "Upp", "text": ""}
{"id": "861406", "revid": "599013", "url": "https://it.wikipedia.org/wiki?curid=861406", "title": "Upr", "text": ""}
{"id": "861407", "revid": "599013", "url": "https://it.wikipedia.org/wiki?curid=861407", "title": "Uqe", "text": ""}
{"id": "861408", "revid": "599013", "url": "https://it.wikipedia.org/wiki?curid=861408", "title": "Ura", "text": ""}
{"id": "861409", "revid": "599013", "url": "https://it.wikipedia.org/wiki?curid=861409", "title": "Urb", "text": ""}
{"id": "861410", "revid": "599013", "url": "https://it.wikipedia.org/wiki?curid=861410", "title": "Ure", "text": ""}
{"id": "861411", "revid": "599013", "url": "https://it.wikipedia.org/wiki?curid=861411", "title": "Urj", "text": ""}
{"id": "861412", "revid": "599013", "url": "https://it.wikipedia.org/wiki?curid=861412", "title": "Urm", "text": ""}
{"id": "861413", "revid": "599013", "url": "https://it.wikipedia.org/wiki?curid=861413", "title": "Urr", "text": ""}
{"id": "861414", "revid": "1318658", "url": "https://it.wikipedia.org/wiki?curid=861414", "title": "URS", "text": ""}
{"id": "861415", "revid": "1318658", "url": "https://it.wikipedia.org/wiki?curid=861415", "title": "URT", "text": ""}
{"id": "861416", "revid": "1318658", "url": "https://it.wikipedia.org/wiki?curid=861416", "title": "URY", "text": ""}
{"id": "861417", "revid": "599013", "url": "https://it.wikipedia.org/wiki?curid=861417", "title": "Urz", "text": ""}
{"id": "861418", "revid": "599013", "url": "https://it.wikipedia.org/wiki?curid=861418", "title": "Ush", "text": ""}
{"id": "861419", "revid": "599013", "url": "https://it.wikipedia.org/wiki?curid=861419", "title": "Usi", "text": ""}
{"id": "861420", "revid": "1318658", "url": "https://it.wikipedia.org/wiki?curid=861420", "title": "USK", "text": ""}
{"id": "861421", "revid": "599013", "url": "https://it.wikipedia.org/wiki?curid=861421", "title": "Usl", "text": ""}
{"id": "861422", "revid": "599013", "url": "https://it.wikipedia.org/wiki?curid=861422", "title": "Usm", "text": ""}
{"id": "861423", "revid": "599013", "url": "https://it.wikipedia.org/wiki?curid=861423", "title": "Usq", "text": ""}
{"id": "861424", "revid": "599013", "url": "https://it.wikipedia.org/wiki?curid=861424", "title": "Uss", "text": ""}
{"id": "861425", "revid": "599013", "url": "https://it.wikipedia.org/wiki?curid=861425", "title": "Ust", "text": ""}
{"id": "861426", "revid": "599013", "url": "https://it.wikipedia.org/wiki?curid=861426", "title": "Usu", "text": ""}
{"id": "861427", "revid": "1318658", "url": "https://it.wikipedia.org/wiki?curid=861427", "title": "UTA", "text": ""}
{"id": "861428", "revid": "599013", "url": "https://it.wikipedia.org/wiki?curid=861428", "title": "Utb", "text": ""}
{"id": "861429", "revid": "599013", "url": "https://it.wikipedia.org/wiki?curid=861429", "title": "Utd", "text": ""}
{"id": "861430", "revid": "599013", "url": "https://it.wikipedia.org/wiki?curid=861430", "title": "Ute", "text": ""}
{"id": "861431", "revid": "599013", "url": "https://it.wikipedia.org/wiki?curid=861431", "title": "Utg", "text": ""}
{"id": "861432", "revid": "599013", "url": "https://it.wikipedia.org/wiki?curid=861432", "title": "Cbk", "text": ""}
{"id": "861433", "revid": "599013", "url": "https://it.wikipedia.org/wiki?curid=861433", "title": "Uth", "text": ""}
{"id": "861435", "revid": "599013", "url": "https://it.wikipedia.org/wiki?curid=861435", "title": "Utk", "text": ""}
{"id": "861436", "revid": "599013", "url": "https://it.wikipedia.org/wiki?curid=861436", "title": "Utl", "text": ""}
{"id": "861437", "revid": "1652635", "url": "https://it.wikipedia.org/wiki?curid=861437", "title": "UTO", "text": ""}
{"id": "861439", "revid": "547034", "url": "https://it.wikipedia.org/wiki?curid=861439", "title": "UTU", "text": ""}
{"id": "861440", "revid": "599013", "url": "https://it.wikipedia.org/wiki?curid=861440", "title": "Utw", "text": ""}
{"id": "861441", "revid": "599013", "url": "https://it.wikipedia.org/wiki?curid=861441", "title": "Uua", "text": ""}
{"id": "861442", "revid": "599013", "url": "https://it.wikipedia.org/wiki?curid=861442", "title": "Uuk", "text": ""}
{"id": "861443", "revid": "599013", "url": "https://it.wikipedia.org/wiki?curid=861443", "title": "Uun", "text": ""}
{"id": "861444", "revid": "599013", "url": "https://it.wikipedia.org/wiki?curid=861444", "title": "Uuu", "text": ""}
{"id": "861445", "revid": "599013", "url": "https://it.wikipedia.org/wiki?curid=861445", "title": "Uvl", "text": ""}
{"id": "861446", "revid": "599013", "url": "https://it.wikipedia.org/wiki?curid=861446", "title": "Uvo", "text": ""}
{"id": "861447", "revid": "599013", "url": "https://it.wikipedia.org/wiki?curid=861447", "title": "Uwa", "text": ""}
{"id": "861448", "revid": "599013", "url": "https://it.wikipedia.org/wiki?curid=861448", "title": "Uyl", "text": ""}
{"id": "861449", "revid": "599013", "url": "https://it.wikipedia.org/wiki?curid=861449", "title": "Uyn", "text": ""}
{"id": "861451", "revid": "599013", "url": "https://it.wikipedia.org/wiki?curid=861451", "title": "Uzh", "text": ""}
{"id": "861452", "revid": "599013", "url": "https://it.wikipedia.org/wiki?curid=861452", "title": "Uzu", "text": ""}
{"id": "861453", "revid": "599013", "url": "https://it.wikipedia.org/wiki?curid=861453", "title": "Vaa", "text": ""}
{"id": "861455", "revid": "599013", "url": "https://it.wikipedia.org/wiki?curid=861455", "title": "Vak", "text": ""}
{"id": "861456", "revid": "124895832", "url": "https://it.wikipedia.org/wiki?curid=861456", "title": "Vao", "text": "\u201cvoice all over\u201d"}
{"id": "861457", "revid": "599013", "url": "https://it.wikipedia.org/wiki?curid=861457", "title": "Vau", "text": ""}
{"id": "861458", "revid": "1318658", "url": "https://it.wikipedia.org/wiki?curid=861458", "title": "VAV", "text": ""}
{"id": "861459", "revid": "599013", "url": "https://it.wikipedia.org/wiki?curid=861459", "title": "Vaw", "text": ""}
{"id": "861460", "revid": "599013", "url": "https://it.wikipedia.org/wiki?curid=861460", "title": "Vbv", "text": ""}
{"id": "861461", "revid": "599013", "url": "https://it.wikipedia.org/wiki?curid=861461", "title": "Vby", "text": ""}
{"id": "861462", "revid": "599013", "url": "https://it.wikipedia.org/wiki?curid=861462", "title": "Vcb", "text": ""}
{"id": "861464", "revid": "599013", "url": "https://it.wikipedia.org/wiki?curid=861464", "title": "Vch", "text": ""}
{"id": "861465", "revid": "599013", "url": "https://it.wikipedia.org/wiki?curid=861465", "title": "Vcp", "text": ""}
{"id": "861466", "revid": "599013", "url": "https://it.wikipedia.org/wiki?curid=861466", "title": "Vcr", "text": ""}
{"id": "861467", "revid": "599013", "url": "https://it.wikipedia.org/wiki?curid=861467", "title": "Vct", "text": ""}
{"id": "861468", "revid": "599013", "url": "https://it.wikipedia.org/wiki?curid=861468", "title": "Vdc", "text": ""}
{"id": "861469", "revid": "599013", "url": "https://it.wikipedia.org/wiki?curid=861469", "title": "Vdd", "text": ""}
{"id": "861470", "revid": "599013", "url": "https://it.wikipedia.org/wiki?curid=861470", "title": "Vde", "text": ""}
{"id": "861471", "revid": "599013", "url": "https://it.wikipedia.org/wiki?curid=861471", "title": "Vdi", "text": ""}
{"id": "861473", "revid": "599013", "url": "https://it.wikipedia.org/wiki?curid=861473", "title": "Vds", "text": ""}
{"id": "861474", "revid": "599013", "url": "https://it.wikipedia.org/wiki?curid=861474", "title": "Vee", "text": ""}
{"id": "861475", "revid": "599013", "url": "https://it.wikipedia.org/wiki?curid=861475", "title": "Veg", "text": ""}
{"id": "861476", "revid": "599013", "url": "https://it.wikipedia.org/wiki?curid=861476", "title": "Vej", "text": ""}
{"id": "861478", "revid": "599013", "url": "https://it.wikipedia.org/wiki?curid=861478", "title": "Vel", "text": ""}
{"id": "861479", "revid": "228587", "url": "https://it.wikipedia.org/wiki?curid=861479", "title": "Vev", "text": ""}
{"id": "861480", "revid": "174925", "url": "https://it.wikipedia.org/wiki?curid=861480", "title": "Letheon", "text": ""}
{"id": "861481", "revid": "104458", "url": "https://it.wikipedia.org/wiki?curid=861481", "title": "VEX", "text": ""}
{"id": "861482", "revid": "1318658", "url": "https://it.wikipedia.org/wiki?curid=861482", "title": "VEY", "text": ""}
{"id": "861483", "revid": "599013", "url": "https://it.wikipedia.org/wiki?curid=861483", "title": "Vfa", "text": ""}
{"id": "861484", "revid": "599013", "url": "https://it.wikipedia.org/wiki?curid=861484", "title": "Vgd", "text": ""}
{"id": "861485", "revid": "599013", "url": "https://it.wikipedia.org/wiki?curid=861485", "title": "Vgs", "text": ""}
{"id": "861486", "revid": "599013", "url": "https://it.wikipedia.org/wiki?curid=861486", "title": "Vgz", "text": ""}
{"id": "861487", "revid": "599013", "url": "https://it.wikipedia.org/wiki?curid=861487", "title": "Vhc", "text": ""}
{"id": "861488", "revid": "111433", "url": "https://it.wikipedia.org/wiki?curid=861488", "title": "Dialogato con Stalin", "text": "Il Dialogato con Stalin \u00e8 un'opera teorica del rivoluzionario comunista Amadeo Bordiga.\nL'opera e il titolo.\nIl titolo di \"Dialogato\" non si trova invero nei classici del marxismo: in questa scelta Bordiga si rifece piuttosto alla grande tradizione galileana i cui dialoghi hanno fondato la scienza moderna, volendo sottolineare che il marxismo \u00e8 parte di quella rivoluzione scientifica che aveva trasformato radicalmente il pensiero da allora, e nel contempo sottolineare l'unione, secondo la prospettiva stessa di Marx, di tutte le scienze, in cui \u00e8 indebita la divisione di scienze naturali e scienze umane e la divisione stessa di scienza e arte. Il Dialogato \u00e8 opera a pieno titolo anche letteraria, seppure non scritta con intenti \u201cletterari\u201d, e rivolta non a cultori del genere ma a militanti politici spesso poco o niente scolarizzati.\nNel marzo del 1926 al VI esecutivo allargato della III Internazionale Stalin e Bordiga ebbero un faccia a faccia in cui gi\u00e0 era tutta \"in nuce\" la distanza teorica tra la prospettiva del segretario 'bolscevico' russo che intendeva costruire socialismo in una sola nazione, e quella del rivoluzionario italico che vedeva la deriva nazionalista e l'abbandono d'ogni compito rivoluzionario comunista dentro e fuori dello Stato russo in questa direzione. I fatti successivi poi, chiusasi la ventura rivoluzionaria e ripresa intensa la lotta tra enormi entit\u00e0 statali in cui la Russia sovietica ebbe ruolo primario, innalzarono Stalin sempre pi\u00f9 a uno dei protagonisti del Novecento e precipitarono Bordiga nel fiume carsico della storia.\nQuando in occasione del XIX congresso del PCUS \u2013 che fu l'apoteosi e il canto del cigno (morir\u00e0 l'anno dopo) di Stalin \u2013 usc\u00ec a suo nome come sintesi del dibattito congressuale l'opuscolo \"Problemi economici del socialismo nell'URSS\", Bordiga si rese conto che Stalin cercava d'inquadrare teoricamente \u2013 secondo il marxismo-leninismo creativo \u2013 la situazione russa presente dopo la frenetica cavalcata, con gl'immensi prezzi noti, di sviluppo economico che quel paese ebbe nel periodo passato alla storia come stalinismo. Era ci\u00f2 che da tanta distanza in quegli stessi anni stava svolgendo in Italia un piccolo gruppo di comunisti attorno a Bordiga secondo la teoria del marxismo invariante. Ancora una volta Stalin e Bordiga dialogavano e si scontravano attorno alle stesse cose e le stesse questioni. Ma non era pi\u00f9 un dialogo alla pari tra due esponenti di spicco, seppure l'uno in fortissima ascesa e l'altro gi\u00e0 messo in un angolo, della III Internazionale; dopo che l'uno era diventato \u00abil capo massimo \u2026 del proletariato \u201ccomunista \u201c mondiale\u00bb e l'altro \u00ab\"o zi' 'e nisciuno\"\u00bb non poteva pi\u00f9 esserlo.\nIl dialogo per mezzo di due figure ormai cos\u00ec impari \u2013 non c'era comunicazione diretta possibile tra il proscenio e la cantina della storia \u2013 scaturiva invece dal sottosuolo sociale delle cose e dei fatti stessi, che obbligavano entrambi a occuparsi e cercare di rispondere teoricamente alle stesse questioni economiche russe. Per questa consapevolezza Bordiga dedicher\u00e0 una breve ma densa trattazione teorica in risposta all'opuscolo di Stalin a cui si rivolge \u2013 nuovamente dopo tanto tempo \u2013 in prima persona, che anche per questo motivo di botta e risposta di lunga data chiamer\u00e0 non impropriamente \"Dialogato\". Poco importava, non era pi\u00f9 neppure formalmente come nel 1926 un dialogo tra persone e il \"Dialogato\" del resto usc\u00ec anonimo, se di questo a Stalin e i suoi continuatori non sarebbe giunto neppure notizia:\nLe risposte erano \u2013 e a questo che pur sembrava tanto sfavorevole \"o zi' nisciuno\" si affidava \u2013 nel divenire delle cose.\nIl \"Dialogato con Stalin\" \u00e8 diviso in tre giornate, di cui la terza \u00e8 ulteriormente divisa in antimeriggio e meriggio. Ogni giornata e semigiornata affronta e approfondisce alcuni nodi teorici principali. Entro ciascuna d'esse v'\u00e8 un'ulteriore suddivisione in capitoletti che affrontano argomenti correlati e sviluppano la risoluzione di quei nodi teorici. Questa \u00e8 la struttura e l'indice del \"Dialogato\":\nCortina di ferro e cortina fumogena.\nLa guerra fredda tra \u00abpolizie silenziatrici\u00bb nel socialismo reale e \u00abimbecillit\u00e0 organizzata del \"mondo libero\"\u00bb induce a \u00abversioni cervellotiche e trasmodanti\u00bb del testo di Stalin nei due campi contrapposti in Occidente di amici e nemici dell'URSS. L'ossessione della prospettiva, delle previsioni d'un preveduto o straveduto conflitto porta tutti a dirigersi verso ci\u00f2 che del futuro dice il \u00abSupernome\u00bb per aggiungere a quella versione la propria versione della versione di futuro, trascurando la parte importante dello scritto, che invece si volge indietro alla continuit\u00e0 nel tempo della dottrina marxista per spiegare il presente:\nQuanto al futuro invero, tutto si risolve in un'ennesima sconfessione, come prima del secondo conflitto mondiale, della lotta di classe fatta con la voce un po' grossa per il gioco delle parti in propaganda, ma che al dunque non minaccia nulla: \u00ab\u00c8 indubitato che l'alto capitalismo, checch\u00e9 sia della paccottiglia parlamentare e giornalistica, bene comprende come la \"carta\" di Stalin non sia una dichiarazione di guerra, ma una polizza di assicurazione sulla vita\u00bb.\nAltrove in realt\u00e0 Stalin mira allo scontro con l'Occidente ma \u00e8 l\u00ec che si mostra tutta la sua debolezza. \u00c8 sul piano del mercato mondiale che dopo il tumultuoso sviluppo russo Stalin vuole portare la sfida (quella che nel dopostalin si chiamer\u00e0 \u201cemulazione\u201d) e tutte le parole d'ordine economiche d'esaltazione della produzione e dell'aumento della produttivit\u00e0 a questo anzitutto mirano. Ma le leggi economiche che regolano lo scambio di merci non temono inganni e falsificazioni come gli uomini e obbediscono a una sola precisa esigenza, vada al mercato infiocchettata di terminologia marxista o antimarxista, come mostra \u00abl'apologo delle merci\u00bb:\nMa sul versante economico il divario era incolmabile e \u00abvista da Mosca la cortina di ferro \u00e8 una cortina d'oro\u00bb (\"Imperialismo \u201cvecchio\u201d e \u201cnuovo\u201d\", 1950). Per questo a uno sguardo attento e non impedito da cortine di ferro o fumogene i giochi erano gi\u00e0 fatti a favore d'una ben precisa parte, dato che nel tempo il blocco occidentale avrebbe sicuramente battuto i russi \u00aba cui manca, pi\u00f9 che quello dell'energia nucleare, il controllo del dollaro, sicch\u00e9 saranno forse comprati prima di essere sconfitti\u00bb (\"Tendenze e socialismo\", 1947).\nChi sperava nel \u201csocialismo\u201d adulterato di Stalin neppure quello avrebbe avuto.\nSocialismo mercantile di Stalin.\nDi fronte alla richiesta dei tecnici dell'economia e aziendali, che lavoravano all'elaborazione e riuscita dei piani russi nell'intero paese e nelle singole aziende secondo la legge del valore, di evitare confusioni tra la pratica mercantile e la dottrina marxista rigettando la seconda, Stalin interviene nel dibattito per dimostrare marxisticamente che la legge del valore, cio\u00e8 la regola che sottende alla produzione e lo scambio di merci, non coincide col capitalismo e pu\u00f2, punto teorico nodale, conciliarsi anche con un sistema economico socialista. Stalin pu\u00f2 forse credere di aver esorcizzato lo spiritello delle merci di cui parla Marx, ma come stanno le cose?\nStalin afferma che giusta Marx prima del capitalismo produzione e scambio di merci \u00ab\u00e8 esistito senza aver portato al capitalismo\u00bb; che questo scambio pu\u00f2 conciliarsi anche col socialismo dato che \u00abla produzione di merci riveste un carattere capitalistico solo quando i mezzi di produzione sono nelle mani di interessi privati, e l'operaio, che non ne dispone, \u00e8 costretto a vendere la sua forza di lavoro\u00bb. Ma l'ipotesi \u00e8 assurda perch\u00e9 nell'analisi di Marx se da una parte c'\u00e8 massa di merci, dall'altra c'\u00e8 molta forza-lavoro che priva di risorse deve vendere se stessa; mentre nei regimi passati v'erano limitati settori che producevano masse di merci in quanto v'era costrizione di lavoro (schiavi addetti nell'Antichit\u00e0, subordinazione servile nel Medioevo).\nLo squarcio sociale aperto dall'opuscolo di Stalin getta un fascio di luce sulla situazione russa. Le grandi aziende sono in mano allo Stato che ne possiede i mezzi di produzione e i prodotti finiti. I manufatti minori sono invece prodotti da piccole e medie aziende private che \u00absarebbe stato delitto\u00bb espropriare, dice Stalin, e di cui tutt'al pi\u00f9 si prevede in tempi piuttosto vaghi di unire in cooperative di produzione. In campagna domina il colcos, di cui la terra appartiene allo stato dal quale compra anche i macchinari; ma i prodotti appartengono al colcos, che vende o direttamente tramite mercanti privati o allo Stato per la compera dei macchinari. Il rapporto citt\u00e0/campagna \u00e8 regolato da questa compravendita tra il colcos che vende i prodotti agricoli e l'operaio \u2013 anche quello statale, non consumando \u00abtrattori, automobili, locomotive e tanto meno \u2026 cannoni e mitragliatrici\u00bb \u2013 che li compra tramite salario: \u00abLo Stato non pu\u00f2 dunque dare altro che il salario in denaro ai suoi dipendenti, che con tale denaro acquistano quello che vogliono (formula borghese, che vuol dire quel poco che possono)\u00bb.\nL'obiezione di Stalin che per\u00f2 qui c'\u00e8 socialismo perch\u00e9 gli operai hanno in mano direttamente i loro interessi controllando tramite il loro Stato i mezzi di produzione, ammesso e non concesso sia cos\u00ec, \u00e8 risibile foss'anche vera, \u00abquasi che lo scopo della classe sfruttata fosse quello elegantissimo di assicurarsi di essere sfruttata da s\u00e9 stessa\u00bb. E nel migliorare questo rapporto di scambio tra citt\u00e0 e campagna Stalin non ha niente di meglio da dire che \u00abquesto sistema richieder\u00e0 dunque un aumento notevole della produzione industriale\u00bb, vale a dire intensificare ulteriormente \u2013 Stakanov e ancora Stakanov \u2013 lo sforzo e la durata di lavoro.\nN\u00e9 regge la \u201cparticolarit\u00e0\u201d russa che molti scambi avvengono senza passaggi di contanti e a prezzi statali (tutt'altro che russa novit\u00e0), banali occorrenze d'ogni societ\u00e0 mercantile:\nIn un solo caso significativamente Stalin ammette che in Russia si fabbrica merce nella \u201csostanza\u201d non solo nella \u201cforma\u201d contabile: quella prodotta per i mercati esteri. Il che pi\u00f9 che giustificare come merce \u201csocialista\u201d tutta la merce per lo scambio interno, mette bene in rilievo invece quella mira illusoria al sorpasso economico sui paesi del blocco contrario. Ma il \u201csocialismo\u201d mercantile di Stalin, essendo nient'altro che capitalismo inferiore e meno sviluppato, mai avrebbe potuto soppiantare il capitalismo mercantile classico.\nMarxismo creativo e marxismo invariante.\nIl marxismo per Bordiga \u00e8 scienza e la scienza tratta come invarianti i rapporti tra gli elementi tipici d'un fenomeno naturale. Non gli elementi stessi che possono cambiare nell'apparire in tante guise, ma i rapporti tra questi elementi che rimangono costanti qualunque diversissimo aspetto possono assumere nei singoli casi. Per questo la scienza pu\u00f2 semplificare in uno schema di caso puro (teoria) un fenomeno complesso \u2013 che nella realt\u00e0 mai potr\u00e0 avvenire puramente \u2013 e applicare questo caso puro ai tanti casi concreti, di cui sar\u00e0 possibile riconoscere l'appartenenza alla teoria perch\u00e9 tra i loro elementi vigono gli stessi rapporti dello schema. \u00c8 ci\u00f2 che fece Marx nel descrivere scientificamente la parabola del capitalismo come fenomeno generale, come caso puro, non certo come piatta descrizione empirica del capitalismo ottocentesco che aveva sotto gli occhi.\nDi qui l'enormit\u00e0 teorica di Stalin, che pretende di descrivere \u201cmarxisticamente\u201d un capitalismo del novecento che obbedisca a leggi diverse (cio\u00e8 che abbia rapporti diversi tra i suoi elementi) rispetto al capitalismo \u201cottocentesco\u201d descritto da Marx:\nE questo per poter variare creativamente contro i \u00abdogmatici e talmudici\u00bb del marxismo la dottrina, e giungere a stabilire pi\u00f9 creativamente che se v'\u00e8 differenza tra capitalismo e capitalismo, v'\u00e8 per\u00f2 all'inverso uguaglianza tra capitalismo e socialismo!\nVista dal marxismo invariante, l'ideologia di Stalin invece di adattare la realt\u00e0 alla dottrina, come di solito viene sostenuto, adatta la dottrina alla realt\u00e0, di qui la rivendicazione di creativit\u00e0 nell'elaborazione della stessa, per far passare come socialismo i cambiamenti russi in direzione del capitalismo. Insomma non descrive un socialismo che non c'\u00e8, ma descrive ci\u00f2 che c'\u00e8 come socialismo.\nTutta la sua creativit\u00e0 teorica convergeva fin dall'inizio in quest'esito che altro non \u00e8 se non quella falsificazione d'etichetta \u2013 l'indovinello russo come enigma avvolto in un mistero di Churchill \u2013 di cui tutto il \"Dialogato\" \u00e8 l'impietoso smascheramento.\nBassezza dei tempi e bassezza di stile.\n\u00c8 evidente a chiunque si accosti agli scritti di questo rivoluzionario lo scarto di stile tra quanto scritto da giovane dirigente socialista e poi comunista, e quanto scritto da vecchio militante d'un piccolo gruppo ligio alla sinistra comunista.\n\u00c8 che la lotta nel primo novecento e primo dopoguerra era intransigente e chiara tra due inconciliabili scelte sociali, e i simboli e le insegne che le rappresentavano realmente distinguevano le posizioni e i fini tra gli avversari. Conseguentemente lo stile di Bordiga era tragico in senso dantesco, cio\u00e8 alto, elevato, teso drammaticamente a dimostrare la propria posizione teorica e a narrare \u201cepicamente\u201d gli avvenimenti rivoluzionari in cui era immerso.\nNel secondo dopoguerra tutt'altra \u00e8 la situazione. Lo stalinismo imperante e lo scontro tra blocchi di Stati in sopravveste d'ideologie sociali confondono e parodizzano le posizioni e i fini dichiarati dei contendenti, le cui insegne sono invece mascheramenti di ci\u00f2 che non sono. Lo scontro insomma \u00e8 una parodia di scontro, una \u00abtoporanocchiata\u00bb, come Bordiga ebbe a definirlo icasticamente in un \u201cFilo del Tempo\u201d paragonandolo alla \u201cBatracomiomachia\u201d omerica, cio\u00e8 quello \u201cscontro di rane e topi\u201d che \u00e8 appunto la parodia dell'\u201cIliade\u201d.\nPertanto per raccontare questi tempi a Bordiga occorreva lo stile comico \u2013 come a Dante per raccontare l'Inferno \u2013 basso, il \"pastiche\" parodico che riflettesse una parodia di realt\u00e0. Solo cos\u00ec poteva venire alla luce tutto il grottesco \u2013 cio\u00e8 il miscuglio di ridicolo e orrido \u2013 e il falso d'uno scontro combattuto in maschera e travisamento. In ci\u00f2 Bordiga ebbe la forza e la capacit\u00e0 letteraria di adattare, senza perdere in nulla della profondit\u00e0 teorica, gli scritti del secondo dopoguerra allo stile basso e comico necessario a dare contezza dei tempi bassi e degli uomini che ne tennero la scena guittescamente.\nBibliografia.\nIl \"Dialogato con Stalin\" \u00e8 uscito la prima volta a puntate sull'organo di partito del PCInt \"Il programma comunista\", nn 1,2,3,4 del 1952\nEdizioni successive raccolte in volume:\n\"Dialogato con Stalin\", ed. prometeo, 1953\n\"Dialogato con Stalin\", Quaderni Internazionalisti, 1997"}
{"id": "861489", "revid": "599013", "url": "https://it.wikipedia.org/wiki?curid=861489", "title": "Vhm", "text": ""}
{"id": "861490", "revid": "599013", "url": "https://it.wikipedia.org/wiki?curid=861490", "title": "Vhn", "text": ""}
{"id": "861491", "revid": "599013", "url": "https://it.wikipedia.org/wiki?curid=861491", "title": "Vhz", "text": ""}
{"id": "861492", "revid": "599013", "url": "https://it.wikipedia.org/wiki?curid=861492", "title": "Vib", "text": ""}
{"id": "861493", "revid": "599013", "url": "https://it.wikipedia.org/wiki?curid=861493", "title": "Vid", "text": ""}
{"id": "861494", "revid": "599013", "url": "https://it.wikipedia.org/wiki?curid=861494", "title": "Vii", "text": ""}
{"id": "861496", "revid": "228587", "url": "https://it.wikipedia.org/wiki?curid=861496", "title": "Vil", "text": ""}
{"id": "861498", "revid": "599013", "url": "https://it.wikipedia.org/wiki?curid=861498", "title": "Vin", "text": ""}
{"id": "861500", "revid": "1573940", "url": "https://it.wikipedia.org/wiki?curid=861500", "title": "Claudie Haigner\u00e9", "text": "Biografia.\n\u00c8 sposata con l'astronauta francese Jean-Pierre Haigner\u00e9, \u00e8 una reumatologa con un dottorato in scienze. Fu un talento precoce, a 20 anni frequentava il quinto anno di medicina.\n\u00c8 stata la prima astronauta donna francese ad aver volato nello spazio e ad essere stata specialista di missione.\nNel 1996 \u00e8 stata nella stazione spaziale russa Mir, \u00e8 partita con la missione Sojuz TM-24 il 17 agosto ed \u00e8 rientrata con la Sojuz TM-23 il 2 settembre. Nel 2001 \u00e8 stata nella Stazione Spaziale Internazionale, \u00e8 partita con la missione Sojuz TM-33 il 21 ottobre ed \u00e8 rientrata con la Sojuz TM-32 il 31.\nSi \u00e8 ritirata come astronauta il 18 giugno 2002 quando \u00e8 diventata ministro per la ricerca e le nuove tecnologie nel secondo governo di Jean-Pierre Raffarin. \u00c8 rimasta in carica fino al 30 marzo 2004; \u00e8 stata inoltre ministro per gli affari europei nel terzo governo di Raffarin dal 30 marzo 2004 al 31 maggio 2005.\nIl 16 aprile 2009 \u00e8 succeduta a Fran\u00e7ois d'Aubert nella presidenza della Cit\u00e9 des sciences et de l'industrie di Parigi."}
{"id": "861501", "revid": "599013", "url": "https://it.wikipedia.org/wiki?curid=861501", "title": "Viq", "text": ""}
{"id": "861503", "revid": "599013", "url": "https://it.wikipedia.org/wiki?curid=861503", "title": "Vir", "text": ""}
{"id": "861504", "revid": "124383166", "url": "https://it.wikipedia.org/wiki?curid=861504", "title": "VIS", "text": "Sigle.\nVis Pesaro"}
{"id": "861505", "revid": "33921", "url": "https://it.wikipedia.org/wiki?curid=861505", "title": "Silvano (divinit\u00e0)", "text": "Silvano (dal latino \"Silvanus\") \u00e8 una figura della mitologia romana, \u00e8 il dio delle selve e delle campagne.\nCaratteristiche.\nDeriva dal dio etrusco \"Selvans\", divinit\u00e0 protettrice della natura e delle attivit\u00e0 agresti.\nCome le divinit\u00e0 antiche della natura selvaggia era considerato temibile e pericoloso per i neonati e le partorienti. Essendo temuto e venerato dai contadini, gli agricoltori erano soliti placare il dio prima di dissodare un terreno, con una triplice cerimonia che ne invocava la protezione sui pascoli, sulle dimore e sui terreni stessi.\nPer proteggere i neonati dalle aggressioni notturne del dio, gli antichi Romani invocavano tre divinit\u00e0 tutelari: \"Pilumno\", \"Intercidona\" e \"Deverra\".\nIn origine \"Silvanus\", era un epiteto del dio Fauno o di Marte e solo successivamente assunse il grado di divinit\u00e0 autonoma. Veniva spesso identificato con Pan o con Sileno, e spesso il suo \"numen\" si trova accostato alla figura di Marte. Il suo culto era vietato alle donne.\nIl suo aspetto era umano, ma talvolta veniva raffigurato con cosce e gambe di caprone e corna sulla fronte.\nSecondo una leggenda, dopo la cacciata da Roma di Tarquinio il Superbo, il dio ammon\u00ec l'esercito etrusco (desideroso di riportare il sovrano sul trono), di non attaccare i Romani, mettendolo in fuga."}
{"id": "861506", "revid": "599013", "url": "https://it.wikipedia.org/wiki?curid=861506", "title": "VIT", "text": ""}
{"id": "861507", "revid": "228587", "url": "https://it.wikipedia.org/wiki?curid=861507", "title": "Viu", "text": ""}
{"id": "861508", "revid": "599013", "url": "https://it.wikipedia.org/wiki?curid=861508", "title": "Viv", "text": ""}
{"id": "861509", "revid": "599013", "url": "https://it.wikipedia.org/wiki?curid=861509", "title": "Vjq", "text": ""}
{"id": "861510", "revid": "599013", "url": "https://it.wikipedia.org/wiki?curid=861510", "title": "Vkg", "text": ""}
{"id": "861511", "revid": "599013", "url": "https://it.wikipedia.org/wiki?curid=861511", "title": "Vkt", "text": ""}
{"id": "861513", "revid": "599013", "url": "https://it.wikipedia.org/wiki?curid=861513", "title": "Vkw", "text": ""}
{"id": "861514", "revid": "599013", "url": "https://it.wikipedia.org/wiki?curid=861514", "title": "Vla", "text": ""}
{"id": "861516", "revid": "599013", "url": "https://it.wikipedia.org/wiki?curid=861516", "title": "Vle", "text": ""}
{"id": "861517", "revid": "599013", "url": "https://it.wikipedia.org/wiki?curid=861517", "title": "Vlg", "text": ""}
{"id": "861518", "revid": "599013", "url": "https://it.wikipedia.org/wiki?curid=861518", "title": "Vlk", "text": ""}
{"id": "861519", "revid": "599013", "url": "https://it.wikipedia.org/wiki?curid=861519", "title": "Vlm", "text": ""}
{"id": "861520", "revid": "599013", "url": "https://it.wikipedia.org/wiki?curid=861520", "title": "Vlo", "text": ""}
{"id": "861521", "revid": "599013", "url": "https://it.wikipedia.org/wiki?curid=861521", "title": "Vlp", "text": ""}
{"id": "861522", "revid": "599013", "url": "https://it.wikipedia.org/wiki?curid=861522", "title": "Vlr", "text": ""}
{"id": "861523", "revid": "287204", "url": "https://it.wikipedia.org/wiki?curid=861523", "title": "Orthel", "text": ""}
{"id": "861524", "revid": "599013", "url": "https://it.wikipedia.org/wiki?curid=861524", "title": "Vls", "text": ""}
{"id": "861525", "revid": "599013", "url": "https://it.wikipedia.org/wiki?curid=861525", "title": "Vlu", "text": ""}
{"id": "861526", "revid": "599013", "url": "https://it.wikipedia.org/wiki?curid=861526", "title": "Vme", "text": ""}
{"id": "861527", "revid": "599013", "url": "https://it.wikipedia.org/wiki?curid=861527", "title": "Vna", "text": ""}
{"id": "861530", "revid": "599013", "url": "https://it.wikipedia.org/wiki?curid=861530", "title": "Vng", "text": ""}
{"id": "861531", "revid": "396099", "url": "https://it.wikipedia.org/wiki?curid=861531", "title": "Vnr", "text": ""}
{"id": "861532", "revid": "599013", "url": "https://it.wikipedia.org/wiki?curid=861532", "title": "Vns", "text": ""}
{"id": "861534", "revid": "599013", "url": "https://it.wikipedia.org/wiki?curid=861534", "title": "Vnx", "text": ""}
{"id": "861535", "revid": "599013", "url": "https://it.wikipedia.org/wiki?curid=861535", "title": "Vny", "text": ""}
{"id": "861536", "revid": "1924342", "url": "https://it.wikipedia.org/wiki?curid=861536", "title": "The Kooks", "text": "The Kooks sono una band indie rock britannica formatasi nel 2004 a Brighton, nell'East Sussex. Il loro nome \u00e8 ispirato alla canzone del cantante David Bowie chiamata proprio \"Kooks\", contenuta nell'album \"Hunky Dory\".\nStoria del gruppo.\nLa band fino al 2008 era composta da Luke Pritchard (voce e chitarra), Hugh Harris (chitarra), Max Rafferty (basso) e Paul Garred (batteria). Max Rafferty lasci\u00f2 la band per motivi legati all'uso della droga e attualmente \u00e8 il cantante dei The Third Man, mentre Paul Garred fu costretto a lasciare temporaneamente il gruppo per problemi al braccio. Il nuovo bassista fu Dan Logan, poi sostituito definitivamente da Pete Denton, mentre Paul Garred fu sostituito per un lungo periodo da Chris Prendergast.\nIl primo album dei Kooks (\"Inside In/Inside Out\") (firmato Virgin Records) ha venduto pi\u00f9 di 1\u00a0000\u00a0000 di copie nel Regno Unito e dopo l'uscita di quest'ultimo hanno subito intrapreso il loro primo tour che \u00e8 partito dalla citt\u00e0 di New York. Tuttavia il loro successo raggiunse l'apice con due pezzi, ossia \"You Don't Love Me\" e \"Na\u00efve\", composta da Luke Pritchard da adolescente.\nI quattro inglesi, dopo vari concerti tenuti tra il 2006 e 2008, producono un altro album, \"Konk\", dove emergono richiami alla musica pop e rock con linee melodiche semplici, ma pur sempre originali. L'album, sempre prodotto da Tony Hoffer, riscuote un enorme successo soprattutto per i brani come \"Do You Wanna?\", \"Always Where I Need to Be\" e \"Shine On\". Inoltre \"Konk\" \u00e8 accompagnato da un cd inedito, \"Rak\", che contiene pezzi bonus e meno studiati, ma che fanno emergere la bravura della band inglese e il loro modo di abbracciare vari stili musicali, regalando all'ascoltatore atmosfere diverse da brano a brano.\nIl 12 settembre 2011 esce il terzo album della band, \"Junk of the Heart\", che presenta dodici tracce gi\u00e0 anticipate dal leader Pritchard in vari concerti o in radio. L'album \u00e8 stato preceduto dai singoli \"Junk of the Heart (Happy)\" e \"Is It Me\", pubblicati rispettivamente il 12 luglio e il 4 settembre. Inoltre il cd presenta varie tracce, ognuna con un proprio stile. Tra questa vi sono \"How'd You Like That\", \"Rosie\", \"Taking Pictures of You\", \"Fuck the World Off\", \"Time Above the Earth\", \"Runaway\", \"Killing Me\", \"Petulia\" (un tributo a Charles Haddon), \"Eskimo Kiss\" e \"Mr. Nice Guy\". Il cd, prodotto dall'illustre Tony Hoffer e firmato Virgin, ha conosciuto una notevole vendita di copie. La maggior parte delle tracce sono state scritte da Luke Pritchard eccetto \"How'd You Like That\", \"Rosie\", \"Time Above the Earth\" e \"Killing Me\" composta da Luke e Hugh Harris, mentre \"Junk of the Heart\" e \"Runaway\" sono state scritte da Luke e Tony Hoffer. \"Mr. Nice Guy\" \u00e8 stata composta insieme a Pete Denton (bassista). Inoltre, la canzone \"Petulia\" \u00e8 stata registrata a Perugia.\nNel 2014 esce il quarto album del gruppo, \"Listen\".\nNell'agosto 2018 la band torna sulla scena pubblicando l'album \"Let's Go Sunshine\".\nStile musicale.\nLe loro influenze musicali sono legate soprattutto al britpop degli anni sessanta, ma non mancano le sfumature blues (es. \"Time Awaits\"), funky, reggae (presente in brani come \"Tick of Time\" o \"The King and I\") e country (come si nota in \"Hatful of Love\" oppure in \"All over Town\", con armonie simili a quelle di Bob Dylan, ammirato dallo stesso cantante Luke). Ora, con il nuovo album i giovani Kooks mostrano uno stile nuovo e diverso da quello degli album precedenti. Il loro sound \u00e8 maturato, improntato quasi su uno stile tra gli anni sessanta e ottanta ma talvolta con accenni di musica elettronica. Pezzi come \"Runaway\" e \"Rosie\" sono due chiari esempi di questo nuovo stile."}
{"id": "861538", "revid": "599013", "url": "https://it.wikipedia.org/wiki?curid=861538", "title": "Vog", "text": ""}
{"id": "861539", "revid": "599013", "url": "https://it.wikipedia.org/wiki?curid=861539", "title": "Voh", "text": ""}
{"id": "861540", "revid": "599013", "url": "https://it.wikipedia.org/wiki?curid=861540", "title": "Voi", "text": ""}
{"id": "861541", "revid": "599013", "url": "https://it.wikipedia.org/wiki?curid=861541", "title": "Vok", "text": ""}
{"id": "861542", "revid": "599013", "url": "https://it.wikipedia.org/wiki?curid=861542", "title": "Voz", "text": ""}
{"id": "861543", "revid": "599013", "url": "https://it.wikipedia.org/wiki?curid=861543", "title": "Vpe", "text": ""}
{"id": "861544", "revid": "599013", "url": "https://it.wikipedia.org/wiki?curid=861544", "title": "Vpy", "text": ""}
{"id": "861546", "revid": "599013", "url": "https://it.wikipedia.org/wiki?curid=861546", "title": "Vre", "text": ""}
{"id": "861548", "revid": "599013", "url": "https://it.wikipedia.org/wiki?curid=861548", "title": "Vrk", "text": ""}
{"id": "861549", "revid": "767487", "url": "https://it.wikipedia.org/wiki?curid=861549", "title": "Sacrificio (film)", "text": "Sacrificio (\"Offret\") \u00e8 un film del 1986 diretto da Andrej Tarkovskij, qui al suo ultimo lavoro da regista.\nLa pellicola vinse il Grand Prix Speciale della Giuria al 39\u00ba Festival di Cannes.\nTrama.\nNella sua casa su un'isola svedese, il vecchio intellettuale Alexander festeggia il suo compleanno insieme ai familiari, mentre la televisione parla di una prossima e misteriosa catastrofe. Alexander ripete le parole del Pater Noster, invocandolo e offrendogli tutto quel che ha pur che tutto ritorni come prima: dar\u00e0 allora fuoco alla sua casa, rinuncer\u00e0 al figlioletto, si voter\u00e0 al silenzio accettando di essere considerato come un folle."}
{"id": "861551", "revid": "599013", "url": "https://it.wikipedia.org/wiki?curid=861551", "title": "Vrl", "text": ""}
{"id": "861553", "revid": "599013", "url": "https://it.wikipedia.org/wiki?curid=861553", "title": "Vrs", "text": ""}
{"id": "861554", "revid": "599013", "url": "https://it.wikipedia.org/wiki?curid=861554", "title": "Vru", "text": "Voice Response Unit"}
{"id": "861555", "revid": "1318658", "url": "https://it.wikipedia.org/wiki?curid=861555", "title": "VRY", "text": ""}
{"id": "861557", "revid": "599013", "url": "https://it.wikipedia.org/wiki?curid=861557", "title": "Vse", "text": ""}
{"id": "861559", "revid": "599013", "url": "https://it.wikipedia.org/wiki?curid=861559", "title": "Vsg", "text": ""}
{"id": "861560", "revid": "599013", "url": "https://it.wikipedia.org/wiki?curid=861560", "title": "Vso", "text": ""}
{"id": "861561", "revid": "599013", "url": "https://it.wikipedia.org/wiki?curid=861561", "title": "Vtb", "text": ""}
{"id": "861562", "revid": "599013", "url": "https://it.wikipedia.org/wiki?curid=861562", "title": "Vtf", "text": ""}
{"id": "861563", "revid": "599013", "url": "https://it.wikipedia.org/wiki?curid=861563", "title": "Vtu", "text": ""}
{"id": "861564", "revid": "599013", "url": "https://it.wikipedia.org/wiki?curid=861564", "title": "Vtz", "text": ""}
{"id": "861565", "revid": "599013", "url": "https://it.wikipedia.org/wiki?curid=861565", "title": "Vup", "text": ""}
{"id": "861566", "revid": "599013", "url": "https://it.wikipedia.org/wiki?curid=861566", "title": "Vus", "text": ""}
{"id": "861567", "revid": "729019", "url": "https://it.wikipedia.org/wiki?curid=861567", "title": "Sojuz TM-33", "text": "La Sojuz TM-33 \u00e8 stata una missione diretta verso la Stazione Spaziale Internazionale."}
{"id": "861569", "revid": "599013", "url": "https://it.wikipedia.org/wiki?curid=861569", "title": "Vvb", "text": ""}
{"id": "861570", "revid": "599013", "url": "https://it.wikipedia.org/wiki?curid=861570", "title": "Vvk", "text": ""}
{"id": "861572", "revid": "599013", "url": "https://it.wikipedia.org/wiki?curid=861572", "title": "Vxe", "text": ""}
{"id": "861573", "revid": "599013", "url": "https://it.wikipedia.org/wiki?curid=861573", "title": "Vyd", "text": ""}
{"id": "861574", "revid": "599013", "url": "https://it.wikipedia.org/wiki?curid=861574", "title": "Vys", "text": ""}
{"id": "861578", "revid": "2167671", "url": "https://it.wikipedia.org/wiki?curid=861578", "title": "Galeno Ceccarelli", "text": "Biografia.\nLaureato all'Universit\u00e0 di Firenze nel 1913, si dedic\u00f2 alla chirurgia, perfezionandosi anche all'Universit\u00e0 di Vienna.\nNel 1923 divenne aiuto nella Clinica chirurgica dell'Universit\u00e0 di Perugia diretta dal Righetti.\nNel 1929 divenne professore di Patologia chirurgica nell'Universit\u00e0 di Bari, e nel 1935 di \"clinica chirurgica\" dell'Universit\u00e0 di Perugia.\nInfine, nel 1939, fu chiamato a dirigere l'Istituto di Clinica chirurgica dell'Universit\u00e0 di Padova, incarico che mantenne fino al collocamento fuori ruolo.\nDotato di grande preparazione teorica e di raffinata tecnica operatoria, diede impulso allo sviluppo delle nuove branche specialistiche che andavano distaccandosi della chirurgia generale e, in particolare, alla cardiochirurgia ed all'anestesia, fondando un'importante scuola chirurgica.\nDiresse il \"Trattato Italiano di Patologia Chirurgica\" in 5 volumi (1964), e fu autore di numerose pubblicazioni scientifiche, cliniche e sperimentali, che spaziano in tutti i campi della chirurgia.\nFond\u00f2 la rivista \"Acta Anaesthesiologica\".\nFu membro di svariate societ\u00e0 italiane e straniere di chirurgia."}
{"id": "861582", "revid": "599013", "url": "https://it.wikipedia.org/wiki?curid=861582", "title": "Vdr", "text": ""}
{"id": "861584", "revid": "1253132", "url": "https://it.wikipedia.org/wiki?curid=861584", "title": "Max Brigante", "text": "Biografia.\nMax inizia a diventare DJ e speaker radiofonico nel 1996 anche per Radio Lupo Solitario. Nel 2001 partecipa alla fondazione del marchio Fivestars. Il 2005 si pu\u00f2 definire il suo anno: ottiene un programma su Radio 105 chiamato \"105 Stars\" che andava in onda ogni venerd\u00ec dalle 21:00 alle 22:00 ed il sabato dalle 22:00 alle 23:00. Inoltre \u00e8 stato in onda dal luned\u00ec al gioved\u00ec dalle 19:00 alle 21:00 sempre su \"Radio 105\" con \"105 non stop\" insieme a Ylenia Baccaro e Leone Di Lernia. Attualmente conduce quotidianamente il programma 105 Mi Casa dalle 19.00 alle 20.00. Direttore artistico di Rock TV e Hip Hop TV, su quest'ultima conduce il programma \"Mi casa\", intitolato come il suo album, dove manda in onda dei video della scena rap\\hip-hop e ospita celebri artisti. \u00c8 il manager di Elodie e Ultimo."}
{"id": "861585", "revid": "599013", "url": "https://it.wikipedia.org/wiki?curid=861585", "title": "Antonella Bevilacqua", "text": "Ha detenuto per 13 anni il primato italiano indoor con la misura di 1,98 m ed \u00e8 stata per tredici volte campionessa nazionale.\nBiografia.\nVanta 29 presenze in nazionale. Ha partecipato alla XXV Olimpiade di Barcellona nel 1992 e alla XXVI Olimpiade di Atlanta classificandosi quarta, poi il risultato \u00e8 stato invalidato a causa di una squalifica retroattiva inflittale successivamente dalla IAAF, nonostante la FIDAL avesse accettato la buona fede dell'atleta.\nHa partecipato ai campionati del mondo di atletica leggera campionati del mondo di atletica leggera 1993 a Stoccarda, dove \u00e8 arrivata sesta, e quelli del 1997 ad Atene, piazzandosi settima. Nel 1991 \u00e8 arrivata quinta ai Giochi del Mediterraneo ad Atene e nel 1997 ha vinto i Giochi del Mediterraneo a Bari.\nNel 1994 sigla ad Atene il nuovo primato italiano indoor della specialit\u00e0 che era appartenuto a Sara Simeoni per 13 anni (1981). Il primato della Bevilacqua \u00e8 rimasto imbattuto fino al 2007, allorch\u00e9 le fu soffiato da Antonietta Di Martino, che il 13 febbraio di quell'anno, fu la prima italiana a valicare i 2,00\u00a0m indoor. \u00c8 stata campionessa italiana outdoor nel 1992, 1993, 1994, 1996, 1997, 2003 e indoor nel 1991, 1993, 1994, 1996, 1997, 2000 e 2004. Attualmente \u00e8 la preparatrice atletica del circolo di tennis \"Tennis Club Foggia\"."}
{"id": "861594", "revid": "729019", "url": "https://it.wikipedia.org/wiki?curid=861594", "title": "Sojuz TM-34", "text": "La Sojuz TM-34 \u00e8 stata una missione diretta verso la Stazione Spaziale Internazionale."}
{"id": "861596", "revid": "125442170", "url": "https://it.wikipedia.org/wiki?curid=861596", "title": "Repubblica Bresciana", "text": "La cosiddetta Repubblica bresciana (18 marzo - 20 novembre 1797) fu un'amministrazione insurrezionale insediatasi in epoca napoleonica nel territorio dell'attuale provincia di Brescia.\nNacque insieme alla Repubblica Bergamasca a seguito dell'occupazione militare francese delle citt\u00e0 di Brescia e Bergamo, allora appartenenti alla Repubblica di Venezia. Il 21 novembre conflu\u00ec nella Repubblica Cisalpina.\nStoria.\nL'occupazione francese.\nA seguito della vittoria presso Lodi (10 maggio 1796), alcune colonne dell'Armata d'Italia entrarono nel territorio della Repubblica di Venezia allo scopo di inseguire l'esercito austriaco sconfitto. Il generale francese Jean-Baptiste Dominique Rusca si incontr\u00f2 il 25 maggio con il Capitano e Vice-Podest\u00e0 di Brescia Pietro Alvise Mocenigo presso Coccaglio. Mocenigo accord\u00f2 a Rusca e ai suoi ufficiali l'ingresso in citt\u00e0 a patto che l'esercito francese fosse rimasto all'esterno della cinta muraria. La sera stessa i generali francesi furono ospitati nelle case dei nobili locali, mentre l'esercito si accamp\u00f2 a Canton Mombello. Tuttavia molti soldati francesi scalarono le mura, dato che le porte erano state sbarrate, ed entrarono in citt\u00e0. Due giorni dopo Napoleone Bonaparte fece il suo ingresso a Brescia intrattenendosi con il rappresentante veneto per circa un'ora.\nL'occupazione della fortezza di Peschiera da parte delle forze austriache comandate dal Generale Liptay e l'ospitalit\u00e0 che Verona diede al \"nemico della Repubblica francese, il fratello del condannato Re\" servirono a pretesto per occupare militarmente la citt\u00e0 il 30 maggio. Al fine di limitare i danni, il Collegio dei Savi propose Francesco Battagia nel ruolo di \"Provveditore straordinario di Terraferma\" visto il ruolo svolto da questi come commissario presso l'esercito francese e per la fiducia che Bonaparte pareva riconoscergli.\nLa presa del Broletto.\nAll'inizio del 1797 i Domini di Terraferma della repubblica di Venezia che erano posti oltre il Mincio (Brescia, Bergamo e Crema) erano quindi occupati militarmente dalle forze francesi, mentre l'amministrazione era affidata al Provveditore Straordinario Battagia pur con i limiti dovuti alla presenza dell'esercito straniero.\nAl fine di risolvere l\"impasse\", ufficiali dell'esercito francese si mostrarono propensi ad appoggiare militarmente qualunque dichiarazione di autonomia proveniente dai nobili locali. I proclami e le lettere che Napoleone Bonaparte scrisse al fine di propagandare gli ideali della Rivoluzione francese alimentarono ulteriormente gli animi. Il 12 marzo ci fu la rivolta a Bergamo, comandata da Pietro Pesenti e da alcuni nobili e sostenuta dall'emissario francese Lhermite e dal colonnello delle forze armate transalpine Faivre.\nA Brescia l'organizzazione della rivolta fu affidata ad alcuni giovani nobili che si riunirono presso palazzo Poncarali Oldofredi la sera del 17 marzo. Nei giorni precedenti fu mandato un emissario a Milano al fine di ottenere dalla Repubblica Transpadana una forza di combattenti che sostenesse militarmente la rivolta. Questa colonna sarebbe arrivata presso la porta di San Giovanni al mattino del 18 e avrebbe avvisato della sua presenza con un colpo di cannone. Al segnale, i congiurati uscirono dal Palazzo in direzione del Broletto, da secoli sede del Podest\u00e0 veneto e in quel periodo residenza del Provveditore Straordinario. In testa al drappello, vi furono Giuseppe Lechi, futuro generale di Napoleone Bonaparte, e Francesco Fillos, che reggeva il tricolore verde, bianco e rosso. Battagia accolse i congiurati nella sala delle udienze. Stando al Da Como, il colonnello Miovilovich, a capo delle forze venete in citt\u00e0, aveva predisposto un piano di resistenza, ma il Provveditore, anche per la presenza delle forze francesi che occupavano il castello e che fino a quel momento non erano intervenute, decise di arrendersi per evitare spargimenti di sangue. Si verific\u00f2 un solo incidente, presso il quartiere di San Giuseppe, nel quale fu ferito un rappresentante di Bergamo. In conseguenza di questo episodio, Battagia fu arrestato e portato in custodia presso il comandante francese in Castello, per poi essere ricondotto nelle segrete del Broletto e, dopo alcuni giorni liberato di notte per la via del giardino del Broletto insieme al figlio del Mocenigo scortato da due soldati francesi .\nGli insorti istituirono una municipalit\u00e0 provvisoria composta da quaranta individui e presieduta da Pietro Suardi che ebbe il compito di calmare gli animi, organizzare il governo in citt\u00e0 ed estendere gli effetti della rivolta su tutto il territorio provinciale. Il 24 marzo, con Decreto n. 72, la Municipalit\u00e0 provvisoria decadde e fu sostituita da un governo provvisorio, composto da quarantadue membri e sempre presieduto dal Suardi. Nello stesso periodo, i quattro quartieri della citt\u00e0 furono costituiti in municipalit\u00e0 e il palazzo del Broletto fu ribattezzato \"Palazzo Nazionale\".\nCombattimenti nelle valli.\nNei giorni successivi all'insediamento, la municipalit\u00e0 e il governo provvisorio ottennero l'appoggio del Vescovo di Brescia Giovanni Nani. Col decreto 22 marzo 1797, n. 60, si concesse il mantenimento degli incarichi ai soggetti incaricati di amministrare i comuni e i reggimenti presenti sul territorio. Negli stessi giorni si ottenne la fedelt\u00e0 delle municipalit\u00e0 di Orzinuovi e di Lonato con le relative fortezze.\nNella Valle Sabbia e lungo la Riviera di Sal\u00f2 vi furono le prime resistenze. Giacomo Pederzoli di Gargnano, tent\u00f2 di eleggere una deputazione che si recasse a Brescia per entrare nel nuovo governo, ma non ottenne appoggi. Nei giorni successivi, i sostenitori di un ritorno alla Serenissima si coagularono a Sal\u00f2, attorno al nobile Gianbattista Fioravanti, e in val Sabbia, attorno al sacerdote Andrea Filippi. Nei confronti di Sal\u00f2, il governo provvisorio mand\u00f2 un'ambasciata, senza ottenere successo. I resistenti costituirono a Nozza di Vestone un esercito con a capo Filippi. Di risposta, il governo provvisorio mand\u00f2 una colonna di soldati al comando del generale Fantuzzi che per\u00f2 fu sconfitta al primo scontro con le forze valsabbine.\nIl primo insuccesso militare del governo provvisorio convinse alcuni abitanti della Val Trompia, le cui municipalit\u00e0 avevano gi\u00e0 dichiarato la propria fedelt\u00e0 alla Repubblica, a ribellarsi: fu istituito un quartier generale a Carcina e fu nominato Pietro Paolo Moretti a capo delle forze armate. Per evitare ulteriori estensioni della rivolta, nell'aprile intervenne l'esercito francese comandato da La Hoz che sconfisse i ribelli valtrumpini nei pressi del loro quartier generale.\nSul finire del mese di aprile, fu la volta di Sal\u00f2 che fu occupata e saccheggiata. Ai primi di maggio l'esercito francese al comando del generale Landrieux sal\u00ec la Val Sabbia. Odolo e Preseglie furono risparmiate in quanto si presentarono agli ufficiali con bandiera bianca e nastro tricolore, mentre Bagolino ottenne lo stesso risultato offrendo 500 zecchini; il resto degli abitati valsabbini fu devastato e saccheggiato tra il 3 e il 4 maggio. Con il Decreto 7 maggio 1797, n. 364, il Governo provvisorio comunic\u00f2 la cessazione delle ostilit\u00e0.\nAltri eventi.\nIl 1\u00ba maggio 1797 si ridefin\u00ec l'assetto della Repubblica riorganizzando il territorio in dieci cantoni, i quali sostituirono i Reggimenti e le quadre d'istituzione veneta, e determinando il nuovo assetto giudiziario. Fu decretato inoltre che i membri del Governo provvisorio fossero nominati a base rappresentativa.\nNei pochi mesi d'attivit\u00e0, il Governo provvisorio si distinse per l'abolizione del Fedecommesso e per aver introdotto il calendario rivoluzionario e la suddivisione della giornata in ventiquattr'ore di uguale durata.\nL'annessione alla Repubblica cisalpina.\nIl 17 ottobre 1797 fu firmato il Trattato di Campoformio tra la Repubblica francese e gli Asburgo d'Austria. In esso si riconosceva il passaggio dei territori della Repubblica di Venezia ad est del Lago di Garda e del fiume Adige alla casa d'Austria, mentre questa riconosceva autonomia alla Repubblica cisalpina, che nel Trattato era considerata comprendente non solo i territori dell'ex Lombardia austriaca, ma anche il Cremasco, il Bergamasco, il Bresciano, il Mantovano e Peschiera.\nSolo il 4 novembre il testo del Trattato fu reso noto all'opinione pubblica bresciana attraverso il giornale \"Democratico\" curato da Giovanni Labus. La conferma arriv\u00f2 nei giorni seguenti: il Governo provvisorio ricevette una lettera del Ministero degli affari esteri della Cisalpina in cui veniva informato del necessario ingrandimento della nuova repubblica con l'ingresso del \"Sovrano popolo bresciano\". Il passaggio fu accettato dal Governo provvisorio con il Decreto 27 Brumale del VI anno Repubblicano (17 novembre 1797), n. 779. In esso si stabiliva la cessazione delle funzioni governative per l'ultimo del mese di Brumale (20 novembre), mentre dal primo Frimaio (21 novembre) si sarebbero attivate le nuove autorit\u00e0 dipartimentali.\nIl territorio della repubblica fu quindi suddiviso nei vari dipartimenti del nuovo stato:\nLa perdita dell'autonomia governativa fu compensata dall'assunzione di incarichi nel nuovo stato. Molti rappresentanti dell'ex Governo provvisorio divennero \"seniori\" e \"juniori\" dei nuovi dipartimenti, mentre Gianbattista Savoldi entr\u00f2 nel Direttorio e Giuseppe Lechi fu nominato Generale di Brigata.\nIl 20 novembre, ultimo giorno di attivit\u00e0 del Governo provvisorio, le truppe bresciane furono spostate a Rimini, probabilmente a scopo cautelativo, mentre in citt\u00e0 furono presenti una colonna di francesi e una di \"cisalpini\", quest'ultima originaria di Cremona. Il passaggio di consegne si verific\u00f2 senza problemi: i membri della nuova amministrazione e della nuova municipalit\u00e0 lessero i primi proclami e le prime consegne da applicare nei territori della cessata repubblica che entrava dunque a far parte della Cisalpina.\nOrganizzazione dello Stato.\nForma di stato e di governo.\nLa forma di stato assunta fu quella di tipo liberale. Il Decreto del 19 marzo 1797, n. 14, riconosceva la libert\u00e0 dell'individuo, chiamato ora cittadino, e degli altri diritti umani, stabilendo che ogni limitazione di questi sarebbe stata definita dalla legge. Lo stesso decreto garantiva l'inviolabilit\u00e0 della religione cattolica e della propriet\u00e0.\nLa forma di governo fu di tipo direttoriale, sulla falsariga della Repubblica francese. Il carattere di provvisoriet\u00e0 che contraddistinse la Repubblica bresciana per tutta la sua breve storia imped\u00ec la formazione di un parlamento che assumesse il potere legislativo. Di conseguenza esso fu esercitato dagli organi di governo tramite l'emanazione di decreti. Al fine di garantire una rappresentanza a tutte le forze territoriali, il Decreto 1\u00ba maggio 1797, n. 337, stabil\u00ec che il governo fosse composto da sessanta membri, sei per ognuno dei dieci cantoni in cui fu diviso il territorio dello stato.\nSuddivisione del territorio.\nNel Decreto 1\u00ba maggio 1797 si elencarono i vari centri abitati, definiti \"Luoghi\", che il Governo intendeva porre sotto la sua amministrazione. Il territorio corrispondeva a quello del Territorio di Brescia, ossia dell'attuale provincia di Brescia ad eccezione degli attuali comuni di Magasa e Valvestino, all'epoca appartenenti al Principato vescovile di Trento, e Sirmione, all'epoca appartenente al territorio veronese, quindi rimasto soggetto alla Repubblica di Venezia; appartenevano alla Repubblica Bresciana anche Asola, Casaloldo, Casalmoro e Casalpoglio (oggi in provincia di Mantova) e Rogno (oggi in provincia di Bergamo).\nIl medesimo decreto suddivideva il territorio in dieci cantoni:\nL'unit\u00e0 amministrativa di base era il Comune, retto da una municipalit\u00e0. Un singolo \"luogo\" poteva istituire una municipalit\u00e0 se aveva almeno duemila abitanti, altrimenti era invitato a unirsi con altri luoghi. Nel comune doveva funzionare un Giudice di Pace con il compito di amministrare la giustizia civile e commerciale in primo grado.\nLa citt\u00e0 di Brescia fu suddivisa in quattro rioni, ognuno dei quali ebbe una propria municipalit\u00e0.\nI comuni erano poi riuniti in un Cantone. Il primo ed il secondo rione della citt\u00e0, posti ad occidente, fecero parte del \"Cantone della Garza Occidentale\", mentre il terzo ed il quarto appartennero al \"Cantone della Garza Orientale\". Nel capoluogo di cantone risiedevano:\nPresso la sede del Governo provvisorio, stabilita nel Palazzo Nazionale del Broletto, risiedevano anche il \"Tribunale Nazionale Civile\", giudice di terza istanza nelle cause civili e commerciali, e il \"Tribunale Nazionale Criminale\".\nIl governo.\nLa municipalit\u00e0 provvisoria.\nLa municipalit\u00e0 provvisoria fu istituita nelle ore successive all'assalto del Broletto e all'arresto del \"Provveditore Straordinario\" Battagia con apposito Decreto 18 marzo 1797, n. 2. Fu composto da quaranta membri ai quali si aggiunsero il Presidente Pietro Suardi e due municipalisti, affiancanti la Presidenza nel ruolo di segretario. I membri della Municipalit\u00e0 provenivano tutti dal notabilato locale, sebbene avessero tutti rinunciato al titolo nobiliare e si facessero chiamare \"cittadini\". Soltanto alcuni di essi avevano partecipato alla congiura e all'assalto di quella mattinata, il resto provenne da precedenti esperienze nel campo dell'amministrazione locale.\nLa municipalit\u00e0 si organizz\u00f2 in sei comitati, ognuno composto da cinque membri: di Vigilanza, Militare, d'Istruzione Pubblica, di Finanza, ai Viveri, di \"Custodia de Pubblici Effetti\". Il ruolo dei comitati fu quello di emanare e firmare decreti nella fattispecie di competenza. I Decreti e i comunicati presi a nome dell'intera municipalit\u00e0 furono firmati dal Presidente.\nLa sede fu posta inizialmente presso la Loggia, denominato \"Palazzo di Citt\u00e0\", per poi essere trasferita il 20 in Broletto, a sua volta definito \"Palazzo Nazionale\".\nTra le decisioni prese dalla Municipalit\u00e0 provvisoria vi fu quella di nominare Giuseppe Lechi \"Generale in Capo\" della forza armata della Repubblica e responsabile della sua organizzazione e quella di distruggere i simboli marmorei della Serenissima. Fu inoltre imposto il canto del Te Deum laudamus allo scopo di \"rendere all'Altissimo le dovute grazie per la ricuperata Libert\u00e0\"; l'evento si tenne nella chiesa dei Santi Faustino e Giovita il 22.\nIl governo provvisorio.\nIl Governo provvisorio si sostitu\u00ec alla Municipalit\u00e0 il 24 marzo 1797. Fu composto da quarantadue membri ai quali si aggiunsero il Presidente, il Vicepresidente e il \"Segretario del Governo provvisorio\". Il Governo organizz\u00f2 i suoi componenti in sei comitati: di Vigilanza e Polizia, Militare, d'Istruzione Pubblica, di Finanza, dei Viveri, \"Custodia de' Pubblici Effetti\". Due vicesegretari si affiancavano al Segretario, mentre il comitato di Vigilanza e Polizia fu affiancato da tre commissari. Ogni comitato aveva il proprio segretario, in certi casi anche un vicesegretario, mentre quello dei Pubblici Effetti fu affiancato da un ragioniere.\nCon la riorganizzazione del 1\u00ba maggio, si stabil\u00ec che il numero dei componenti del Governo salisse a sessanta, in maniera da permettere ad ogni cantone in cui fu suddiviso il territorio della repubblica di essere rappresentato da sei membri. Tuttavia, il Governo stesso si limit\u00f2 a nominare quindici nuovi membri, provenienti dalla provincia, i quali si aggiunsero ai quarantacinque gi\u00e0 in essere. Stando a documenti privati presentati dal Da Como (1926), durante la breve vita della repubblica vi furono due dimissioni e cinque destituzioni nel Governo, ma non si verificarono rimpiazzamenti.\nL'ufficio di Presidenza fu svolto per i primi due mesi da Pietro Suardi, gi\u00e0 Presidente della Municipalit\u00e0 provvisoria. Successivamente, il 19 di ogni mese il Governo procedeva a nominare un nuovo Presidente che rimaneva in carica un mese. L'elenco di coloro che si successero in tale incarico fu il seguente:\nLa giustizia.\nAll'indomani dell'insurrezione, la Municipalit\u00e0 provvisoria decret\u00f2 la sospensione per una settimana di tutte le cause in attesa di giudizio presso il foro. Tre giorni dopo, fu istituita la magistratura del Giudice di Pace con il compito di dirimere le questioni civili e commerciali che sotto la Repubblica di Venezia facevano capo al Pretore. Il giudizio sui delitti furono invece competenza di una \"Commissione Criminale\" che avrebbe funzionato a titolo provvisorio fino alla costituzione di un Codice Criminale regolante la materia penale. La Commissione fu istituita con Decreto 25 marzo 1797, n. 76, all'interno del quale fu stabilito anche il divieto della tortura quale strumento per ottenere prove e confessioni.\nLa riorganizzazione del 1\u00ba maggio estese l'istituto del Giudice di Pace su tutto il territorio della Repubblica. Ogni municipalit\u00e0 doveva essere dotata di un magistrato il quale doveva essere eletto dal \"Popolo radunato nelle Parrocchia\", formula generica che lasciava le modalit\u00e0 di elezione alla libera autonomia delle municipalit\u00e0 stesse. Le sentenze del Giudice si consideravano definitive se la somma in questione era inferiore alle Lire 100, mentre le altre potevano essere appellate al \"Tribunale Civile d'Appello\" entro tre giorni dalla sua data di emanazione.\nIl \"Tribunale Civile d'Appello\" risiedeva presso il \"Luogo Centrale\" del Cantone, da cui anche il nome alternativo di \"Tribunale Civile di Cantone\". Era composto da tre magistrati, nominati dal Governo provvisorio, che giudicavano collegialmente le sentenze che venivano loro appellate. Il loro compito era quello di confermare la sentenza del Giudice di Pace oppure di annullarla; in quest'ultimo caso la nuova sentenza d'appello sarebbe stata emessa dal \"Tribunale Civile Nazionale\", sedente a Brescia.\nAnche il \"Tribunale Criminale\" risiedeva presso il \"Luogo Centrale\" cantonale. Esso sostituiva la precedente Commissione Criminale e era composto da tre giudici di cui uno avrebbe svolto il ruolo di Presidente. Quest'ultimo fungeva da \"Giudice correzionale\", emanando sentenze relative a carcerazioni che non si fossero estese oltre dieci giorni: se vi era necessit\u00e0 di emettere una pena detentiva pi\u00f9 lunga, il Presidente doveva convocare il Tribunale nella sua forma collegiale. Le sentenze erano definitive, quindi senza possibilit\u00e0 di appello. Sia il \"Tribunale Criminale\" sia il \"Tribunale Civile d'Appello\" erano dotati di una colonna mobile della Guardia Nazionale, allo scopo di garantirne l'autorit\u00e0.\nIl \"Tribunale Civile Nazionale\" doveva giudicare in appello le sentenze annullate dai tribunali cantonali, mentre il \"Tribunale Nazionale Criminale\" aveva il compito di sentenziare sui \"Delitti di lesa nazione\". Entrambi avevano la sede a Brescia. La loro composizione era strettamente interdipendente. I due organi collegiali, infatti, dovevano essere composti in totale da dieci magistrati, ognuno proveniente da un diverso Cantone della Repubblica. Sette di questi, a sorte, sarebbero entrati nel tribunale civile, mentre gli altri tre sarebbero diventati membri del tribunale criminale. Per garantire l'esercizio delle loro funzioni, i due tribunali nazionali erano dotati di una colonna della \"Guardia Nazionale\"."}
{"id": "861598", "revid": "72396", "url": "https://it.wikipedia.org/wiki?curid=861598", "title": "Alfian bin Sa'at", "text": "Biografia.\nHa studiato nella Tampines Primary School, nella Raffles Institution, nel Raffles Junior College e nella National University of Singapore, ed era presidente di RI e RJC.\nEsegue le sue rappresentazioni teatrali in Malaysia e Singapore e partecipa al gruppo W!LD RICE.."}
{"id": "861599", "revid": "1347902", "url": "https://it.wikipedia.org/wiki?curid=861599", "title": "Tal\u011fat Amankeldiul\u0131 Musabaev", "text": "Carriera.\nDopo essersi laureato all'Istituto ingegneristico dell'Aviazione civile di Riga nel 1974 ed essersi perfezionato all'Alta scuola militare dell'aviazione di Achtubinsk, conseguendo il diploma nel 1983, \u00e8 stato selezionato come astronauta l'11 maggio 1990 dalla GMVK, la Commissione interdipartimentale di Stato sovietica.\nNel 1991 ha ottenuto il grado di Maggiore ed \u00e8 stato trasferito al gruppo Astronauti dell'Aeronautica (TsPK-11): nel frattempo, dal 1\u00ba ottobre 1990 al 13 settembre 1991 ha frequentato il Programma di allenamento base per astronauti, prima di essere selezionato come riserva per la missione Sojuz TM-13. Musabaev ha trascorso nello spazio un totale di 341 giorni, 9 ore e 48 minuti, partecipando alle seguenti missioni:\nDopo essere andato in pensione \u00e8 stato nominato docente anziano dell'Accademia \u017dukovskij, ed \u00e8 stato promosso al grado di Maggior Generale (nel mese di settembre del 2003).\nDal 2005, Musabaev \u00e8 diventato direttore generale della Bayterek, una \"joint venture\" kazako-russa.\nNel mese di febbraio 2007 \u00e8 diventato direttore dell'Agenzia aerospaziale kazaka.\nFino a tutto il 2006 Musabaev era uno dei 25 astronauti con la pi\u00f9 lunga permanenza nello spazio."}
{"id": "861602", "revid": "36426", "url": "https://it.wikipedia.org/wiki?curid=861602", "title": "Villa Tommasi Aliotti", "text": "Villa Tommasi Aliotti si trova in localit\u00e0 Metelliano presso Cortona, in provincia di Arezzo. \nLa villa, pur essendo un edificio di grossa mole d'impianto tardo-rinascimentale, svela un'architettura elegante e compatta nonostante i cambiamenti subiti. Questa prende il nome dai proprietari Tommasi-Aliotti, una delle famiglie pi\u00f9 importanti della zona.\nStoria.\nL'edificio, risalente al XVI secolo, fu trasformato intorno alla met\u00e0 del XVIII secolo in dimora aristocratica, arricchita da un giardino formale. Nel XIX secolo Luigi Tommasi apport\u00f2 delle sostanziali modifiche che definirono la propriet\u00e0 nelle forme attuali, cancellando in parte la trama del disegno settecentesco, come documentato in un cabreo della prima met\u00e0 del XIX secolo di propriet\u00e0 della famiglia Tommasi-Aliotti.\nDescrizione.\nL'accesso alla villa avviene attraverso un portone tripartito, centrato sul viale alberato d'ingresso al termine del quale si apre una grande vasca ovale d'acqua, probabilmente di origine ottocentesca. Contemporanea alla vasca \u00e8 la bella limonaia, in stile neogotico, addossata ad un fianco della villa.\nSul retro dell'edificio, una cerchiata di lecci in asse con il viale alberato d'accesso, si prolunga fino al muro di cinta a nord. Si delineano cos\u00ec due zone, quella ad ovest a parco, quella ad est agricola perfettamente integrate tra loro.\nIl parco, che circonda la costruzione \u00e8 un insieme di rare piante d'alto fusto quali abeti, ippocastani, bagolari, pini, lecci, sequoie, tassi e olmi, all'interno del quale sono sparse statue e manufatti rustici.\nNella piccola chiesa della vita sono conservati i dipinti di Francesco Capella \"L'Immacolata Concezione con santi e anime del purgatorio\" realizzato nel 1747 per la chiesa di Cortona e allocato il 6 aprile"}
{"id": "861610", "revid": "1745361", "url": "https://it.wikipedia.org/wiki?curid=861610", "title": "Stenebea", "text": "Stenebea (), o Antea, \u00e8 un personaggio della mitologia greca. Fu una regina di Tirinto.\nGenealogia.\nFiglia di Amfianasso o di Afeida, spos\u00f2 Preto da cui ebbe le Pretidi (Lisippa, Ifinoe ed Ifianassa) e Megapente.\nMitologia.\nInnamoratasi di Bellerofonte, ospite del marito, fu da lui rifiutata. Per vendicarsi accus\u00f2 l'eroe di aver cercato di sedurla e convinse Preto ad ucciderlo. Le leggi greche dell'ospitalit\u00e0 impedivano per\u00f2 l'uccisione di un commensale e quindi Preto invi\u00f2 Bellerofonte da Iobate, con la scusa di consegnargli una lettera (che ne richiedeva, in realt\u00e0, l'uccisione). \nAnche Iobate per\u00f2 ospit\u00f2 Bellerofonte e sempre per osservanza delle leggi, non se la sent\u00ec di assassinarlo direttamente cos\u00ec prefer\u00ec chiedere al giovane di uccidere la Chimera, un mostro dalla testa di leone, il corpo di caprone e la coda di serpente che sputava fiamme. \nIn seguito gli venne chiesto di affrontare ulteriori prove mortali, come combattere contro il violento popolo dei Solimi, di uccidere le Amazzoni e di affrontare un attentato preparato dallo stesso Iobate. \nDopo averlo visto superare tutte le imprese, Iobate riconobbe la protezione divina di cui godeva Bellerofonte e gli diede in sposa una delle sue figlie.\nLa morte.\nSecondo una versione del mito, quando Antea scopr\u00ec che Bellerofonte era ancora vivo, in preda alla rabbia si uccise, mentre secondo un'altra versione fu Bellerofonte a vendicarsi di lei, tornando ad Argo e caricandola su Pegaso per poi farla precipitare. \nLe tre figlie di Preto e Antea divennero folli e condannate a vagare allo stato selvaggio sulle montagne, assalendo come belve gli sfortunati viandanti. Due di loro furono poi guarite da Melampo mentre Ifinoe mor\u00ec."}
