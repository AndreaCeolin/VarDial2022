{"id": "781101", "revid": "38120", "url": "https://it.wikipedia.org/wiki?curid=781101", "title": "Anacleto Bendazzi", "text": "Biografia.\nSi avvi\u00f2 agli studi ecclesiastici nel Seminario di Ravenna, laureandosi poi in teologia a Roma. Dopo la sua ordinazione, avvenuta nel 1905, trascorse il resto della sua vita svolgendo il suo sacerdozio nel seminario della sua citt\u00e0, in cui insegnava latino e greco.\nIl suo nome \u00e8 comunque legato a un'opera, \"Bizzarrie letterarie\", che pubblic\u00f2 a proprie spese nel 1951 (per la precisione, il libro reca l'indicazione \"finito di stampare in Milano il 15-1-51\", una data che sembra sia stata scelta intenzionalmente dall'autore in quanto palindroma e ambigrammatica: ). In seguito, nel 1965 e nel 1978, vennero pubblicati degli \"aggiornamenti\".\nIl contenuto di quest'opera \u00e8 una vastissima raccolta di giochi di parole ed enigmi non solo in italiano ma anche, per buona parte, in latino, e perfino in altre lingue (inglese, francese e tedesco). Si pu\u00f2 dire che ogni tipo di gioco linguistico vi sia rappresentato: anagrammi, frasi palindrome, acrostici, scioglilingua, centoni, sciarade, bisensi, echi, ambigrammi, tautogrammi, ecc.\nTra le mille invenzioni curiose contenute in quest'opera, si segnalano una \"vita di Cristo in 1000 anagrammi\" e una \"vita di Cristo narrata da Virgilio (centone virgiliano di 666 esametri)\". Inoltre, egli identific\u00f2 diverse parole di lunghezza superiore alla 26 lettere di \"precipitevolissimevolmente\" (Francesco Moneti, 1677), per la precisione \"incontrovertibilissimamente\" e \"particolareggiatissimamente\" (27 lettere, come il dantesco \"sovramagnificentissimamente\") e \"anticostituzionalissimamente\" (28 lettere).\nBench\u00e9 tirato in sole 2000 copie (soltanto di recente, nel 1996, ne venne fatta una riedizione ridotta a cura di Stefano Bartezzaghi ma priva dei giochi nelle lingue estere, latino compreso, pubblicata da Vallardi nella collana \"Domino\"); si tratta di un testo che ha fatto epoca tra gli amanti dell'enigmistica, degli anagrammi in particolare e dei giochi di parole in generale. Il suo autore \u00e8 considerato un vero caposcuola della materia. Addirittura, molti lo considerano il pi\u00f9 grande tra gli enigmisti italiani, almeno per quanto riguarda i giochi di parole, a motivo soprattutto della straordinaria complessit\u00e0 e bellezza del suo lavoro \"Vita di Cristo in 1000 anagrammi\".\nIl caso volle che egli, amante di bizzarrie ed enigmi, morisse all'et\u00e0 di 99 anni (cifra palindroma) in una data anch'essa \"palindroma\" nonch\u00e9 ambigrammatica: 28-2-82 ().\nSembra che come epitaffio per la propria tomba abbia richiesto la scritta: \"Putredine - di un prete / storico di - Cristo Dio\". Questi due versi costituiscono un ultimo gioco di parole (\"\"Putredine\" e \"Cristo Dio\" sono anagrammi rispettivamente di \"di un prete\" e di \"storico di\"\"), nota fedele a tutta la sua attivit\u00e0 di enigmista."}
{"id": "781103", "revid": "466539", "url": "https://it.wikipedia.org/wiki?curid=781103", "title": "Billy Drago", "text": "Decise di utilizzare lo pseudonimo di Billy Drago per evitare confusione con lo scrittore William S. Burroughs, autore del romanzo \"Pasto nudo\".\nBiografia.\nCarriera.\nDrago inizi\u00f2 la sua carriera di attore alla fine degli anni settanta, lavorando in film come \"No Other Love\" (1978), \"Windwalker\" (1979) e \"Alla maniera di Cutter\" (1979) di Ivan Passer. Successivamente ottenne ruoli in numerose serie TV tra le quali \"Hill Street giorno e notte\", \"Moonlighting\" e \"Trapper John, M.D\". Drago \u00e8 forse maggiormente conosciuto per il ruolo di Frank Nitti, braccio destro di Al Capone, nel film \"The Untouchables - Gli intoccabili\" (1987) di Brian De Palma, dove lavor\u00f2 accanto a Kevin Costner, Sean Connery e Robert De Niro. Da quel momento continu\u00f2 ad apparire in numerosi ruoli in film e serie televisive come \"Le avventure di Brisco County Jr.\", \"Streghe\" e \"X-Files\". \nInterpret\u00f2 altri ruoli in \"Il cavaliere pallido\" (1985), \"Colombia Connection - Il massacro\" (1990), nel ruolo del trafficante di droga Ramon Cota, e \"Tremors 4 - Agli inizi della leggenda\" (2004). Apparve nel film/video di Michael Jackson \"You Rock My World\" (2001). Inoltre Drago imperson\u00f2 un misterioso straniero che d\u00e0 ad un ragazzo una chiave speciale nel video musicale di Mike + The Mechanics da \"Silent Running (On Dangerous Ground)\" nel 1985. Tra gli altri ruoli cinematografici di Drago, da ricordare quelli nei film \"Mysterious Skin\" (2004) di Gregg Araki, il \"remake\" dell'horror \"Le colline hanno gli occhi\" (2006), ed un ruolo da protagonista nell'episodio \"Imprint\" (mandato in onda in Italia con il titolo \"Sulle tracce del terrore\") della serie \"Masters of Horror\" di Takashi Miike, che Showtime giudic\u00f2 avere \"contenuti disturbanti\". L'episodio venne poi messo in commercio su DVD. \nVita privata.\nPadre dell'attore Darren E. Burrows, Drago fu sposato con l'attrice Silvana Gallardo, dal 1980 fino alla morte di lei, avvenuta nel 2012.\nMorte.\nBilly Drago muore a Los Angeles il 24 giugno 2019, a causa di un accidente cerebrovascolare."}
{"id": "781104", "revid": "34928", "url": "https://it.wikipedia.org/wiki?curid=781104", "title": "Bazzecole andanti", "text": ""}
{"id": "781107", "revid": "712828", "url": "https://it.wikipedia.org/wiki?curid=781107", "title": "Raynar Thul", "text": ""}
{"id": "781108", "revid": "77332", "url": "https://it.wikipedia.org/wiki?curid=781108", "title": "Francesco giullare di Dio", "text": ""}
{"id": "781120", "revid": "2014961", "url": "https://it.wikipedia.org/wiki?curid=781120", "title": "Uomo di pezza", "text": "Uomo di pezza \u00e8 un album del complesso rock progressivo italiano Le Orme uscito nel 1972.\nIl disco.\n\u00c8 questo il primo anno in cui il gruppo pu\u00f2 vantare al suo attivo uno dei pi\u00f9 moderni strumenti offerti dalla tecnologia, il sintetizzatore. Come il precedente album, questo \u00e8 assai ricco di lunghe sezioni strumentali, dal suono spesso ruvido e talvolta violento ma eseguite con cura. Il disco si apre con l'introduzione alla ciaccona della Partita n. 2 in re minore BWV 1004 di Johann Sebastian Bach, suonata insieme a Gian Piero Reverberi al piano.\nIl titolo di questo album, \"uomo di pezza\", suggerisce l'interpretazione dei testi: si nota infatti, come unico filo conduttore, l'immagine dell'uomo imbambolato per una qualsiasi ragione davanti all'immagine della donna. Nonostante manchi una trama che unisca le vicende descritte nei vari pezzi, si tratta dopo tutto di un concept album. Questo motivo \u00e8 in fondo lo stesso che caratterizzava l'album dell'anno prima, \"Collage\".\nDall'album fu estratto il 45 giri \"Gioco di bimba\", senza dubbio uno dei pi\u00f9 popolari in tutta la carriera del gruppo. Il brano \u00e8 la colonna sonora della miniserie \"Il mostro di Firenze\" prodotta da Fox Crime nel 2009.\nNel 2015 BTF ripubblica il disco in tiratura limitata in vinile blu con copertina e etichetta uguali all'edizione originale.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 51.\nTracce.\n\"Tutti i brani di Pagliuca-Tagliapietra-Reverberi\""}
{"id": "781122", "revid": "110157", "url": "https://it.wikipedia.org/wiki?curid=781122", "title": "Coro Sette Torri", "text": "Il coro Sette Torri \u00e8 un coro polifonico con sede a Settimo Torinese, fondato nel 1981 e diretto da Giuseppe Olivero.\nStoria.\nIl coro Sette Torri inizia la sua attivit\u00e0 nel 1981 diretto dal maestro Vittorio Frigerio, al quale nel 1992 \u00e8 succeduto il maestro Giovanni Cucci. Da maggio del 2012 il Coro \u00e8 diretto dal maestro Edy Mussatti. Il Coro Sette Torri \u00e8 un coro a voci miste e pari; il suo repertorio spazia dalla musica popolare alla Musica Polifonica.\nDal 1995 ha pi\u00f9 volte collaborato con l'Orchestra Sinfonica Nazionale della RAI, come componente del Coro Filarmonico \u201cRuggero Maghini\u201d .\nHa tenuto oltre 300 concerti in Italia e all'estero ed \u00e8 organizzatore della rassegna nazionale \u201cCorinsieme\u201d.\nDal 1990 ha partecipato ad importanti concorsi regionali e nazionali ottenendo sedici volte il primo premio a Torino, Vittorio Veneto, Alba, Adria, Saint-Vincent, Quarona, Biella, Montreux, Azzano Decimo, Stresa."}
{"id": "781128", "revid": "110157", "url": "https://it.wikipedia.org/wiki?curid=781128", "title": "Ker\u010bem", "text": "Ker\u010bem (\"Ta' Ker\u010bem\", in italiano storicamente anche \"Chercem\") \u00e8 un comune di Malta con una popolazione di 1.796 persone (2019), sull'isola di Gozo\nGeografia.\nIl villaggio di Ker\u010bem si trova a sud-ovest di Victoria, si estende tra la pittoresca Valle di Lunzjata, le verdi colline di Tal-Mixta, G\u0127ar Ilma e Ta 'Dbie\u0121i e fino allo stagno di G\u0127adira ta' San Rafflu e le scogliere di Xlendi.\nStoria.\nLe scoperte archeologiche dimostrano che l'area di Ker\u010bem era abitata gi\u00e0 nella fase di G\u0127ar Dalam (5.000-4.500 aC). I bagni romani e un cimitero paleo-cristiano a G\u0127ar G\u0127erduf, citati dallo storico gozitano Giovanni Pietro Francesco Agius de Soldanis come catacombe romane, sono anche significative scoperte. Tuttavia, fino ad oggi, questi siti storici non sono accessibili al pubblico.\nTa 'Ker\u010bem si \u00e8 evoluta in una comunit\u00e0 di villaggi nel tardo Medioevo, attorno ad un'antica cappella dedicata a Papa Gregorio Magno costruita intorno al 1581. Il sito ha guadagnato importanza storica grazie alla tradizionale processione di San Gregorio annuale dalla cappella dedicata al santo sita a G\u0127ar G\u0127erduf alla cattedrale del capoluogo dell'isola Victoria, nella festa del santo, cio\u00e8 il 12 marzo. La cappella, tuttavia, \u00e8 stata sostituita dalla attuale chiesa parrocchiale nel 1851, che a sua volta \u00e8 stata ampliata pi\u00f9 tardi tra il 1906 e il 1910. Ta 'Kercem \u00e8 stata elevata a parrocchia distinta il 10 marzo 1885 dal vescovo Pietro Pace. La chiesa parrocchiale di Ta 'Kercem \u00e8 l'unica chiesa di Gozo dedicata congiuntamente a due santi. Come detto in precedenza, \u00e8 stata tradizionalmente dedicata a Papa San Gregorio, ma, a partire dal 17 agosto 1885, la chiesa \u00e8 stata inoltre dedicata alla Madonna del Perpetuo Aiuto.\nIl villaggio di Ta 'Ker\u010bem ha una popolazione di circa 1800 persone. Le attivit\u00e0 culturali includono la fiera annuale di G\u0127adira, che \u00e8 una tradizionale fiera familiare nella zona di campagna di San Rafflu. Il borgo di Santa Lu\u010bija, Gozo, sebbene in s\u00e9 incorporato all'interno di Ta' Ker\u010bem, resta distinto dalla sua piazza della chiesa rustica. Santa Lu\u010bija \u00e8 abitata da gente del paese con alcune vecchie case costruite attorno ad una vecchia cappella dedicata a Santa Lucia."}
{"id": "781132", "revid": "287204", "url": "https://it.wikipedia.org/wiki?curid=781132", "title": "Kercem", "text": ""}
{"id": "781134", "revid": "116795384", "url": "https://it.wikipedia.org/wiki?curid=781134", "title": "Faust-Symphonie", "text": "Una Sinfonia del Faust in tre studi di Personaggi (Eine Faust-Sinfonie in drei Charakterbildern), o semplicemente La Sinfonia del Faust, \u00e8 una sinfonia corale scritta dal compositore ungherese Franz Liszt ed \u00e8 stata ispirata dal dramma di Johann Wolfgang von Goethe, \"Faust\". La Sinfonia fu per la prima volta eseguita a Weimar il 5 settembre 1857, per l'inaugurazione di un monumento a Goethe e a Schiller. Anche se inizialmente fu composto in fretta - gli abbozzi per una Sinfonia del Faust esistono dal 1840 - La Sinfonia del Faust principalmente \u00e8 stata scritta a Weimar nell'estate del 1854. Il lavoro \u00e8 poi stato modificato negli anni successivi, con l'inserimento di ottoni e un Chorus Mysticus aggiunto al finale in cui le parole dalla parte II del Faust sono cantate da un coro maschile e da un assolo di tenore a met\u00e0 del movimento. Inoltre sono stati fatti altri cambiamenti secondari ed importanti. Nel 1880, Liszt ha aggiunto circa dieci battute al secondo movimento.\nStruttura.\nTerzo Movimento: Mefistofele.\n&lt;poem style=\"font-style:italic\"&gt;\n Alles Verg\u00e4ngliche\n Ist nur ein Gleichnis;\n Das Unzul\u00e4ngliche,\n Hier wird\u2019s Ereignis;\n Das Unbeschreibliche,\n Hier ist\u2019s getan;\n Das Ewig-Weibliche\n Zieht uns hinan.\n&lt;/poem&gt;"}
{"id": "781137", "revid": "1573940", "url": "https://it.wikipedia.org/wiki?curid=781137", "title": "Royal 17", "text": " \u00e8 un manga disegnato da Kayono.\nParla, anche con toni abbastanza espliciti, delle avventure sentimentali di una ragazza di famiglia ricchissima che sta cercando l'amore.\nIn Italia \u00e8 pubblicato da Flashbook a partire dal 2006."}
{"id": "781140", "revid": "1784425", "url": "https://it.wikipedia.org/wiki?curid=781140", "title": "Jean-Pierre Chev\u00e8nement", "text": "In Francia, \u00e8 noto come \"le Che\" (da pronunciare \"Sc\u00e9\"), vista l'assonanza con il nome di Che Guevara. Cofondatore e fino al 1991 membro del Partito Socialista (PS) e fondatore del Movimento dei cittadini (Mouvement des citoyens). Dal 26 gennaio del 2003 \u00e8 presidente onorario del Movimento Repubblicano e Cittadino (MRC), erede del Movimento dei cittadini, divenendone presidente effettivo il 22 giugno 2008. Di nuovo presidente d'onore dal 27 giugno 2010, si dimette il 15 giugno 2015 e lascia il movimento. \u00c8 presidente della fondazione \"Res Publica\" e del think-thank \"R\u00e9publique moderne\".\nSegretario del CERES.\nAllievo dell'\u00c9cole nationale d'administration (ENA), funzionario dell'amministrazione finanziaria, aderisce alla SFIO (il vecchio Partito Socialista Francese) nel 1964. Dal 1965 al 1971 \u00e8 segretario generale del CERES, l'ala a sinistra dei socialisti. Nel 1971 si schiera con Fran\u00e7ois Mitterrand al congresso di \u00c9pinay, nel corso del quale il futuro presidente della Repubblica prende in mano il Partito Socialista (PS). Chev\u00e8nement \u00e8 membro della segreteria nazionale del partito dal 1971 al 1975 e dal 1979 al 1981.\nMandati parlamentari.\nNel corso della sua carriera politica \u00e8 costantemente rieletto deputato dal 1973 fino alle legislative del 2001, nelle quali per un pugno di voti non riesce a riconquistare il seggio. Si ripresenta alle elezioni legislative del 2007, ed \u00e8 nuovamente battuto. Candidato alle elezioni senatoriali del 21 settembre 2008, \u00e8 eletto per un mandato di sei anni. Dal 6 ottobre 2011 al 1\u00ba ottobre 2014 \u00e8 vice presidente della commissione Esteri e Difesa del Senato.\nMinistro con Mitterrand.\nDopo l'elezione di Fran\u00e7ois Mitterrand alla presidenza della Repubblica il 10 maggio 1981, viene nominato ministro di Stato, ministro della ricerca e della tecnologia nei governi di Pierre Mauroy. Si dimette nel 1983, per protestare contro l'involuzione in direzione liberale della linea di governo. Dal 1984 al 1986 \u00e8 ministro dell'educazione nazionale nel governo di Laurent Fabius. Dal 1988 \u00e8 ministro della difesa nel governo di Michel Rocard, ma si dimette il 29 gennaio del 1991 per protestare contro l'impegno delle truppe francesi nella guerra contro l'Iraq.\nFondatore del Movimento dei Cittadini.\nNel 1993 lascia anche il PS e nello stesso anno fa del Movimento dei Cittadini (organizzazione da lui fondata nel 1992) un partito politico, cui assume la presidenza. Il 15 giugno 2015 rende pubblica la sua decisione di lasciare la formazione da lui fondata, che nel frattempo ha assunto la denominazione di Movimento Repubblicano e Cittadino.\nAl referendum sulla ratifica del Trattato di Maastricht del settembre del 1992 Chev\u00e8nement si schiera con i sostenitori nel \"no\" ed in questo periodo matura la propria ideologia politica spostandosi su posizioni meno progressiste: ormai viene chiamato il \"gollista rosso\" ed infatti il \"Che\" non ha mai fatto mistero della sua ammirazione nei riguardi di uno dei pesi massimi del gollismo, ovvero l'ex primo ministro Michel Debr\u00e9.\nMinistro dell'Interno con Chirac.\nDal 1997 \u00e8 ministro dell'Interno nel governo di Lionel Jospin. La nomina di Chev\u00e8nement a un dicastero cos\u00ec importante non \u00e8 dovuta tanto al peso politico del suo partito, che \u00e8 piuttosto modesto, ma alla circostanza che, trattandosi di un governo di coabitazione, la nomina di un rappresentante dell'ala moderata dello schieramento progressista rappresenta un segnale di distensione nei riguardi del presidente della Repubblica Jacques Chirac, con il quale il primo ministro socialista sar\u00e0 costretto a coabitare per cinque anni.\nTra le principali realizzazioni di Chev\u00e8nement, una legge in materia di autonomie locali che introduce una nuova autorit\u00e0 sovracomunale: 'la comunit\u00e0 di agglomerazione', che va ad affiancarsi a quella a regime dal 1967 della comunit\u00e0 urbana (che riguarda solo le aree metropolitane di grandi dimensioni). La legge avr\u00e0 un'applicazione a macchia d'olio, e ormai in Francia tutte le citt\u00e0 medio-grandi hanno costituito delle comunit\u00e0 di agglomerazione insieme ai comuni contermini, con il risultato di raggiungere un notevole snellimento decisionale e anche un risparmio di risorse economiche.\nLa malattia e le dimissioni.\nNel settembre del 1998, \u00e8 costretto a cedere temporaneamente la guida del ministero dell'interno ad un collega di governo a causa di gravi problemi di salute, dai quali si riprender\u00e0 quasi miracolosamente. Tornato al governo dopo quattro mesi, si dimette nel 2000 perch\u00e9 in dissenso con la scelta di Lionel Jospin, ratificata con \"gli accordi di Matignon\", di riconoscere i movimenti nazionalisti c\u00f2rsi, senza che questi avessero rinunciato espressamente al ricorso alla violenza\nCandidato alle presidenziali del 2002.\n\u00c8 candidato alle elezioni presidenziali del 2002, prendendo il 5,3% dei voti. La sua partecipazione alle presidenziali sar\u00e0 una delle cause principali dell'erosione di consensi ai danni del candidato socialista Lionel Jospin: quest'ultimo, infatti, arriver\u00e0 terzo e non riuscir\u00e0 a entrare nel ballottaggio, che avr\u00e0 come contendenti il candidato dell'estrema destra Jean-Marie Le Pen (Fronte Nazionale) e quello del centrodestra Jacques Chirac, con la vittoria di quest'ultimo.\nL'Europa e le presidenziali del 2007.\nSenza destare troppe sorprese, al referendum sulla Costituzione europea del maggio del 2005 Chev\u00e8nement si \u00e8 schierato dalla parte del fronte contrario alla ratifica, che ha poi prevalso con il 54.68% dei voti.\nIn vista delle presidenziali del 2007 \u00e8 stato tentato dalla possibilit\u00e0 di presentarsi nuovamente al giudizio degli elettori, ma alla fine ha deciso di appoggiare la candidata socialista all'Eliseo S\u00e9gol\u00e8ne Royal. Il 1\u00ba febbraio 2012 rende nota la sua decisione di non candidarsi alle presidenziali del 2012.\nMandati locali.\nPresidente della regione Franca Contea (1981-1982), sindaco di Belfort dal 1983 al 1997, \u00e8 rieletto primo cittadino nel 2001, ma si dimette il 18 giugno 2007 all'indomani delle elezioni legislative che lo vedono di nuovo battuto.\nIncarichi diplomatici.\nNel settembre 2012, \u00e8 nominato dal ministro degli Affari esteri, Laurent Fabius, rappresentante speciale per la Russia nel quadro della \"diplomazia economica\" del ministero."}
{"id": "781141", "revid": "767487", "url": "https://it.wikipedia.org/wiki?curid=781141", "title": "An\u00edbal Acevedo Vil\u00e1", "text": "Acevedo Vil\u00e1 \u00e8 stato membro di diversi organi politici portoricani, tra i quali va ricordato come membro della Camera dei rappresentanti dal 1993 al 2001 e successivamente come delegato residente in Washington, fino al 2005. \u00c8 stato quindi eletto governatore per un mandato di 4 anni vincendo le elezioni di novembre 2004 contro il precedente governatore Pedro Rossell\u00f3; a causa dell'esiguo margine di soli 3.566 voti ci fu un'aspra controversia che sfoci\u00f2 in diversi appelli alla Corte federale degli Stati Uniti."}
{"id": "781159", "revid": "1543377", "url": "https://it.wikipedia.org/wiki?curid=781159", "title": "Rivolta 8888", "text": "La rivolta 8888 (in birmano \u1048\u1044\u101c\u102f\u1036\u1038 o \u101b\u1039\u101f\u1005\u1039\u200c\u101c\u1031\u1038\u101c\u102f\u1036\u1038\u200c; MLCTS: hrac le: lum:) fu un'insurrezione nazionale nella Repubblica Socialista dell'Unione della Birmania contro la dittatura militare per ottenere la democrazia; inizi\u00f2 l'8 agosto 1988 ed ebbe fine con il sanguinoso colpo di Stato del 18 settembre. I militari ripresero il controllo del Paese con la neonata giunta militare chiamata Consiglio di Stato per la Restaurazione della Legge e dell'Ordine. Durante il periodo della crisi, Aung San Suu Kyi emerse come icona nazionale.\nDurante la rivoluzione, migliaia di studenti, monaci e altri civili furono uccisi dal Tatmadaw (Forze armate birmane). In seguito vi furono in Birmania altre insurrezioni, tutte soppresse dal governo militare.\nPremesse.\nDopo l'indipendenza concessa dai britannici nel 1948, la Birmania conobbe un lungo periodo di conflitti interni che portarono al colpo di Stato del 1962, con il quale le forze armate birmane guidate dal generale Ne Win presero il potere. Ne Win fond\u00f2 quell'anno il Partito del Programma Socialista della Birmania (PPSB), il partito unico che rappresentava la via birmana al socialismo secondo un'ottica militare. Negli anni successivi le opposizioni politiche furono messe a tacere e i conflitti continuarono tra il governo militare e soprattutto i gruppi armati delle minoranze etniche.\nNegli anni ottanta l'economia nazionale peggior\u00f2 e il debito pubblico crebbe. Nel 1985 gli studenti dimostrarono contro la decisione del governo di ritirare dal mercato banconote della valuta locale. I problemi finanziari e la lotta alle rivolte etniche resero necessaria l'apertura al mercato internazionale. Nel settembre 1987, Ne Win fece ritirare tutte le banconote da 100, 75, 35 e 25 kyat, lasciando solo quelle da 45 e 90 che erano divisibili per 9, numero da lui considerato fortunato. Il provvedimento cre\u00f2 grandi problemi ai risparmi popolari e vibranti proteste soprattutto degli studenti. Le manifestazioni iniziarono all'Universit\u00e0 di Rangoon e si diffusero sia nella capitale che a Mandalay, dove furono dati alle fiamme edifici governativi e di Stato. I media birmani riportarono poco sui fatti, che invece si diffusero ampiamente tra gli studenti. Le scuole furono chiuse e riaperte a fine ottobre, ma gli incidenti continuarono con l'esplosione di ordigni e lettere di minacce alla polizia.\nLa situazione peggior\u00f2 e nel dicembre 1987 l'ONU inser\u00ec la Birmania tra i Paesi meno sviluppati. Il governo chiese quindi agli imprenditori agricoli di vendere i prodotti sottocosto per garantire maggiori entrate al governo, causando violente proteste nelle aree rurali. In quel periodo Ne Win ricevette numerose lettere pubbliche, in particolare quelle dell'ex alto ufficiale dell'esercito Aung Gyi che gli ricord\u00f2 le rivolte del 1967 per il riso e lo critic\u00f2 per la mancanza di serie riforme economiche. Quest'ultimo fu in seguito arrestato. Nel marzo del 1988, l'uccisione di uno studente da parte della polizia provoc\u00f2 nuove dimostrazioni a Rangoon soprattutto tra gli studenti, molti dei quali in quel periodo divennero attivisti. Le proteste di quel mese furono disperse con i gas lacrimogeni e in quella a Rangoon del 16 marzo la polizia caric\u00f2 gli studenti e ne ammazz\u00f2 circa 200 a bastonate sul ponte bianco del lago Inya, che dopo il sanguinoso attacco fu chiamato ponte rosso. Due giorni dopo altri 41 studenti morirono soffocati stipati in un furgone di polizia che li stava trasportando in carcere.\nRivolta 8888.\nDopo questi incidenti le universit\u00e0 furono chiuse e vennero riaperte in giugno, subito ripresero le dimostrazioni che si tennero quasi ogni giorno. Molti dimostranti e poliziotti antisommossa persero la vita in quel periodo, le proteste si diffusero con grandi dimostrazioni anche a Pegu, Mandalay, Tavoy, Toungoo, Sittwe, Pakokku, Mergui, Minbu e Myitkyina, nelle quali i dimostranti chiesero democrazia e un sistema elettorale multi-partitico Il dittatore Ne Win diede le dimissioni da presidente della Repubblica e da leader del partito unico il 23 luglio 1988 dopo 26 anni al potere. Nel discorso di addio minacci\u00f2 che l'esercito avrebbe represso le manifestazioni nel sangue e promise la creazione di un sistema multi-partitico; al suo posto scelse come presidente della Repubblica il famigerato generale Sein Lwin, uno dei principali responsabili delle stragi di studenti in marzo e nel 1962.\nLe proteste raggiunsero massima intensit\u00e0, si diffusero in tutte le maggiori citt\u00e0 e in quel periodo agli studenti si aggiunsero anche lavoratori e militari democratici. Il 3 agosto le forze armate imposero la legge marziale con il divieto di radunarsi in gruppi con pi\u00f9 di 5 persone. Gli studenti risposero indicendo per l'8 agosto 1988 uno sciopero generale e grandi dimostrazioni in tutto il Paese. La scelta del giorno 8-8-'88 si riferiva all'anno 888 dell'era birmana, corrispondente al 1527 A.D., anno in cui la confederazione degli Shan aveva conquistato il Regno di Ava.\nAlle grandi dimostrazioni dell'8 agosto presero parte anche le minoranza etniche del Paese e i musulmani. Il governo inizialmente promise che avrebbe soddisfatto le richieste dei dimostranti nei limiti del possibile, ma poco prima di mezzanotte scoppi\u00f2 invece la sanguinaria repressione, questa volta da parte dell'esercito i cui soldati, secondo quanto aveva promesso Ne Win nel suo discorso di addio, spararono per uccidere. Molte persone furono uccise e ferite anche con le baionette. Gli spari continuarono fino al mattino e i dimostranti risposero lanciando bottiglie Molotov, armi da taglio, frecce avvelenate ecc. Fu bruciata una caserma di polizia e 4 agenti che scappavano furono fatti a pezzi. Le dimostrazioni proseguirono nei giorni successivi e il 10 agosto i militari spararono all'interno dell'Ospedale generale di Rangoon, uccidendo infermieri e dottori che curavano i feriti e aumentando la rabbia popolare. Il 12 agosto Sein Lwin rassegn\u00f2 le dimissioni e il suo posto fu preso da Maung Maung, biografo di Ne Win e unico civile a far parte del PPSB. Il giorno dopo l'esercito si ritir\u00f2 lasciando alla polizia l'incarico di vigilare e per alcuni giorni le violenze diminuirono.\nLe dimostrazioni ripresero il 22 agosto in tutto il Paese con grande partecipazione popolare e divenne difficile controllarle per le autorit\u00e0 specialmente a Rangoon, dove si registrarono i maggiori disordini, mentre a Mandalay le proteste furono organizzate insieme a monaci e avvocati e furono pi\u00f9 tranquille. Il 26 agosto si un\u00ec alle proteste Aung San Suu Kyi, figlia dell'eroe nazionale Aung San, che invit\u00f2 il popolo a continuare la rivolta contro i militari con la non violenza in un discorso a mezzo milione di dimostranti davanti alla Pagoda Shwedagon, diventando subito un simbolo della lotta per la democrazia; In quello stesso periodo riemersero dall'anonimato e si unirono al movimento altri importanti personaggi, come l'ex primo ministro U Nu e l'alto ufficiale dell'esercito Aung Gyi.\nIn settembre vi fu il congresso del PPSB e il 90% dei delegati vot\u00f2 per il multipartitismo. Furono annunciate future elezioni ma i dimostranti continuarono a chiedere le immediate dimissioni del governo, e al rifiuto dei militari le dimostrazioni ripresero il 12 settembre. U Nu proclam\u00f2 un governo provvisorio e promise elezioni entro un mese. Nel frattempo parte delle forze dell'ordine iniziarono a fraternizzare con i dimostranti e alcuni soldati disertarono, la maggior parte dei quali facevano parte della Marina militare. Le proteste si fecero pi\u00f9 violente, i dimostranti risposero alle provocazioni dei militari e questi ebbero la meglio negli scontri di piazza.\nColpo di Stato del 18 settembre.\nIl 18 settembre i militari ripresero il controllo diretto del Paese con il colpo di Stato guidato dal generale Saw Maung; fu abrogata la Costituzione del 1974 e il potere pass\u00f2 alla neonata giunta militare chiamata Consiglio di Stato per la Restaurazione della Legge e dell'Ordine. Furono imposte rigide misure di sicurezza, tra cui la legge marziale, e le truppe spararono indiscriminatamente sui dimostranti in tutto il Paese. Il conteggio delle vittime non fu fatto perch\u00e9 molti cadaveri vennero cremati, ma si \u00e8 stimato che nella prima settimana dopo il golpe avessero perso la vita circa persone, 500 delle quali dimostravano fuori dall'ambasciata statunitense. Molti dissidenti fuggirono nella giungla inseguiti dai militari, alcuni studenti si stabilirono nelle zone di confine con la Thailandia e iniziarono a esercitarsi alla guerriglia. In opposizione al regime militare, il 27 settembre Aung Shwe, Tin Oo, Kyi Maung, Aung San Suu Kyi e Aung Gyi fondarono la Lega Nazionale per la Democrazia (LND). Le stime sul numero dei morti dall'inizio della crisi in agosto a fine settembre variano tra alcune centinaia e . Le dimostrazioni ebbero fine in ottobre e si \u00e8 stimato che entro la fine del 1988 fossero morti tra dimostranti e militari e che altri fossero scomparsi.\nEventi successivi.\nMolti in Birmania pensarono che il regime sarebbe caduto se le Nazioni Unite e i Paesi vicini si fossero rifiutati di avallare il colpo di Stato non riconoscendo il nuovo governo. I governi dell'Occidente e del Giappone tagliarono gli aiuti alla Birmania, l'India condann\u00f2 l'operato dei militari, chiuse le frontiere con la Birmania e organizz\u00f2 campi profughi lungo il confine. Nel 1989 furono arrestati sostenitori dell'LND, altri membri del partito si rifugiarono nelle zone di confine e si associarono ai movimenti di auto-determinazione delle minoranze etniche.\nDopo la rivolta il regime fece propaganda mettendo in cattiva luce gli organizzatori delle proteste. Il capo dei servizi segreti Khin Nyunt tenne conferenze stampa in lingua inglese con diplomatici stranieri e con la stampa estera fornendo informazioni che esaltavano l'operato dei militari. Furono comunque in pochi a credere a quanto diceva. In quello stesso periodo il regime avvi\u00f2 segreti negoziati con i dissidenti. Aung San Suu Kyi e altri membri dell'LND rifiutarono la proposta della giunta militare di tenere le elezioni nel 1989, sostenendo che non avrebbero potuto essere libere se organizzate dal regime."}
{"id": "781163", "revid": "124123", "url": "https://it.wikipedia.org/wiki?curid=781163", "title": "Arthur Buchwald", "text": "Art Buchwald ha scritto pi\u00f9 di 30 libri e i suoi articoli umoristici sono apparsi in pi\u00f9 di 300 giornali.\n\u00c8 noto per la causa intentata ai danni di Eddie Murphy e della Paramount. Al termine del processo l'attore americano fu costretto a risarcire Buchwald per avergli rubato l'idea che \u00e8 alla base del film \"Il principe cerca moglie\".\nNel 1982 ha vinto il Premio Pulitzer."}
{"id": "781164", "revid": "4106", "url": "https://it.wikipedia.org/wiki?curid=781164", "title": "Diocesi di Siracusa", "text": ""}
{"id": "781165", "revid": "2033069", "url": "https://it.wikipedia.org/wiki?curid=781165", "title": "Boston Legal", "text": "Boston Legal \u00e8 una serie televisiva statunitense di genere legale creata da David E. Kelley, composta di 5 stagioni per un totale di 101 episodi, trasmessa dalla ABC dal 3 ottobre 2004 all'8 dicembre 2008.\nIn Italia, la serie \u00e8 stata trasmessa in anteprima assoluta in parte dal canale satellitare Fox Crime, a partire dall'8 ottobre 2006, mandando in onda gli episodi fino alla seconda stagione, e in chiaro \u00e8 stata trasmessa interamente su Rete 4 a partire dal 7 luglio 2007, venendo poi interrotta bruscamente dopo la trasmissione dei primi soli 9 episodi, nell'agosto 2007; la serie dopo essere stata lungamente in pausa, \u00e8 ripresa qualche anno pi\u00f9 tardi, cio\u00e8 nel gennaio 2010 e Rete 4 ha completato la messa in onda di tutte le stagioni prodotte negli Stati Uniti fino al 5 aprile 2010, andando in onda dal luned\u00ec al venerd\u00ec con un episodio quotidiano.\nSu Fox Crime la prima stagione della serie \u00e8 partita l'8 ottobre 2006, mentre la seconda il 14 febbraio 2007, ogni mercoled\u00ec dalle ore 21.00 alle ore 22:45, con due episodi inediti per sera.\nLa terza stagione della serie \u00e8 andata in onda invece sul canale digitale terrestre a pagamento Mya dall'8 settembre 2008, ogni luned\u00ec alle ore 21.00 con un episodio settimanale. La quarta stagione \u00e8 trasmessa dalla stessa rete dal 31 maggio 2009, ogni domenica alle ore 21:00 con un doppio episodio. La quinta e ultima stagione verr\u00e0 trasmessa dalla stessa rete a partire dal 15 novembre 2009 fino al 27 dicembre 2009.\nIl 14 maggio 2008, la ABC ha ordinato una quinta stagione di 13 episodi, in onda nel 2009, specificando che sar\u00e0 l'ultima del telefilm. Il 17 luglio 2008 \u00e8 stato annunciato dalla ABC che la quinta stagione partir\u00e0, contrariamente a quanto previsto prima, il 22 settembre 2008. L'ultimo episodio della serie, di durata doppia, \u00e8 andato in onda negli USA l'8 dicembre 2008 raccogliendo una media di 10 milioni di telespettatori.\nLa trama.\nInizialmente intitolata \"Fleet Street\", in riferimento alla strada di Boston in cui hanno sede gli uffici dello studio legale \"Crane, Poole &amp; Schmidt\", Boston Legal \u00e8 uno spin-off di \"The Practice\", altra serie a sfondo legale creata da David E. Kelley.\nNell'ottava stagione di \"The Practice\", molti episodi avevano lo scopo di introdurre nuovi personaggi in vista della futura messa in onda di Boston Legal.\nL'episodio chiave pu\u00f2 essere considerato quello in cui lo studio legale \"Young, Frutt &amp; Berluti\" decide di licenziare Alan Shore, il quale passa allo studio legale \"Crane, Poole &amp; Schmidt\" e fa loro causa. Denny Crane, fondatore di \"Crane, Poole &amp; Schmidt\" si interessa al caso e partecipa al processo. La giuria riconosce ad Alan i soldi guadagnati presso \"Young, Frutt &amp; Berluti\", ma non ordina la sua riassunzione, cos\u00ec Denny decide di prenderlo nel suo studio.\nPersonaggi e interpreti.\nAltri personaggi.\nAlcuni degli attori che compaiono nelle diverse stagioni sono:\nPrima stagione\nSeconda stagione\nTerza stagione\nGuest star.\nAlcuni personaggi famosi hanno partecipato ad una o pi\u00f9 puntate come guest star. Si possono citare, fra i tanti:\nEpisodi.\nLe prime due stagioni della serie sono state trasmesse in prima visione assoluta su Fox Crime, mentre dalla terza in poi su Mya, della piattaforma Mediaset Premium. In chiaro, la serie \u00e8 andata in onda interamente sul canale in chiaro Rete 4 dal 7 luglio 2007 all'aprile 2010."}
{"id": "781171", "revid": "22475", "url": "https://it.wikipedia.org/wiki?curid=781171", "title": "Art Buchwald", "text": ""}
{"id": "781175", "revid": "110157", "url": "https://it.wikipedia.org/wiki?curid=781175", "title": "Orfeo (Ducasse)", "text": "Orfeo (\"Orph\u00e9e\") \u00e8 un mimodramma in tre atti, con la musica di Jean Roger-Ducasse, autore anche del libretto. \u00c8 la prima composizione per il teatro del compositore francese.\nL'azione teatrale si basa su un'insolita combinazione di pantomima, danza e musica.\nCommissionato da, e dedicato a, Aleksandr Il'i\u010d Ziloti, importante musicista pietroburghese, il mimodramma fu pubblicato nel 1913 ma fu eseguito per intero solo nel 1926, a Parigi, con protagonista la celebre ballerina Ida Rubinstein.\nIn precedenza furono eseguiti in concerto tre \u00abFrammenti sinfonici\u00bb ricavati dal mimodramma: \"Orph\u00e9e \u00e9voque le dieu\", \"Hymen - Course du flambeau\" e \"Bacchanale\"."}
{"id": "781182", "revid": "287204", "url": "https://it.wikipedia.org/wiki?curid=781182", "title": "\u00c9douard Charton", "text": "Biografia.\nI primi anni.\n\u00c8 un avvocato, iscritto al foro di Parigi nel 1827, non esercita questa professione per la quale sembra avere avuto un'autentica avversione e continua a collaborare, come al tempo dei suoi studi, ai bollettini di due societ\u00e0, la \"Soci\u00e9t\u00e9 pour l'Instruction \u00e9l\u00e9mentaire\" e la \"Soci\u00e9t\u00e9 de la Morale chr\u00e9tienne\". \u00c8 all'interno di queste societ\u00e0 filantropiche che capisce l'importanza dell'istruzione, scopre i problemi sociali e si forma delle idee che conserver\u00e0 per tutta la vita. Si unisce ai sansimoniani nel 1829, e dopo un passaggio alla redazione del giornale \"Le Globe\", diventato nel 1830 \"Le Journal de la doctrine de Saint-Simon\", sotto la direzione di Michel Chevalier, egli percorre la Bretagna e la Vendea per predicare le idee sansimoniane. Durante lo scisma del 1831, che vede l'uscita dei sansimoniani repubblicani, rompe con Prosper Enfantin come i suoi amici Hippolyte Carnot e Jean Reynaud.\nL'inizio della carriera.\nInizia nel 1833 con \"Le Magasin pittoresque\", settimanale illustrato lanciato dal tipografo sansimoniano Lachevardi\u00e8re sul modello del \"Penny Magazine\" inglese, une fruttuosa carriera di direttore di pubblicazioni. Infaticabile direttore di questa prima rivista popolare illustrata fino al 1888, egli riusc\u00ec a mobilitare per la causa dell'istruzione e del \"divertimento utile\" non soltanto i suoi amici sansimoniani, ma anche scienziati e scrittori noti. Per pi\u00f9 di cinquant'anni gli articoli non sono firmati, ma si sa per esempio che George Sand vi ha saltuariamente contribuito o che Camille Flammarion vi ha fatto le sue prime esperienze di volgarizzatore nel 1864, all'et\u00e0 di 22 anni. Persuaso che l'illustrazione sia indispensabile per la comprensione e per il piacere egli \u00e8 all'origine del rinnovamento dell'incisione su legno in Francia e ha favorito gli inizi della carriera di numerosi illustratori di fama.\n\u00c9douard Charton \u00e8 all'origine nel 1843 con Joanne, Paulin e Dubochet del lancio de \"l'Illustration\", altro settimanale di successo, di cui lascia rapidamente la direzione.\nAlla caduta di Luigi Filippo nel febbraio del 1848 \u00e8 chiamato al segretariato generale del Ministero dell'Istruzione pubblica dal suo amico Hippolyte Carnot, ministro del governo provvisorio. Deputato dell'Yonne poi Consigliere di Stato, egli protesta contro il colpo di Stato del 2 dicembre 1851, prima di dimettersi dalle sue funzioni. Il suo atteggiamento in occasione di questi avvenimenti \u00e8 riportato da Victor Hugo in \"Histoire d'un crime\". Sotto il Secondo Impero, Charton si presenta senza successo come candidato dell'opposizione democratica a Sens, nel 1857 e nel 1863.\nGli ultimi anni.\nDopo aver pubblicato i quattro volumi de l\"'Histoire des voyageurs anciens et modernes\", si interessa ai racconti dei viaggiatori contemporanei e lancia la rivista \"Le Tour du Monde\" che segna i suoi inizi in Hachette. Questa rivista di successo \u00e8 seguita dal lancio nel 1864 di la \"Biblioth\u00e8que des Merveilles\", collezione di operette di volgarizzazione. Anche qui Charton sa convincere per assicurarsi la collaborazione dei migliori specialisti (\u2018uomini speciali\u2019). Nel 1862 pubblica con Bordier una Histoire de la France illustr\u00e9e, salutata in termini elogiativi per la scelta delle sue illustrazioni nel bollettino della biblioteca dell'\u00c9cole des Chartes. La caduta dell'Impero segna il suo ritorno alla politica.\nIl 6 settembre 1870 \u00e8 nominato prefetto della Seine-et-Oise dal governo di difesa nazionale. Eletto repubblicano dell'Yonne nel febbraio 1871, siede all'Assemblea nazionale. A partire dal 1876, rappresenta senza interruzione, fino alla sua morte nel 1890, il suo dipartimento di origine al Senato. I suoi interventi nelle assemblee sono tutti contraddistinti dallo scrupolo di promozione del popolo attraverso l'educazione e l'istruzione. Egli sottolinea l'importanza dell'insegnamento artistico e difende l'idea di una politica culturale. Partecipa alla creazione del museo di etnografia del Trocad\u00e9ro, antico museo dell'uomo. Stabilitosi a Versailles nel 1863, vi fonda una biblioteca popolare nel 1864.\nMembro corrispondente dell'Institut de France dal 1867, \u00e8 eletto nel 1876 all'Acad\u00e9mie des Sciences morales et politiques al posto lasciato vacante per la morte di Casimir-P\u00e9rier. La citt\u00e0 di Sens ha dato, lui ancora in vita nel 1888, il suo nome alla via dove si trova la sua casa natale. I suoi concittadini di Versailles lo hanno onorato dando il suo nome a una via della citt\u00e0 e dedicandogli un busto nell'atrio del municipio."}
{"id": "781183", "revid": "69794", "url": "https://it.wikipedia.org/wiki?curid=781183", "title": "Lega due", "text": ""}
{"id": "781184", "revid": "1745361", "url": "https://it.wikipedia.org/wiki?curid=781184", "title": "Pesto (disambigua)", "text": ""}
{"id": "781191", "revid": "533647", "url": "https://it.wikipedia.org/wiki?curid=781191", "title": "Palagonia", "text": "Palagon\u00eca (\"Palaun\u00eca\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nSito al margine sud della piana di Catania, Palagonia si sviluppa a circa 200 metri sul livello del mare, ed \u00e8 nota soprattutto per i suoi vasti agrumeti.\nOrigine del nome.\nIl nome dell'odierna Palagonia \u00e8 ineluttabilmente legato ai suoi nomi antichi.\nL'antico sito di Palik\u00e9 deriva infatti dall'greco attico \u03a0\u03b1\u03bb\u03b9\u03ba\u03ae (\"Palik\u00e9\"); che in dialetto dorico, cio\u00e8 quello parlato dai coloni greci nella Sicilia ionica, sarebbe stato invece \u03a0\u03b1\u03bb\u03b9\u03ba\u1fb1\u0301 (\"Palik\u0101\u0301\"). \nIl nome di questa localit\u00e0 pre-greca \u00e8 ineluttabilmente legato alle figure mitologiche, ma a suo tempo venerate religiosamente, dei Palici. I \u03a0\u03b1\u03bb\u03b9\u03ba\u03bf\u03af (\"Paliko\u00ed\") erano dei semidei gemelli dei geyser e delle sorgenti termali e presiedevano ai giuramenti solenni fatti sulle loro sorgenti e fornivano rifugio agli schiavi fuggiti nel loro santuario. Ecco che sia il toponimo che il nome delle divinit\u00e0 suggeriscono che i suffissi -\u1fd0\u03ba\u03cc\u03c2 (\"-ik\u00f3s\") e -\u1fd0\u03ba\u03ae (\"-ik\u1e17\"), rispettivamente maschile e femminile singolare, stiano a significare \"caratteristico di, come, tipico, attinente a\"\" e che quindi si tratti di aggettivi, in affinit\u00e0 con le ricostruzioni proto-indoeuropee.\nIl toponimo \u00e8 riportato in latino sia come \"Palacae\" che come \"Palicae\" ed \u00e8 utile osservare che proprio la radice \"pala-\" \u00e8 mantenuto ancora oggi nell'attuale \"Palagonia\".\nSu di un piano comparatistico, giova riportare la similarit\u00e0 fonetica con la antica regione dell'Anatolia centro-settentrionale della \u03a0\u03b1\u03c6\u03bb\u03b1\u03b3\u03bf\u03bd\u03af\u03b1 (\"Paphlagon\u00eda\"), che prende a sua volta il nome dalla citt\u00e0 di Pala, della cui storia e del cui popolo (i Palaici) conosciamo molto poco. \nIn siciliano il suo nome \u00e8, ortograficamente, \"Palagun\u00eca\" e i suoi abitanti sono detti \"palagunisi\", ma in base alla fonologia siciliana, in entrambi i casi, la pronuncia della\u3008\"g\"\u3009 \u00e8 prevalentemente muta.\nStoria.\nIl sito risulta abitato gi\u00e0 nella preistoria; lo prova il ritrovamento di un insediamento paleolitico nei pressi dell'attuale cittadina. Sembra che Palik\u00e9, nei pressi dell'odierna Palagonia, sia stata fondata nel 453 a.C. da Ducezio, che ne fece la capitale del suo Stato.\nAi tempi dei Siculi, Palik\u00e9 era probabilmente gi\u00e0 diventata un centro politico e religioso importante. A Palik\u00e9 era situato un celebre santuario. La tradizione narra che gli dei chiamati Palici, oggetto di venerazione da parte dei Siculi, fossero nati dalle acque sulfuree del lago di Naftia, di origine vulcanica. Il tempio ad essi dedicato era probabilmente situato sulle sponde del lago stesso; nel tempio venivano praticati rituali oscuri e vaticini. \nOggi il laghetto, detto anche mofeta dei Palici, non \u00e8 visibile in quanto i suoi gas sono sfruttati industrialmente.\nNella zona \u00e8 installata anche una stazione di monitoraggio del flusso di gas esalante dai suoli dell'area etnea, facente parte di una rete costituita da 10 stazioni di monitoraggio del flusso di CO e CH e dei parametri meteorologici. Le stazioni sono ubicate sui fianchi del vulcano ed in prossimit\u00e0 di Mofeta dei Palici per lo studio della geodinamica dell'area.\nDurante il Medioevo il sito cadde sotto la dominazione normanna. Il conte Ruggero, nel 1169, inser\u00ec il feudo ed il territorio all'interno dell'arcidiocesi di Siracusa. Appartenne tra il XII e il XIV secolo ad alcune tra le famiglie aristocratiche pi\u00f9 importanti della Sicilia (Alagona, Ventimiglia, Passaneto, ecc.) Nel 1407 Giacomo Gravina divenne signore del feudo. Da allora in poi le vicende della citt\u00e0 saranno legate al nobile casato dei Gravina-Cruyllas, fino alla morte di Francesco Paolo Gravina, ottavo e ultimo principe di Palagonia, avvenuta nel 1854.\nTra la fine dell'Ottocento e i primi anni del Novecento furono edificati alcuni palazzi di notevole pregio architettonico in stile neoclassico e liberty. Tra questi spiccano palazzo Ponte in via Umberto, casa della famiglia del prof. Gaetano Ponte, fondatore della prima cattedra in vulcanologia d'Europa, ove tra l'altro aveva sede un osservatorio geodinamico; palazzo Blandini, prospiciente la piazza Garibaldi, di recente restaurato per ospitare un piccolo museo comunale; palazzo Politini di via Duca degli Abruzzi; palazzo Blandini (ex sede delle Orsoline) sito in piano Barresi, casa natale dei fratelli Gaetano e Giovanni Blandini, rispettivamente vescovi di Agrigento e Noto.\nMonumenti e luoghi d'interesse.\nL'eremo di Santa Febronia.\nIl principale monumento della citt\u00e0 \u00e8 l'eremo di Santa Febronia, basilica rupestre risalente al VI-VII secolo d.C. sita in contrada Coste. Si tratta di un ambiente con molta probabilit\u00e0 ricavato da una precedente tomba preistorica e che, attraverso varie trasformazioni, venne adibito successivamente a luogo di culto. La parete di fondo della basilica, che ospita l'abside, su cui sono affrescati il Cristo Pantocratore, contornato da un'Annunciazione e da altre quattro figure sullo sfondo (databili intorno al XV secolo); ai lati dell'abside sono raffigurati il martirio di santa Febronia e quello di san Bartolomeo, databili tra il XVI e il XVII secolo; mentre nella parete posta di fronte all'ingresso sono raffigurati: santa Lucia, un santo vescovo, un Angelo orante racchiuso entro un tondo, sant'Agata, sant'Anastasia, ed il peccato originale anche questi databili tra il XVI e il XVII secolo. In questa parete \u00e8 ricavato anche un secondo altare con nicchia atta ad ospitare una probabile icona, mentre nella parete a destra sono intagliati gli scranni per sedersi durante l'officiatura dei riti. Tra una delle finestrelle aperte sulla parete prospettica e l'affresco di santa Febronia, si notano tracce di un altro affresco rimosso, raffigurante san Giovanni Battista. Al centro dell'ambiente dal piano di calpestio si scende attraverso dei gradini lapidei in un ambiente a \"T\" nelle cui pareti sono ricavate le nicchie con funzione di colatoi per i corpi dei monaci dopo la loro morte. Il processo serviva a mummificarli parzialmente. Un altro accesso all'oratorio \u00e8 costituito da una scala lapidea posta sul retro.\nOgni anno si svolge una processione in cui la reliquia di santa Febronia, patrona della citt\u00e0 e detta \"a Santuzza\", viene portata all'eremo.\nL'eremo \u00e8 situato 5\u00a0km a est di Palagonia, sulla SS385 che conduce a Catania.\nRocchicella.\nL'altura di contrada Rocchicella (oggi in territorio di Mineo), si eleva nella Valle dei Margi. \u00c8 facilmente raggiungibile dalla superstrada Catania-Gela (S.S. 417), dalla Catania-Caltagirone (S.S. 385), o dal centro abitato di Palagonia, da cui dista poco pi\u00f9 di un chilometro. Sito di grande interesse storico-archeologico, sede di insediamenti umani fin dalla remota antichit\u00e0 (12.000/10.000 anni a.C.), nonch\u00e9 centro del culto misterico delle divinit\u00e0 paliche (personificazione dei laghi ribollenti di Naftia). Esso \u00e8 menzionato da autori classici greci e latini come sede sia del celebre santuario dei Palici, che della citt\u00e0 di Palik\u00e9. Da visitare i resti dell'Estaterion ed il Museo dei reperti archeologici rinvenuti in sito.\nBasilica paleocristiana di San Giovanni.\n\u00c8 una costruzione singolare di cui si conservano l'abside ed alcune colonne, databile al VII secolo d.C. Molto piccola, era poco adatta a contenere i fedeli, tanto che si ipotizza la possibilit\u00e0 che essi assistessero dall'esterno, alle funzioni religiose. La chiesa non aveva vere e proprie pareti laterali ma una leggera cortina di archeggiati entro i quali erano inserite delle porte che venivano aperte durante le funzioni. Alcuni documenti della met\u00e0 del XVI secolo, ci informano della sua appartenenza all'Ordine dei cavalieri di San Giovanni di Gerusalemme.\nPozzo Blandini.\nCon l'impianto degli agrumeti, gi\u00e0 esistenti alla fine del XVI secolo, vennero scavati dei pozzi per reperire acqua necessaria a coprire i fabbisogni estivi. Intorno ai pozzi vennero costruite delle strutture, come il pozzo Blandini che con i suoi oltre sei metri di altezza domina la piana circostante. All'esterno del pozzo vi era un ingegno, una \"noria\", azionata da animali per il sollevamento dell'acqua.\nSociet\u00e0.\nTradizioni e folclore.\nSanta Febronia, patrona della citt\u00e0.\nCertamente la ricorrenza cittadina pi\u00f9 importante tra quelle religiose. I festeggiamenti si tengono ogni anno, dal 20 giugno al 2 luglio.\nEconomia.\nL'economia di Palagonia \u00e8 principalmente incentrata sulla coltivazione e sulla commercializzazione degli agrumi, principalmente delle arance, che vengono esportate in tutta Europa riscuotendo notevole apprezzamento tra i consumatori per le caratteristiche e alquanto uniche propriet\u00e0 organolettiche.\nInfrastrutture e trasporti.\nPalagonia \u00e8 attraversata dalla SS385 che la mette in collegamento con Caltagirone e Catania dalle quali dista rispettivamente 30\u00a0km e 52\u00a0km. A pochi chilometri passano la strada statale 194 Ragusana che collega Ragusa a Catania e la Strada statale 417 di Caltagirone che collega Catania a Gela. I collegamenti con le varie destinazioni sono assicurati da autolinee extraurbane. La stazione ferroviaria di Palagonia dista dal centro quasi 18 chilometri. Fino a qualche decennio fa vi era un notevole movimento di treni merci per il trasporto di agrumi, oggi quasi del tutto spediti con autotreni su strada.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l\"A.S.D. Palagonia 2012\" che milita nel girone F di 1\u00aa Categoria Siciliana. \u00c8 nata nel 2012. I colori sociali sono il bianco ed il rosso. Disputa le partite interne allo stadio comunale \"Rocco Pardo\" , situato in contrada \"Nunziata\"\nRugby.\nIl palagonia rugby ha militato nel campionato 91-92 in serie C2. I colori sociali sono stati il bianco e l\u2019azzurro. Ha disputato le partite interne allo stadio comunale Rocco Pardo (contrada Nunziata). Allenatore Roberto Irato"}
{"id": "781192", "revid": "439868", "url": "https://it.wikipedia.org/wiki?curid=781192", "title": "Orihuela", "text": " \nOrihuela \u00e8 un comune spagnolo di 77.414 abitanti (dati INE 2019) situato nella comunit\u00e0 autonoma Valenciana, capitale storica della comarca Vega Baja del Segura a 18\u00a0km da Murcia e a 60\u00a0km da Alicante. \u00c8 in provincia di Alicante sul fiume Segura al centro di una fertilissima \"Huerta\", irrigata e ben coltivata fin dal XIII secolo. Le inondazioni provocate dalla piene del fiume nel 1651, 1879, 1973 e 1987 hanno costretto al rinnovo del sistema di canalizzazione dal 1989 per evitare le esondazioni. Grande centro di agrumeti e maggior centro europeo per la produzione di datteri, al territorio comunale appartengono anche 24\u00a0km di costa con belle spiagge, cale e picchi sul Mediterraneo nella cosiddetta \"Costa Blanca \" che sono state organizzate in stazioni balneari a partire dal 1990, sicch\u00e9 attualmente l'economia locale non si basa pi\u00f9 soltanto sull'agricoltura ma anche sul turismo. \u00c8 sede vescovile con Alicante.\nStoria.\nNel suo territorio diversi ritrovamenti archeologici dimostrano che gi\u00e0 in epoca calcolitica c'era una presenza umana; successivamente vi furono i primi insediamenti degli Iberi ai quali si aggiunsero i Celti e, mescolandosi, formarono il popolo detto dei Celtiberi. Giunsero poi i Fenici e i Cartaginesi col generale Amilcare Barca che fond\u00f2 \"Cartago Nova\", l'attuale Cartagena, e fortific\u00f2 e ampli\u00f2 il castello della futura Orihuela nel 228 a.C. Durante le guerre puniche il territorio vide le lotte fra Cartaginesi e Romani che se ne impossessarono e fondarono la citt\u00e0 chiamata Orcelis. Il dominio romano dur\u00f2 fino al 411 d.C. quando, in seguito alle invasioni dei popoli germanici e alla dissoluzione dell'impero, vi si insediarono per un breve periodo Vandali e Alani, poi stabilmente i Visigoti dal 419. Dapprima i Visigoti fondarono un unico regno che comprendeva quasi interamente la penisola iberica, che suddivisero in contee fra le quali quella di \"Orospeda\" con capitale \"Aurariola\", nuovo nome assunto da Orcelis. Nel 577 la contea divent\u00f2 \"Regno\" e nel 579 \u00e8 uno degli otto ducati del Regno di Leovigildo. Nell'VIII secolo \u00e8 duca di Aurariola Teodomiro (Tudmir in arabo) che combatt\u00e9 gli Arabo-Berberi che erano sbarcati in Spagna nel 711 e stavano sottomettendo rapidamente tutta la penisola iberica; dopo diversi scontri si giunse alla pace e, col cosiddetto \"Trattato di Teodomiro\", nel 713 si delimitarono le zone di dominio arabo e cristiano. Nacque cos\u00ec il \"Regno di Tudmir\" che oltre alla capitale Orihuela comprendeva parte delle province di Alicante e Murcia. Nell'825 il regno perse l'indipendenza passando sotto l'emirato Omeya con capitale Murcia, nel 910 all'emirato di Cordova e nel 929 col nome di Regno di Murcia all'emirato di Valencia. Segu\u00ec un periodo in cui il regno cambi\u00f2 la dipendenza\nfinch\u00e9 alla met\u00e0 del XIII secolo il re Alfonso X il Saggio lo conquist\u00f2, includendolo nel regno di Valencia con uno statuto particolare. Nel 1304 Orihuela fu al centro di scontri fra Castiglia e Aragona e pass\u00f2 sotto il dominio degli Aragonesi che distrussero il castello nel 1355. Nel 1437 le venne attribuito il titolo di \"citt\u00e0\" con i privilegi che ci\u00f2 comportava e nel 1564 divent\u00f2 sede episcopale staccandosi dalla diocesi di Cartagena. Nel 1610 fu sede di un'Universit\u00e0 retta dai Domenicani che rest\u00f2 in funzione fino al 1807. Alla met\u00e0 del XVI secolo Orihuela sub\u00ec una crisi economica e una diminuzione della popolazione a causa delle epidemie di peste che investirono la Spagna e per il tracollo del commercio agricolo conseguente. Nel 1647 pass\u00f2 sotto la signoria di Alicante. Da questo periodo buio si risollev\u00f2 agli inizi del XVIII secolo, si ripopol\u00f2 e l'agricoltura ebbe nuovo impulso. Durante la guerra di successione fu favorevole al pretendente austriaco che nel 1707 ne fece la capitale della provincia, ma in seguito alcuni centri si staccarono e capitale della provincia fu Alicante, alla quale nel 1799 fu poi aggregata anche Orihuela. Nel 1810 durante l'occupazione francese fece parte del \"Dipartimento del rio Segura\" con capitale Murcia, dal 1822 appartenne alla provincia di Murcia per passare poi definitivamente nel 1833 alla provincia di Alicante. Non essendosi aggregata nel XIX secolo e all'inizio del XX al processo d'industrializzazione rimase una provincia esclusivamente agricola, salvo alcuni modesti insediamenti industriali, iniziando dal 1990 a sfruttare la sua costa per il turismo.\nMonumenti.\nI monumenti architettonici pi\u00f9 importanti della citt\u00e0 sono:\nAltri monumenti da vedere sono: il complesso del centro storico (\"Casco historico\") dichiarato \"Conjunto historico y artistico\"; le \"Murallas\", parte di cinta muraria con accanto i bagni arabi, case islamiche e resti di costruzioni gotiche e barocche; il \"Colegio de Santo Domingo\" rinascimentale del XVI secolo; la chiesa delle Sante Giusta e Rufina (\"Iglesia Parroquial de las santas Justa y Rufina\") del XIV secolo in stile gotico isabellino poi modificata; la chiesa di San Giacomo Apostolo (\"Iglesia Parroquial de Santiago Apostol\") del XVIII secolo barocca; l'\"Ermita de San Ant\u00f3n\" del XVIII secolo in stile barocco; l'\"Iglesia del Carmen\", chiesa barocca del XVIII secolo; i monasteri neoclassici della Visitazione e di Nostra Signora di Monserrate, il Monastero di Sant'Anna del 1594 con annessa chiesa barocca; i palazzi nobiliari barocchi \"de la condesa de Via manuel\", \"de los condes de Luna\", \"del baron de la Linde\", \"del marques de Rafal\", \"del marques de Arueva\", il Palazzo vescovile barocco del XVIII secolo; la \"Torre del Cabo Roig\" del XVI secolo a difesa degli attacchi dei pirati; la \"Lonja municipal\", magazzino municipale, costruzione metallica del XX secolo; il \"Molino de la ciudad\" del 1902-1905 costruito sopra un mulino del XVIII secolo; il \"sistema idraulico\" arabo con pozzi e ruote per la sollevazione dell'acqua modificato nel XVIII secolo; il \"Seminario diocesiano de San Miguel\" del XVIII secolo; i resti delle case-torri di \"Casiniello\", \"de calle Torreta,\" e \"de Embergones\" quest'ultima di epoca almohade.\nPure interessante da vedere \u00e8 il \"Palmeral de San Ant\u00f3n\" palmeto dichiarato \"Paraje Pintoresco\" con tre coltivazioni irrigue a tre altezze diverse: in basso quella erbacea, poi quella degli alberi da frutta ed infine le palme da datteri.\nFeste.\nLe feste pi\u00f9 importanti sono quella del 17 luglio, anniversario della \"Reconquista\" cristiana, in cui oltre ai balli e alla musica si svolge una rappresentazione in costumi storici di episodi della rivalit\u00e0 fra cristiani e musulmani e quella dell'8 settembre della Vergine di Monserrat. Le celebrazioni della Settimana Santa sono state dichiarate \"de Inter\u00e9s Turistico Nacional\" e si svolgono secondo i canoni tradizionali."}
{"id": "781196", "revid": "115233", "url": "https://it.wikipedia.org/wiki?curid=781196", "title": "Epoch\u00e9", "text": ""}
{"id": "781197", "revid": "110157", "url": "https://it.wikipedia.org/wiki?curid=781197", "title": "Kashima Shinden Jikishinkage-ry\u016b", "text": ", o pi\u00f9 brevemente , \u00e8 una tradizionale scuola di spada (kory\u016b kenjutsu) sviluppatasi in Giappone nell'alto periodo Sengoku.\n\u00c8 una delle antiche arti marziali giapponesi che sono praticate ancora oggi.\nUna traduzione sommaria del termine \u00e8 la seguente:\nStoria.\nJikishinkage-ry\u016b deriva dalle antiche scuole di scherma affermatesi tra il tardo periodo Muromachi e l'alto periodo Sengoku - tra la fine del XV e l'inizio del XVI secolo - presso il santuario di Kashima grazie a .\nLa scuola Jikishinkage discende direttamente da due diverse scuole: Kage Ryu e Shinkage Ryu. Kage Ryu (o \"scuola dell'ombra\") fu fondata nel 1490 dal samurai Aizu Iko, che perfezion\u00f2 il proprio stile e lo diffuse in Giappone. Tuttavia \u00e8 noto che, nel 1525, un altro samurai chiamato Kumizume Ise no Kami Nobutsuno (1508-1548) insegnava un proprio stile di kenjutsu come forma derivata del Kage-ry\u016b, che egli chiamava Shinkage-ry\u016b (o \"nuova scuola della ombra\"). Jikishinkage-ry\u016b \u00e8 la \"nuovissima scuola dell'antica ombra\", e ci\u00f2 denoterebbe rispetto verso gli antichi maestri. Matsumoto Bizen no Kami Naukatsu fu un famoso maestro di kenjutsu e fond\u00f2 una propria scuola che dapprima chiam\u00f2 Kashima Shin-ry\u016b, poi Kashima Shinden Jikishinkage-ry\u016b. Queste scuole sono ancor oggi praticate e secondo diverse varianti.\nIl 14\u00b0 grande maestro di Jikishinkage-ry\u016b Kenjutsu fu il famoso spadaccino Kenkichi Sakakabira (1830-1894), guardia personale dello Sh\u014dgun. I suoi due migliori discepoli furono Matsudaira Yasutoshi e Yamada Jirokichi (1863-1930); entrambi studiarono gli stili pi\u00f9 tradizionali del Jikishinkage-ry\u016b. Il miglior allievo di Yasutoshi fu Makita Shigekatsu (1849-1914), giovane discendente di una famiglia di samurai dello Hokkaid\u014d, il cui nome insieme alla scuola Jikishinkage, divennero famosi durante la guerra civile giapponese del 1867-1868 (la guerra Boshin). Oltre che di spada egli fu anche un esperto praticante di Kyudo, l'arte marziale giapponese dell'arco. Shigekatsu eredit\u00f2 il titolo di grande maestro di Jikishinkage-ry\u016b, ma la guerra in cui combatteva contro l'imperatore era una causa destinata a fallire. La casta dei samurai fu infatti sciolta e Shigekatsu dovette fuggire. Quando torn\u00f2 in Hokkaid\u014d apr\u00ec un proprio dojo, detto Jikishin Kan Dojo, e insegn\u00f2 diverse arti marziali, non solamente il Kenjutsu. Il suo dojo divenne famoso nonostante la messa al bando, nel 1876, dell'uso di portare la katana.\nDopo la sua morte, nel 1914, il villaggio di Atsuta eresse in sua memoria un obelisco di granito nero, che esiste ancora oggi. La tradizione familiare \u00e8 stata portata avanti da un discendente di Shigekatsu, Kimiyoshi Suzuki (n. 1934), che \u00e8 maestro di Goju Ryu Karate (vedi stili del karate) e di Jikishinkage-ry\u016b.\nCaratteristiche.\nLo stile della scuola Jikishinkage ha notevoli diversit\u00e0 rispetto al kend\u014d moderno:\nI praticanti di Jikishinkage-ry\u016b utilizzano sia \u014ddachi (grande spada) che kodachi (spada corta).\nKata.\nI tradizionali kata di Jikishinkage-ry\u016b sono 5:\nHojo.\nHojo \u00e8 il classico primo kata di Jikishinkage-ry\u016b. I praticanti di solito usano bokken (una spada di legno da allenamento), ma si pu\u00f2 usare anche shinken (una spada vera). Il kata si compone di quattro parti, che corrispondono alle stagioni. Ogni stagione, aprendosi con Kamihanen e chiudendosi con Shimohanen, si compone di 6-8 waza (movimenti), ma ciascuna ha una propria cadenza nei movimenti, nei passi, nel respiro, nel kiai, ecc., e richiama i motivi e le simbologie specifiche che essa rappresenta.\nSi inizia con \"haru no tachi\" (primavera), che si esegue in modo fluido e vivace, accompagnata da forti kiai. Il k\u014dan (principio guida) della primavera \u00e8 \"hasso happa\" (otto direzioni), essa richiama temi come la vita che accelera, l'infanzia, il mattino, il riscaldarsi del giorno.\n\"Natsu no tachi\" (estate) ha movimenti esplosivi ed intensi. Il koan \u00e8 \"itto ryu dan\" (tagliando il tuo ego). Richiama i temi della vita che corre veloce, la giovinezza, il pomeriggio, la calura.\n\"Aki no tachi\" (autunno) ha un ritmo variabile che simboleggia il cambiamento, come dice il suo koan: \"uten satan\" (tempo di cambiamento). I temi richiamati sono la vita che rallenta, la maturit\u00e0, la sera, il raffreddarsi del giorno al crepuscolo.\n\"Fuyu no tachi\" (inverno) ha movimenti lenti ma solidi. Il koan \u00e8 \"chotan ichimi\" (lungo e corto sono uno), che indicherebbe che vita e morte in questa stagione sono la stessa cosa. L'inverno richiama temi della lentezza, la vecchiaia, la notte, il freddo.\nNelle quattro stagioni, dopo \"kamihanen\" e \"shimohanen\", entrambi i praticanti assumono la postura detta \"nio dachi\" che \u00e8 stata descritta sopra. Essa si riferisce alle due divinit\u00e0 guardiane del buddismo dette \"nio\" e rappresentate come grandi statue all'entrata di alcuni antichi tempi giapponesi. La statua di destra \u00e8 Misshaku Kongo, che ha la bocca aperta a rappresentare la vocalizzazione della prima lettera del sanscrito, la \"a\". Naraen Kongo \u00e8 la statua di sinistra, che ha la bocca chiusa a rappresentare la vocalizzazione dell'ultima lettera del sanscrito, la \"um\". Queste due vocali simboleggerebbero l'inizio e la fine di ogni cosa, cos\u00ec come si nasce aprendo la bocca e gridando una \"a\" , e si muore serrando la bocca e sospirando un \"um\". Analogamente all'Alpha e Omega della cristianit\u00e0, esse sarebbero rappresentazione della totalit\u00e0 e unicit\u00e0 del creato. Dalla contrazione dei due suoni scaturirebbe Aum, il nome sanscrito di Dio. Il simbolismo che sta dietro a queste posture e a questi suoni \u00e8 assai importante per il kata Hojo.\nT\u014dn\u014d / Fukuro Shinai.\nT\u014dn\u014d (fukuro shinai) \u00e8 il secondo kata di Jikishinkage Ryu. Si compone di 14 parti articolate in 6 gruppi, di cui il primo di 4 parti e gli altri di 2 parti. Ogni parte ha circa 4 movimenti. Il Kata si caratterizza per movimenti molto veloci. Uchitachi e shitachi usano fukuro shinai (spada di bamb\u00f9).\nKodachi no kata.\nKodachi \u00e8 il terzo kata di Jikishinkage Ryu, che consta di 6 parti. Shitachi usa una grossa e pesante kodaci (spada corta) di legno, mentre uchitachi un normale bokuto (bokken) da kend\u014d o fukuro shinai.\nHabiki no kata.\nIl quarto kata \u00e8 Habiki no kata: quasi una miscela di concetti derivati da Hojo e T\u014dn\u014d. \u00c8 formato da quattro parti che sono la versione \"ura\" (\"dietro\") di Hojo. Shitachi e uchitachi usano shinken. Una caratteristica \u00e8 che portando l'affondo dei colpi di taglio i praticanti concludono su un piede solo.\nMarubashi no kata.\nMarubashi \u00e8 il kata pi\u00f9 avanzato; si distingue per un difficile tipo di kiai e per i movimenti estremamente sottili, tanto che un osservatore casuale pu\u00f2 avere l'impressione che durante il kata non stia accadendo nulla. Si pratica con shinken (spada vera): shitachi usa kodachi (spada corta) e uchitachi usa \u014ddachi (spada lunga). Pare che Marubashi fosse un kata segreto, ma non \u00e8 chiaro quando effettivamente esso sia stato svelato. In ogni caso, \u00e8 descritto con testo e fotografie assieme ai quattro precedenti kata in un libro di Yamada Jirokichi pubblicato nel 1927."}
{"id": "781204", "revid": "1745361", "url": "https://it.wikipedia.org/wiki?curid=781204", "title": "Orseide", "text": "Orseide () \u00e8 un personaggio della mitologia greca, era una ninfa naiade della Tessaglia e progenitrice degli Elleni.\nMitologia.\nSpos\u00f2 Elleno, dal quale ebbe i figli Doro, Eolo e Xuto che divennero i capostipiti delle popolazioni del Peloponneso."}
{"id": "781207", "revid": "106908", "url": "https://it.wikipedia.org/wiki?curid=781207", "title": "Borlenghi", "text": ""}
{"id": "781215", "revid": "1793900", "url": "https://it.wikipedia.org/wiki?curid=781215", "title": "Geografia dello Zimbabwe", "text": "Lo Zimbabwe \u00e8 uno Stato situato nell'Africa Orientale. Non ha sbocchi sul mare, ma \u00e8 attraversato da lunghi e importanti fiumi come lo Zambesi e il Limpopo, affiancati da affluenti vari, e da molti altri corsi d'acqua. Di fatto l'acqua non manca, nonostante alcune province soffrano di siccit\u00e0, anche per i cambiamenti climatici contemporanei: sono presenti anche le risorse date dai laghi, in particolare il Kariba, lungo bacino che genera le imponenti cascate Vittoria. Gli splendidi ambienti naturali rendono lo Zimbabwe uno dei paesi pi\u00f9 visitati dell'Africa, una meta turistica ambita. Complici anche il buon clima, dato dall'elevata altitudine di determinate zone, e una buona presenza di parchi nazionali, lo Zimbabwe ha saputo ben attirare i visitatori stranieri: la protezione dell'ambiente \u00e8 una priorit\u00e0 anche economica. Ma agli ambienti intatti offerti dalla natura africana e dalla sua folta fauna, si affianca la modernit\u00e0 dei centri urbani: la capitale Harare \u00e8 una delle citt\u00e0 pi\u00f9 avanzate e moderne del continente africano, con un gran numero di grattacieli ed edifici avveniristici; anche altre citt\u00e0 sono molto occidentalizzate e all'avanguardia per architettura e vita cittadina.\nDati generali.\nConfini.\nConfina a nord con lo Zambia per 797\u00a0km, a nord-est e ad est con il Mozambico per 1.231\u00a0km, a sud con il Sudafrica per 225\u00a0km e a ovest con il Botswana per 813\u00a0km. Il confine con lo Zambia \u00e8 per gran parte segnato dal fiume Zambesi e dal lago Kariba, mentre quello col Sudafrica \u00e8 quasi sempre attraversato dal fiume Limpopo.\nSuperficie.\nLo Stato ha un'estensione di 390.580\u00a0km\u00b2, 3.910 dei quali sono costituiti da acque interne.\nMorfologia.\nLo Zimbabwe \u00e8 compreso tra le vallate del Limpopo e dello Zambesi, il suo territorio si presenta come un grande altopiano con una sezione centrale, chiamata Alto Veld, pi\u00f9 elevata, pi\u00f9 di 1200 metri, che si estende da nord-est a sud-ovest. Verso le vallate del Limpopo e dello Zambesi si ha invece il Basso Veld, che per altitudine non supera i 700 metri, infine il Medio Veld ha altezze comprese tra 700 e 1200 metri. Il Medio Veld occupa la parte occidentale con l'altopiano Mafungabusi, abbastanza esteso.\nNella parte orientale del paese si trovano i monti Inyanga, con cime oltre i 2.500 metri: il monte pi\u00f9 alto \u00e8 l'Inyangani, 2597 metri. \u00c8 proprio nella parte orientale che si concentrano le poche foreste sempreverdi, mentre il resto del territorio \u00e8 coperto da savane o foreste piuttosto rade.\nQueste zone desertiche a clima torrido costituiscono spesso una buona attrattiva turistica.\nIl territorio dello Zimbabwe fa parte della zolla continentale dell'Africa meridionale e presenta masse cristalline archeozoiche ricoperte in seguito da sedimenti; a causa delle vicende tettoniche che interessano la porzione di zolla corrispondente al territorio dello Zimbabwe, si \u00e8 sviluppata un'attivit\u00e0 vulcanica, la quale a sua volta ha provocato la formazione di giacimenti diamantiferi, numerosissimi in tutto il paese.\nIdrografia.\nGran parte del territorio dello Zimbabwe \u00e8 compreso nel bacino del fiume Zambesi che scorre sul confine settentrionale con lo Zambia ed \u00e8 alimentato da numerosi affluenti che scendono dall'altopiano diretti da sud-ovest verso nord-est.\nGli affluenti principali sono il Gwayi (circa 300\u00a0km) e il Sanyati (circa 500\u00a0km). Lungo il suo corso forma le cascate Vittoria, di spettacolare bellezza. Il lago pi\u00f9 importante \u00e8 certamente il Kariba, le cui acque vengono divise con lo Zambia, visto che il lago si trova al confine tra lo Zimbabwe e questo Stato. Lungo 220 chilometri e largo non pi\u00f9 di 40, il Kariba ha una profondit\u00e0 massima di 97 metri. Sulle sue sponde sia lo Zambia che lo Zimbabwe cercano di incrementare il turismo, nello straordinario ambiente naturale della zona. Non a caso nello Zimbabwe il parco nazionale Lake Kariba protegge l'area del lago e riceve molti visitatori, attestandosi come un luogo di richiamo per i turisti. Da segnalare a sud-est il lago Kyle, vicino Masvingo. La parte meridionale del paese \u00e8 attraversata da numerosi fiumi, nel nord i corsi d'acqua per\u00f2 non mancano, e spesso le loro acque bagnano anche il Mozambico. Tra questi il pi\u00f9 noto \u00e8 il Mazowe, che passa non lontano da Harare e molto vicino a Chitungwiza.\nUna piccola parte del territorio, situata nella parte nord-occidentale, appartiene al bacino del fiume Nata che disperde le sue acque nella pianura salata di Makgadikgadi.\nA sud il Limpopo, che nasce nell'Alto Veld, delimita il confine con la regione sudafricana del Transvaal. Questo fiume \u00e8 lungo 1600 chilometri, il secondo pi\u00f9 esteso dell'Africa Australe; nasce in Sudafrica per sfociare nell'Oceano Indiano in territorio mozambicano. L'area inferiore del suo bacino \u00e8 fertile, ne deriva una densit\u00e0 abitativa consistente: tuttavia questa zona \u00e8 anche interessata, talvolta, da catastrofiche alluvioni.\nClima.\nIl clima \u00e8 tropicale, ma l'altitudine contribuisce a rendere il clima pi\u00f9 favorevole. Presenta due stagioni, una secca da aprile a ottobre (inverno australe), l'altra piovosa tra novembre e marzo (estate australe). L'inverno australe \u00e8 la stagione migliore per visitare il paese. La temperatura varia a seconda della fascia di altitudine, per cui si hanno escursioni termiche ridottissime nell'alto e nel medio Veld, mentre si ha un'accentuazione nello scarto tra temperatura invernale ed estiva nel basso Veld; le precipitazioni, che si concentrano soprattutto nell'Alto Veld, sono tali da permettere un'agricoltura non irrigata, caratteristica molto importante per uno Stato africano. Le precipitazioni hanno una media annua di 700\u00a0mm, si concentrano nei mesi estivi. Tuttavia i cambiamenti climatici degli ultimi anni stanno mutando negativamente la situazione. La zona del Basso Veld pare soggetta a desertificazione e le temperature tendono ad aumentare.\nGeografia politica.\nDa un punto di vista amministrativo il paese \u00e8 diviso in 8 province pi\u00f9 due citt\u00e0 con status di provincia (Harare e Bulawayo). A loro volta le province sono divise in 59 distretti e 1.200 comuni costituiti da diversi villaggi.\nI dati sulla popolazione della tabella seguente sono riferiti al censimento del 18 agosto 2002.\nLe province di Matabeleland North, Matabeleland South, Midlands, Masvingo e Manicaland hanno problemi di insufficienza alimentare e siccit\u00e0, la capitale Harare \u00e8 disperata per la mancanza di acqua e il rischio di epidemie, la rete elettrica copre solo met\u00e0 della citt\u00e0 a causa di gravi malfunzionamenti. Vista la crisi degli ultimi anni, anche lo Zimbabwe \u00e8 stato attraversato dal processo di degrado urbano che riguarda anche altre parti dell'Africa.\nCitt\u00e0 principali.\nLe citt\u00e0 di Harare e Bulawayo sono le pi\u00f9 importanti dello Stato e godono dello status di province. Harare \u00e8 la capitale, il centro amministrativamente e politicamente pi\u00f9 importante, ospita l'Universit\u00e0 dello Zimbabwe ed \u00e8 inoltre uno snodo commerciale di notevole rilievo. Bulawayo \u00e8 invece la citt\u00e0 pi\u00f9 importante dal punto di vista economico, si trova nella parte meridionale del paese e grazie alla sua vicinanza col Sudafrica \u00e8 un ottimo snodo ferroviario, centro anche di un buon numero di industrie. Altri centri di rilievo sono Mutare, Gweru, Masvingo, Hwange e Chitungwiza. Tra questi \u00e8 particolarmente importante Mutare, buon centro economico, commerciale e soprattutto turistico, grazie ai parchi nazionali presenti nelle vicinanze.\nGeografia Umana.\nPopolazione.\nLo Zimbabwe ha 12.576.742 abitanti, numero che \u00e8 andato aumentando continuamente, anche se la crescita demografica \u00e8 in fase di forte rallentamento. La natalit\u00e0 \u00e8 in diminuzione e la mortalit\u00e0 in crescita, quindi \u00e8 ovvio che ci sia stato un ridimensionamento dell'incremento della popolazione. La densit\u00e0 popolativa \u00e8 di 32 ab/km, con la popolazione concentrata per il 64,1% nelle campagne, cifra per\u00f2 destinata a diminuire (poco tempo prima era al 64,7%). Nelle campagne la densit\u00e0 \u00e8 quindi molto minore che nelle citt\u00e0. Con un'alta mortalit\u00e0 infantile (81 su mille) e una speranza di vita bassa (37 anni), lo Zimbabwe si posiziona mediocremente nella classifica dell'indice di sviluppo umano, ma l'analfabetismo \u00e8 basso (10%) e il reddito pro capite buono (2607$). La popolazione \u00e8 molto giovane, il 60% ha meno di 15 anni.\nEtnie.\nL'etnia prevalente \u00e8 quella bantu, di cui fa parte circa il 98% della popolazione, e la principale minoranza \u00e8 quella bianca, che si attesta al 2% circa. In realt\u00e0 in epoca coloniale la migrazione di bianchi era stata molto massiccia, ma in seguito hanno abbandonato il paese, specie dopo la controversa riforma agraria del 2000: la loro percentuale \u00e8 quindi diminuita moltissimo negli ultimi venti anni. I bianchi erano in massima parte inglesi o comunque britannici, non sono mancati per\u00f2 genti provenienti da altri paesi europei, quasi tutti investitori stranieri. Gli inglesi si dedicano ancora oggi, cos\u00ec come facevano quelli che se ne sono andati, quasi tutti all'agricoltura e vengono generalmente denominati \"white farmers\". Generalmente sono molto esperti di agricoltura e le rendite delle loro propriet\u00e0 buone. La maggioranza bantu appartiene per gran parte ai gruppi MaShona e MaTabele. L'antica civilt\u00e0 pi\u00f9 importante dello Zimbabwe, quella Monomotapa, era appunto costituita da MaShona, venuti da nord nel XV secolo e in seguito assoggettati dai Roswi due secoli dopo. Nel XIX secolo sono invece giunti da sud i MaTebele, che hanno conquistato la regione: essi hanno formato l'ultima civilt\u00e0 indigena prima dell'arrivo degli esploratori europei. Osservando la tabella di sopra si nota che le regioni di Mashonaland e Matabeleland prendono nome da questi due gruppi etnici, entrambi bantu. Il nome non \u00e8 casuale, ma riflette l'effettiva concentrazione etnica: nella prima regione abitano in prevalenza i MaShona e nella seconda in prevalenza i MaTabele.\nOggi stabilire con esattezza la percentuale di queste due etnie sulla popolazione non \u00e8 molto facile, le stime attuali sono lievemente incerte, ma rendono comunque bene l'idea della distribuzione etnica.\nI gruppi etnici neri costituiscono circa il 98% della popolazione. Essi sono:\nAltri gruppi etnici costituiscono esigue minoranze. Essi sono:\nReligione.\nCirca il 40% della popolazione pratica l'animismo o altre credenze tradizionali, la restante parte segue la religione cristiana, di varie confessioni; spesso per\u00f2 cristianesimo e culti indigeni vengono fusi. I cattolici rappresentano all'incirca il 10% dei credenti, i musulmani l'1%. I culti indigeni incominciarono a perdere il loro ruolo dominante quando i reali dell'Impero Monomotapa vennero a contatto con i portoghesi all'inizio del XVI secolo: gli iberici ebbero un tale grado di influenza da convertire al cristianesimo le figure pi\u00f9 importanti dell'impero. Con le invasioni seguenti e l'ascesa di un nuovo impero, quello MaTabele, i culti tradizionali rimasero in vita coinvolgendo massima parte della popolazione indigena. Con l'inizio dell'epoca coloniale e le conquiste di Cecil Rhodes il contesto religioso cambi\u00f2 completamente; una volta persa l'indipendenza, nello Zimbabwe vi fu una cristianizzazione generale, che ancora oggi riveste la popolazione. Presso le comunit\u00e0 di villaggio le antiche credenze animistiche sono per\u00f2 di pratica ancora molto frequente.\nLingue.\nLa lingua ufficiale \u00e8 l'inglese, tuttavia questa lingua \u00e8 quella nativa solo per i bianchi e i cape coloured, che messi insieme formano non pi\u00f9 del 2,5% della popolazione. Inoltre questi sono in costante diminuzione negli ultimi anni a causa della loro emigrazione verso altri paesi, motivata dalla difficile situazione interna. Il fatto che l'inglese sia la lingua ufficiale, nonostante sia quella originaria per un numero sempre pi\u00f9 esiguo di persone, \u00e8 da attribuirsi al passato coloniale: essendo lo Zimbabwe un possedimento britannico, l'inglese divenne una lingua cosiddetta veicolare: cio\u00e8 quella base nell'economia, nella politica e nei mezzi di comunicazione. Dunque per esigenza la componente nera dovette apprendere la nuova lingua, senza la quale non avrebbe potuto comunicare con i colonizzatori e integrarsi nella societ\u00e0.\nSono molto parlati i linguaggi delle due principali etnie: la lingua Shona e la lingua MaTabele, parlate rispettivamente dal 76% e dal 18% degli zimbabwesi. La lingua Shona ha una ricca tradizione orale, presente nel primo racconto scritto in lingua Shona, \"Feso\" di Solomon Mutswairo, pubblicato nel 1956. Adesso i mezzi di comunicazione si esprimono, oltre che in inglese, anche in queste altre due lingue. Nelle citt\u00e0 l'inglese \u00e8 la lingua dominante, mentre nelle aree rurali \u00e8 meno conosciuto e hanno un uso pi\u00f9 corrente le lingue indigene. L'inno nazionale, \"Kalibusiswe Ilizwe leZimbabwe\", \u00e8 espresso in lingua MaTabele settentrionale. In Shona il nome dell'inno \u00e8 \"Simudzai Mureza wedu WeZimbabwe\", la traduzione inglese del titolo \u00e8 \"Blessed be the Land of Zimbabwe\", in italiano \"Sia benedetta la terra dello Zimbabwe\".\nAmbiente.\nIl 14,5% (2005) del territorio \u00e8 totalmente/parzialmente protetto. Questo ottimo dato \u00e8 dovuto alla grande attenzione riservata all'ambiente anche prima dell'indipendenza: riservare la natura si \u00e8 dimostrato importantissimo per incrementare il turismo, che infatti poggia soprattutto sui parchi nazionali e in generale sull'ambiente. Lo Zimbabwe \u00e8 uno dei paesi pi\u00f9 visitati di tutto il continente.\nFlora e fauna.\nLa flora e la fauna dello Zimbabwe sono spettacolari, tra le pi\u00f9 rinomate dell'Africa per variet\u00e0 e rarit\u00e0 delle specie protette. \nA fronte dell'avanzare delle coltivazioni, il manto forestale ha ceduto terreno provocando anche un impoverimento della fauna; la vegetazione \u00e8 per lo pi\u00f9 costituita da rade foreste decidue (\"tree Veld\") e nella parte con meno precipitazioni da savana nella quale prevalgono le acacie e i baobab. Nella parte orientale troviamo per\u00f2 delle rigogliose foreste sempreverdi. Lungo lo Zambesi si ha la foresta a galleria. Attualmente la fauna sopravvive nei parchi naturali, dove vivono elefanti, leoni, ippopotami, antilopi eccetera. L'inverno australe \u00e8 la migliore parte dell'anno per poter vedere gli animali.\nLa protezione dell'ambiente, iniziata alla fine degli anni venti con l'istituzione di nove riserve e un parco nazionale. Nel 1949 fu istituito il Hwange National Park, (1.456.000 ettari). \nNel 1975 fu approvata una nuova legge che istitu\u00ec, accanto ai parchi naturali e le riserve, nuove tipologie di aree protette come le riserve botaniche, i santuari e le aree safari.\nLa gestione delle aree protette \u00e8 affidata al Ministero delle risorse naturali e del turismo.\nI parchi nazionali del paese sono dieci:"}
{"id": "781219", "revid": "287204", "url": "https://it.wikipedia.org/wiki?curid=781219", "title": "Monastero di San Salvatore (Pavia)", "text": "Il monastero di San Salvatore fu un antico monastero di Pavia.\nStoria.\nIl monastero sorgeva presso l'attuale basilica del Santissimo Salvatore, comunemente detta di San Mauro, in via della Riviera, e si estendeva nell'area oggi occupata dalla caserma dell'ex Genio militare. Si trova in una posizione strategica in quanto posto su un tratto della via Francigena che collegava Roma alla Francia, era inoltre vicino al porto di Santa Sofia sul Ticino, a ovest, tra la citt\u00e0 e l'attuale comune di Torre d'Isola.\nLa Chiesa dedicata al Salvatore fu fondata nel 657 dal re longobardo Ariperto I (Historia Langobardorum, IV 51), e probabilmente accanto alla Chiesa sorse un primo oratorio o monastero in cui vi operarono i monaci di san Colombano di Bobbio che gestivano altri monasteri e chiese sia a Pavia che nei dintorni, come il Monastero di San Pietro in Ciel d'Oro. Si riferisce infatti che nel 924, durante l'assedio al termine del quale gli Ungari assediarono Pavia, i monaci dovettero abbandonare il monastero per mettersi in salvo.\nIl complesso di San Salvatore scompare dalle fonti scritte per tutta l\u2019et\u00e0 carolingia e post-carolingia sino alla seconda met\u00e0 del X secolo, quando con santa Adelaide (regina consorte d'Italia (dal 947 al 950, come moglie di Lotario II d'Italia, e successivamente dal 962 al 973, come moglie di Ottone I) il monastero fu rifondato divenendo uno dei principali enti ecclesiastici \u201cdinastici\u201d dell\u2019impero ottoniano.\nNon \u00e8 stato trovato l\u2019atto di fondazione del monastero (che dovrebbe risalire al 971-972 d.C.), ma solo di una serie di successivi diplomi di conferma rilasciati dal figlio di Adelaide, Ottone II (982), dall\u2019imperatrice stessa a pochi mesi dalla propria morte (12 aprile 999) e da suo nipote Ottone III (6 luglio 1000, subito dopo la morte della nonna). A questo primo gruppo di diplomi fanno seguito le conferme concesse al monastero da Arduino (1002) e da Enrico II (1014).\nLa serie di documenti delineano la nuova struttura istituzionale e fondiaria del monastero. San Salvatore \u00e8 infatti posto sotto la diretta protezione apostolica, ovvero del vescovo di Roma, garantendogli in tal modo l\u2019esenzione dal controllo giurisdizionale del vescovo di Pavia e dal pagamento delle decime a lui dovute. Viene poi concesso il privilegio dell\u2019elezione dell\u2019abate da parte dei monaci e il diritto di battesimo nella propria chiesa, normalmente riservato alle chiese episcopali: i diplomi imperiali inoltre concedono al monastero una quarantina circa di corti rurali sparse nell\u2019Italia settentrionale e l\u2019immunit\u00e0, ossia il divieto ai rappresentanti del potere pubblico di amministrare la giustizia ed esigere le imposte nei suoi possedimenti. Tali provvedimenti sottraggono dunque completamente il monastero al controllo del vescovo di Pavia, rendendolo inoltre uno dei maggiori proprietari terrieri della capitale del regno.\nAdelaide dot\u00f2 il monastero di rendite terriere, come dimostrano le menzioni dei lasciti di Adelaide a San Salvatore nella vita di Adelaide composta da Odilone di Cluny e nella vita di san Maiolo redatta da Siro. La dotazione comprendeva, fra l'altro, le corti regie di Corana e Corteolona, Monticelli Pavese, Valeggio, Garlasco, Borgo San Siro, Fresonara, Pasturana, Novi Ligure (situati per lo pi\u00f9 nelle province di Pavia e Alessandria). Re e imperatori (Ottone II, Arduino, Enrico II, Corrado II, Enrico IV e Federico I) continueranno a confermare e ampliare le prerogative del monastero. Adelaide chiam\u00f2 i monaci dell'ordine riformato dei Cluniacensi che contribuirono con san Maiolo di Cluny alla crescita del complesso di San Salvatore. Pur essendo fin dalle origini legato all'ambito cluniacense, San Salvatore per\u00f2 non dipendeva dall'abbazia di Cluny.\nTra XI e XII secolo San Salvatore gode di una grande base fondiaria e potenzialit\u00e0 economica. La fondazione imperiale garantisce la sua prosperit\u00e0, come testimoniato dai diplomi imperiali emanati da Arduino nel 1002, Enrico II nel 1014, Corrado II nel 1026 ed Enrico IV nel 1077, i quali garantivano inoltre il monastero da ogni ingerenza di poteri esterni, soprattutto da parte del vescovo di Pavia. Tra XI e XII secolo nasce una controversia tra il vescovo (che tenta di aumentare l'influenza sui monasteri) e San Salvatore sul diritto di battesimo accordato (o usurpato) dal monastero. La disputa si risolse con la vittoria di San Salvatore, che nel 1102 riceve una bolla di conferma emanata da papa Pasquale II che conferma l\u2019elezione dell\u2019abate da parte dei monaci, le esenzioni dalle decime episcopali, il diritto di battesimo nella chiesa e la diretta dipendenza del monastero da Roma, provvedimento successivamente confermato da Callisto II nel 1120, Innocenzo II nel 1132, Eugenio III nel 1145 e Urbano III nel 1186\nIl monastero ha dato ospitalit\u00e0 a re e imperatori. Quando i pavesi nel 1024 distrussero il palazzo reale situato in citt\u00e0, il monastero fu sede provvisoria dell'amministrazione regia, nel 1155 ospit\u00f2 Federico Barbarossa, incoronato poi re nella basilica di San Michele maggiore, e nel 1248 accolse l\u2019imperatore Federico II.\nIl monastero di San Salvatore declin\u00f2 sotto la pressione dei Comuni e delle Signorie, perdendo temporaneamente o definitivamente molte delle signorie feudali e dei beni terrieri.\nNel 1446 il papa Eugenio IV un\u00ec il monastero di San Salvatore alla congregazione benedettina cassinese di Santa Giustina in Padova.\nLa Chiesa fu ricostruita completamente tra il 1497 e il 1511 in forme tardo-gotiche o protorinascimentali (su progetto forse di Giovanni Antonio Amadeo) e in contemporanea i lavori di rifacimento riguardarono anche il monastero. Con la ricostruzione la Chiesa che originariamente si ritiene avesse il classico orientamento est-ovest, assunse l'anomalo orientamento sud-nord direttamente affacciato sulla strada, in quanto la chiesa era posta sulla importante e frequentata via Francigena. Conserva al suo interno numerosi affreschi di Bernardino Lanzani dei primi anni del XVI secolo.\nDue lapidi commemorative ricordano che nel 1585 vennero traslate nella chiesa le ceneri di Ariperto e di Adelaide.\nTra il 1777 ed il 1779 il governo austriaco promosse la creazione, all'interno del monastero, della Tipografia del Regio Imperial Monastero di S. Salvatore, affidata ai monaci, ma finanziata dal governo e dotata di moderne attrezzature. La tipografia lavor\u00f2 soprattutto al servizio dell'Universit\u00e0 di Pavia, ma venne chiusa negli anni '90 del Settecento.\nNel 1782 il monastero fu soppresso, e nel 1860 e venne occupato da una caserma dei pontieri. Anche la Chiesa fu sconsacrata, per essere riaperta al culto il 21 marzo 1901 come basilica del Santissimo Salvatore (detta anche San Mauro).\nProgetto di recupero parziale.\nL'11 maggio 2016 la Parrocchia di San Salvatore ha comprato dalla Cassa Depositi e Prestiti, a cui l'edificio era stato conferito dal demanio, il cosiddetto chiostro piccolo, il corpo di fabbrica a forma di L, la cui ala pi\u00f9 lunga corre parallela alla chiesa. Il chiostro piccolo si sviluppa sul lato opposto alla fiancata della chiesa e chiude una corte a rettangolo allungato. Il portico \u00e8 stato ristrutturato nel primo settecento, e costituisce la naturale prosecuzione del lato orientale, dello splendido portico cinquecentesco quadrangolare, che si trova nella parte sud del complesso. L\u2019edificio, \u00e8 in totale abbandono da una quindicina d\u2019anni dopo la chiusura della caserma.\nLa Parrocchia ha creato un'associazione di volontariato \"Piccolo Chiostro Onlus\" allo scopo di ristrutturare l'intera area per scopi assistenziali e culturali. Il progetto \u00e8 stato presentato alla citt\u00e0 il 29 ottobre 2016."}
{"id": "781220", "revid": "842", "url": "https://it.wikipedia.org/wiki?curid=781220", "title": "Apple Inc.", "text": ""}
{"id": "781232", "revid": "125187712", "url": "https://it.wikipedia.org/wiki?curid=781232", "title": "Calcolosi delle vie urinarie", "text": "La calcolosi delle vie urinarie, o urolitiasi, \u00e8 una condizione clinica caratterizzata dalla presenza di uno o pi\u00f9 calcoli di dimensioni variabili, contenuti all\u2019interno delle cavit\u00e0 escretrici del sistema urinario, dai calici, all'interno del rene, all\u2019uretra.\nQuando \u00e8 formata da cristalli di dimensioni molto ridotte, come granelli di sabbia, prende il nome di renella, ed \u00e8 formata soprattutto da urati e fosfati.\nI calcoli urinari si formano tipicamente nel rene e possono spostarsi all'interno del apparato urinario fino a lasciare l'organismo insieme al flusso di urina. Un piccolo calcolo pu\u00f2 passare senza causare sintomi. Se un calcolo diventa pi\u00f9 grande di 5 millimetri, pu\u00f2 causare il blocco dell'uretere con un conseguente forte dolore nella parte bassa della schiena o dell'addome. Un calcolo pu\u00f2 anche essere causa di sangue nelle urine, vomito e minzione dolorosa. Circa la met\u00e0 delle persone che hanno sofferto di questa condizione, avr\u00e0 un altro calcolo entro i successivi dieci anni.\nLa maggior parte dei calcoli si formano a causa di una combinazione di fattori genetici e ambientali. I fattori di rischio includono elevati livelli di calcio nell'urina, l'obesit\u00e0, l'assunzione di alcuni alimenti, alcuni farmaci, gli integratori di calcio, l'iperparatiroidismo, la gotta e non bere liquidi a sufficienza. La diagnosi solitamente si basa sui sintomi, sull'esame delle urine e con tecniche di imaging biomedico. Anche gli esami del sangue possono essere utili.\nIn coloro che hanno avuto calcoli urinari, la prevenzione consiste nel bere liquidi in modo tale che si producano circa due litri di urina al giorno. Se questo non fosse sufficientemente efficace, possono essere prescritti diuretici tiazidici, citrati o l'allopurinolo. Si raccomanda di evitare bevande analcoliche contenenti acido fosforico (tipicamente le cole). Quando un calcolo non provoca sintomi, non \u00e8 necessario alcun trattamento. In caso contrario, la prima misura consiste nel controllo del dolore, grazie all'impiego di farmaci oppioidi o FANS. I calcoli pi\u00f9 grandi possono richiedere procedure come la litotrissia extracorporea o intracorporea.\nTra l'1% e il 15% delle persone nel mondo sono state colpite da calcolosi urinaria, in un certo punto della loro vita. Nel 2013, si sono verificati 49 milioni di casi, causando circa 15.000 decessi. A partire dal 1960, sono diventati pi\u00f9 comuni nel mondo occidentale. In generale, gli uomini sono pi\u00f9 colpiti rispetto alle donne. La calcolosi urinaria ha colpito gli esseri umani nel corso della storia; vi \u00e8 una descrizione di un intervento chirurgico per rimuoverli risalente al 600 a.C.\nStoria.\nL'esistenza di calcoli nelle vie urinarie \u00e8 stata scoperta migliaia di anni fa e la litotomia \u00e8 una delle prime procedure chirurgiche note. Nel 1901, un calcolo venne scoperto nel bacino di un'antica mummia egiziana datata al 4.800 a.C. Testi medici dell'antica Mesopotamia, dell'India, della Cina, della Persia, della Grecia e di Roma, menzionano tutti la condizione. Parte del giuramento di Ippocrate suggerisce che nella Grecia antica vi fossero chirurghi ai quali i medici inviavano i pazienti per la litotomia. Il trattato medico romano \"De Medicina\" di Aulo Cornelio Celso conteneva una descrizione della procedure e serv\u00ec come base per la sua messa in pratica fino al XVIII secolo.\nPersonaggi famosi che soffrirono di calcolosi urinaria includono: Napoleone I, Epicuro, Napoleone III, Pietro il Grande, Luigi XIV, Giorgio IV, Oliver Cromwell, Lyndon Johnson, Benjamin Franklin, Michel de Montaigne, Francis Bacon, Isaac Newton, Samuel Pepys, William Harvey, Herman Boerhaave e Antonio Scarpa.\nNuove tecniche nella litotomia hanno iniziato ad emergere a partire dal 1520, ma l'operazione rimase a lungo rischiosa. Dopo che Henry Jacob Bigelow rese popolare la tecnica della litolapassi nel 1878, il tasso di mortalit\u00e0 scese da circa il 24% al 2,4%. Tuttavia, altre tecniche di trattamento hanno continuato a contare un elevato livello di mortalit\u00e0, soprattutto tra gli urologi inesperti. Nel 1980, la Dornier MedTech ha introdotto la litotrissia extracorporea, in grado di rompere i calcoli tramite impulsi acustici, una tecnica che presto si diffuse su larga scala.\nEtimologia.\nIl termine \u201ccalcolo\u201d proviene dal latino \"calcolus\" che significa \"sasso\". \nUrolitiasi \u00e8 composto da \"\u03bf\u1f56\u03c1\u03bf\u03bd\", in greco \u201curina\u201d + \"-lith-\" che significa pietra e \"-iasis\" che significa malattia.\nLa litiasi (formazione di calcoli) nei reni \u00e8 chiamata nefrolitiasi, da \"nefro-\" che significa rene.\nEpidemiologia.\n\u00c8 una patologia piuttosto frequente, la prevalenza varia tra il 4% e il 20% nei paesi industrializzati e tra l'1% e il 5% in quelli in via di sviluppo. In Italia affligge in media il 6-9% della popolazione, con incidenze intorno a 100.000 nuovi casi l'anno e prevalenze di 250.000 casi/anno comprendendo le recidive. L'etnia sembra essere un fattore di rischio, con prevalenze maggiori tra uomini caucasici seguiti da ispanici, asiatici e afro-americani.\nRiguardo alla distribuzione per sesso, la nefrolitiasi risulta essere pi\u00f9 frequente nel sesso maschile - con un'incidenza da 3 a 1,5 volte maggiore - che in quello femminile, anche se in uno studio riferito al periodo 1976-1994 \u00e8 stata osservata una riduzione di questo divario negli Stati Uniti d'America, un fenomeno epidemiologico, quest'ultimo, non del tutto spiegato, anche se si sospetta un ruolo degli ormoni sessuali femminili nella diminuzione dell\u2019escrezione urinaria di ossalato. Altri fattori correlati con questa patologia sono l'et\u00e0, la dieta, la familiarit\u00e0, la geografia e il clima - con maggiore distribuzione nei Paesi caldi - l'occupazione lavorativa - gli addetti agli altiforni presentano maggiore incidenza - l'Indice di massa corporea (IMC).\nRiguardo al ruolo dell'apporto di liquidi e alle caratteristiche dell'acqua, \u00e8 ampiamente dimostrato che un abbondante apporto di acqua previene lo sviluppo della patologia. \u00c8 dibattuto, invece, il ruolo della durezza dell'acqua, intesa come concentrazione di calcio carbonato, da alcuni correlata a una maggiore escrezione dello stesso, per cui risulterebbe che l'assunzione di acque \"dure\" preverrebbe in modo pi\u00f9 efficace la calcolosi rispetto all'uso di acque \"morbide\", al contrario dell'opinione comune Risulta privo di sostegno la tesi secondo cui le acque in bottiglia prevengano dalla calcolosi pi\u00f9 di quelle della rete idrica servita dagli acquedotti cittadini.\nSegni e sintomi.\nIl segno distintivo di un calcolo che ostruisce l'uretere o la pelvi renale \u00e8 uno forte dolore intermittente che si irradia dal fianco all'inguine o alla coscia. Questo dolore, noto come colica renale, \u00e8 spesso descritto come una delle pi\u00f9 forti sensazioni dolorose conosciute. La colica renale causata da calcoli urinari \u00e8 comunemente accompagnata da stimolo urinario, irrequietezza, ematuria, sudorazione, nausea e vomito. Si tratta tipicamente di fitte della durata variabile tra i 20 e i 60 minuti, causate dalle contrazioni peristaltiche dell'uretere che tenta di espellere il calcolo. Il legame embrionale tra il tratto urinario, genitale e gastrointestinale \u00e8 alla base dell'irradiamento del dolore alle gonadi, cos\u00ec come la nausea e il vomito sono comuni. L'azotemia postrenale e l'idronefrosi possono essere osservate dopo l'ostruzione del flusso urinario in uno o entrambi gli ureteri. Il dolore nel quadrante inferiore sinistro a volte pu\u00f2 essere confuso con la diverticolite poich\u00e9 il sigma si sovrappone all'uretere e la posizione esatta del dolore pu\u00f2 essere difficile da isolare a causa della vicinanza di queste due strutture.\nEziopatogenesi.\nIl calcolo urinario \u00e8 un aggregato solido di varia forma e struttura che si deposita all'interno del rene o delle vie urinarie. La sua formazione \u00e8 dovuta, di solito, alla rottura di un delicato equilibrio mantenuto dalla funzione renale.\nI reni, infatti, per la loro funzione devono da un lato risparmiare acqua, dall'altro eliminare sostanze di vario genere di scarsa solubilit\u00e0, in continuo adattamento a situazioni diverse, di idratazione, di dieta, di clima, di terapia farmacologica, di attivit\u00e0 fisica.\nIn condizioni fisiologiche, la formazione di calcoli non avviene per la presenza nelle urine di sostanze che impediscono la precipitazione e la cristallizzazione dei sali di calcio e per effetto di altre che legano il calcio in complessi solubili.\nQuesti meccanismi non sempre garantiscono una protezione efficace.\nSe le urine si saturano di composti insolubili, si producono, in una prima fase, dei cristalli che aggregandosi fra loro danno origine al calcolo.\nIpocitraturia.\nL'ipocitraturia o bassa escrezione urinaria di citrato (definita come inferiore a 320\u00a0mg/giorno) pu\u00f2 essere causa di calcoli urinari fino ai 2/3 dei casi. Il ruolo protettivo del citrato \u00e8 legato a diversi meccanismi; infatti il citrato riduce la sovrasaturazione urinaria di sali di calcio formando complessi solubili con gli ioni di calcio e inibendo la crescita dei cristalli e l'aggregazione. La terapia con citrato di potassio o magnesio citrato di potassio, viene comunemente prescritta nella pratica clinica al fine di aumentare il citrato urinario e ridurre la velocit\u00e0 di formazione dei calcoli.\nSovrasaturazione di urina.\nQuando l'urina si sovrasatura (cio\u00e8 quando il solvente contiene pi\u00f9 soluto rispetto a quanto pu\u00f2 tenerne in soluzione) con una o pi\u00f9 sostanze calculogeniche (che formano i calcoli), un cristallo pu\u00f2 formarsi attraverso il processo di nucleazione. La nucleazione eterogenea (dove vi \u00e8 una superficie solida sulla quale un cristallo pu\u00f2 crescere) procede pi\u00f9 rapidamente rispetto alla nucleazione omogenea (dove un cristallo deve crescere in un mezzo liquido senza che vi sia una superficie solida), poich\u00e9 tale processo richiede meno energia. Aderendo alle cellule sulla superficie di una papilla renale, un cristallo pu\u00f2 crescere e aggregarsi in una massa organizzata. A seconda della composizione chimica del cristallo, il processo di formazione del calcolo pu\u00f2 procedere pi\u00f9 rapidamente quando il pH dell'urina \u00e8 insolitamente alto o basso.\nSovrasaturazione delle urine rispetto ad un composto calculogenico \u00e8 pH-dipendente. Ad esempio, ad un pH di 7,0, la solubilit\u00e0 dell'acido urico nelle urine \u00e8 di 158\u00a0mg/100 ml. Ridurre il pH a 5,0 diminuisce la solubilit\u00e0 dell'acido urico a meno di 8\u00a0mg/100 ml. La formazione di calcoli di acido urico richiede una combinazione di iperuricosuria (alti livelli di acido urico nelle urine) e basso pH delle urine; l'iperuricosuria da sola non \u00e8 associata con la formazione di calcoli di acido urico, se il pH delle urine \u00e8 alcalino. La sovrasaturazione delle urine \u00e8 necessaria, ma non sufficiente, per lo sviluppo di qualsiasi calcolo delle vie urinarie. \u00c8, tuttavia, probabile che sia la causa di fondo dei calcoli di acido urico e di cistina, ma quelli a base di calcio (soprattutto i calcoli di ossalato di calcio) possono avere un'eziologia pi\u00f9 complessa.\nGli inibitori della formazione di calcoli.\nL'urina normale contiene agenti chelanti, come il citrato, in grado di inibire la nucleazione, la crescita e l'aggregazione dei cristalli contenenti calcio. Altri inibitori endogeni comprendono la calgranulina (una proteina calcio legante della famiglia S-100), la proteina di Tamm-Horsfall, i glicosaminoglicani, l'uropontina (una forma di osteopontina), la nefrocalcina (una glicoproteina acida) e la protrombina F1 peptide. Al 2016, i meccanismi biochimici di azione di queste sostanze non sono ancora stati completamente chiariti. Tuttavia, quando queste sostanze scendono sotto le loro proporzioni normali, i calcoli possono formarsi da un aggregato di cristalli.\nUna assunzione alimentare sufficiente di magnesio e citrato inibisce la formazione di ossalato di calcio e i calcoli di fosfato di calcio; inoltre, magnesio e il citrato operano sinergicamente per inibire i calcoli urinari. L'efficacia del magnesio ad evitare la formazione di calcoli e la loro crescita \u00e8 dose-dipendente.\nFattori di rischio.\nLa disidratazione dovuta ad una bassa assunzione di liquidi \u00e8 un fattore importante nella formazione dei calcoli. Anche l'obesit\u00e0 \u00e8 uno dei principali fattori di rischio.\nUn elevato apporto alimentare di proteine animali, di sodio, di zuccheri raffinati, di fruttosio e sciroppo di fruttosio, di ossalato, di succo di pompelmo e di succo di mela, pu\u00f2 aumentare il rischio di formazione di calcoli urinari.\nI calcoli urinari possono derivare anche da una condizione metabolica di base, come ad esempio l'acidosi tubulare distale renale, la malattia di Dent, l'iperparatiroidismo, l'iperossaluria primaria, o il rene a spugna midollare. Tra il 3% e il 20% delle persone che soffrono di calcoli urinari, ha quest'ultima patologia.\nI calcoli urinari sono pi\u00f9 comuni nelle persone con malattia di Crohn; questa condizione \u00e8 correlata con iperossaluria e malassorbimento di magnesio.\nUna persona con calcoli urinari ricorrenti pu\u00f2 essere sottoposta a \"screening\" per tali condizioni. Questo \u00e8 in genere fatto tramite una analisi delle urine prodotte nel corso si 24 ore.\nCalcite.\nIl calcio \u00e8 il componente principale dei calcoli urinari umani: l'ossalato di calcio. Alcuni studi suggeriscono che le persone che assumono integratori alimentari di calcio o vitamina D hanno un rischio maggiore di sviluppare calcoli urinari. L'escrezione urinaria di calcio pu\u00f2 aumentare in risposta alla supplementazione di vitamina D in alcuni soggetti affetti da calcolosi renale. Tali individui, in virt\u00f9 di una particolare predisposizione, possono sviluppare una franca ipercalciuria e una vera e propria calcolosi in risposta alla supplmentazione con vitamina D .\nNegli Stati Uniti, la formazione di calcoli urinari \u00e8 stata utilizzata come indicatore di eccesso di assunzione di calcio.\nNei primi anni 1990, uno studio condotto negli Stati Uniti ha trovato che le donne in post-menopausa che consumano 1000\u00a0mg di integratori di calcio e 400 UI di vitamina D al giorno per sette anni avevano un rischio del 17% maggiore di sviluppare calcoli urinari rispetto ai soggetti che assumevano un placebo.\nDiagnosi.\nLa diagnosi dei calcoli urinari viene formulata grazie all'anamnesi, all'esame fisico, all'analisi delle urine e agli studi di imaging biomedico. La diagnosi clinica \u00e8 di solito effettuata sulla base della posizione e della gravit\u00e0 del dolore, che in genere viene classificato come \"coliche\" (va e viene in onde spasmodiche). Il dolore alla schiena si verifica quando i calcoli producono un'ostruzione nel rene. L'esame obiettivo pu\u00f2 rivelare febbre e dolore sul lato interessato alla manovra di Giordano.\nEsami di imaging biomedico.\nNelle persone con una storia di calcoli, in coloro di et\u00e0 inferiore ai 50 anni e in quelli che presentano sintomi di calcoli senza alcun segno, non richiedono l'effettuazione di una tomografia computerizzata (TC).\nIn caso contrario, una scansione TC spirale senza mezzo di contrasto con sezioni da 5 millimetri \u00e8 la modalit\u00e0 diagnostica di scelta nella valutazione radiografica di una sospetta nefrolitiasi. Tutte i calcoli sono rilevabili grazie alla TC, tranne alcuni rarissimi composti da alcuni residui di farmaci nelle urine, come l'indinavir. I calcoli contenenti calcio sono relativamente radiodensi e spesso possono essere rilevati da una radiografia tradizionale dell'addome che includa i reni, gli ureteri e la vescica). Circa il 60% di tutti i calcoli urinari sono radiopachi. In generale, i calcoli di fosfato di calcio hanno una maggiore densit\u00e0, seguiti da quelli di ossalato di calcio e magnesio ammonio fosfato. I calcoli di cistina sono solo debolmente radiodensi, mentre quelli di acido urico sono di solito completamente radiotrasparenti.\nDove non \u00e8 disponibile una tomografia computerizzata pu\u00f2 essere eseguita una urografia per aiutare a confermare la diagnosi di calcolosi urinaria. Ci\u00f2 comporta l'iniezione endovenosa di un mezzo di contrasto seguito da una radiografia. I calcoli possono essere rilevati anche per mezzo di un pielogramma retrogrado, in cui un mezzo di contrasto simile viene iniettato direttamente nell'ostio distale dell'uretere (dove l'uretere termina, che entra nella vescica).\nAnche un'ecografia ai reni pu\u00f2 essere utile, in quanto fornisce i dettagli circa la presenza di idronefrosi, suggerendo che un calcolo stia bloccando il deflusso dell'urina. Alcuni calcoli radiotrasparenti che non appaiono in radiografica, possono invece essere visti grazie agli ultrasuoni. Altri vantaggi dell'ecografia renale includono il suo basso costo e l'assenza di esposizione alle radiazioni. L'ecografia \u00e8 utile per individuare i calcoli nelle situazioni in cui non \u00e8 consigliabile ricorrere ai raggi X o alla TC, come ad esempio nei bambini o nelle donne in gravidanza. Nonostante questi vantaggi, al 2009 l'ecografia renale non \u00e8 stata considerata un possibile sostituto per la TAC spirale senza contrasto nella valutazione diagnostica iniziale della calcolosi urinaria. La ragione principale di ci\u00f2 risiede nel fatto che, rispetto alla TC, l'ecografia renale pi\u00f9 spesso non riesce a rilevare piccole pietre (soprattutto calcolosi ureterale), cos\u00ec come altri disturbi gravi che potrebbero causare i sintomi.\nEsami di laboratorio.\nLe indagini di laboratorio che solitamente vengono eseguite includono:\nClassificazione.\nI calcoli urinari vengono solitamente classificati secondo la loro posizione e la composizione chimica.\nI calcoli possono trovarsi nel rene, nell'uretere, nella vescica e nell'uretra. I calcoli caliciali, all'interno del rene, possono essere asintomatici e non necessitano trattamento in assenza di dolore e/o infiammazione. I calcoli pelvici posizionati nel bacinetto renale, richiedono sovente il trattamento potendo diventare ostruttivi. I calcoli a stampo, o coralliformi occupano sia il bacinetto che i calici all'interno del rene. I calcoli ureterali se non c'\u00e8 ostruzione del flusso, con conseguente colica renale, possono defluire naturalmente. I calcoli vescicali possono arrivare dall'uretere e non venir espulsi per un\u2019ostruzione del collo vescicale che non permette un completo svuotamento della vescica al termine della minzione come accade tipicamente in caso di iperplasia prostatica. Possono anche formarsi nella vescica, sempre in presenza di ostruzione del collo vescicale, associati a una infezione delle vie urinarie.\nI calcoli possono essere classificati per il loro componente chimico/minerale principale in:\nI calcoli pi\u00f9 frequenti sono composti da ossalati.\nFrequentemente il calcolo presenta forme cristalline miste e sono individuabili al loro interno pi\u00f9 sostanze chimiche.\nTrattamento.\nIl tipo di calcolo determina la probabilit\u00e0 che esso riesca a transitare spontaneamente. Ad esempio, fino al 98% dei piccoli calcoli (con diamentro inferiore a 5\u00a0mm) sono in grado di passare autonomamente, attraverso la minzione, entro quattro settimane dalla comparsa dei sintomi, tuttavia con i calcoli pi\u00f9 grandi (da 5 a 10\u00a0mm di diametro) questo dato diminuisce a meno del 53%. Anche l'iniziale posizione del calcolo pu\u00f2 influenzare la risoluzione spontanea: infatti la probabilit\u00e0 di transito aumenta del 48% per i calcoli situati nell'uretere prossimale e fino al 79% per quelli posizionati all'incrocio vescicoureterico, indipendentemente dalle loro dimensioni. Supponendo che non vi sia un alto livello di ostruzione o un'infezione associata, i sintomi appaiono relativamente lievi e diversi approcci non chirurgici possono essere utilizzati per favorire il passaggio di un calcolo. Chi accusa il ripetersi di formazione di calcoli, necessita di una gestione pi\u00f9 intensa, tra cui una corretta assunzione di liquidi e l'uso di alcuni farmaci. Inoltre, la sorveglianza attenta \u00e8 chiaramente necessaria per massimizzare il decorso clinico.\nSolitamente il trattamento si divide in due fasi, la prima mira alla soppressione dei sintomi, con somministrazione di farmaci antinfiammatori non steroidei ed eventualmente un antiemetico nel caso di vomito. L'altra fase mira al trattamento dei calcoli veri e propri. Numerosi studi clinici hanno evidenziato l'efficacia della dieta, di alcuni integratori alimentari e soprattutto dell'assunzione di adeguate quantit\u00e0 di liquidi nella prevenzione secondaria della calcolosi urinaria. In particolare un ampio studio di metanalisi del 2009 ha dimostrato che l'assunzione di acqua in quantit\u00e0 maggiori di due litri al giorno riduce in maniera statisticamente significativa il rischio di formazione di calcoli nei soggetti predisposti.\nGestione del dolore.\nLa gestione del dolore spesso richiede la somministrazione endovenosa di FANS o oppioidi. Preferibilmente si sceglie una somministrazione orale dei farmaci al fine di garantire un minor disagio per il paziente. L'uso di antispastici non presenta ulteriori benefici.\nLa terapia di espulsione.\nL'uso di farmaci per velocizzare il passaggio spontaneo dei calcoli attraverso l'uretere \u00e8 indicato come \"terapia medica espulsiva\". Diversi agenti, tra cui gli alfabloccanti adrenergici (come la tamsulosina) e i calcio-antagonisti (come la nifedipina), si sono dimostrati efficaci per tal scopo. Gli alfabloccanti sembrano avere un'azione pi\u00f9 veloce, tuttavia, appaiono efficaci solo per i calcoli di dimensioni comprese trai 4\u00a0mm e i 10\u00a0mm. Una combinazione di tamsulosina e un corticosteroide pu\u00f2 risultare migliore rispetto alla sola tamsulosina. Questi trattamenti sembrano essere anche un utile complemento alla litotripsia.\nLitotrissia.\nLa litotrissia extracorporea ad onde d'urto (in inglese \"Extracorporeal shock wave lithotripsy\" o ESWL) \u00e8 una tecnica non invasiva per la rimozione dei calcoli urinari. La maggior parte delle procedure ESWL viene effettuata quando il calcolo si trova in prossimit\u00e0 della pelvi renale. L'ESWL comporta l'impiego di una macchina in grado di creare impulsi ad ultrasuoni concentrati e ad alta energia che, applicati dall'esterno, siano in grado di frantumare i calcoli, in un tempo variabile di circa 30-60 minuti. Dopo essere stata introdotta negli Stati Uniti nel 1984, tale metodica \u00e8 stata ampiamente e rapidamente accettata come un trattamento alternativo per i calcoli urinari e ureterali. Attualmente viene utilizzata per la distruzione di semplici calcoli situati nel rene e dell'uretere superiore, purch\u00e9 la dimensione degli aggregati lapidei (consistente sia nel numero che nella dimensione dei singoli calcoli) sia inferiore a 20\u00a0mm e l'anatomia del rene coinvolto sia normale. Nel caso di calcoli di dimensione superiore ai 10\u00a0mm, l'ESWL non \u00e8 in grado di romperli in un unico trattamento e quindi \u00e8 necessario ricorrere a due o tre sedute. Tra circa l'80% e l'85% dei semplici calcoli urinari possono essere efficacemente trattati. Gli effetti avversi pi\u00f9 comuni includono un trauma acuto, come ecchimosi nel punto di applicazione e danni ai vasi sanguigni del rene.\n Infatti, la stragrande maggioranza delle persone che vengono trattate con una dose tipica di onde d'urto sono propense a sperimentare un certo grado di danno renale acuto.\nOltre al potenziale danno acuto di cui sopra, studi su animali suggeriscono che queste lesioni possono progredire fino alla formazione di cicatrici, con conseguente perdita di volume renale funzionale. Recenti studi prospettici indicano che anche gli anziani sono a maggior rischio di sviluppare ipertensione di nuova insorgenza dopo la procedura. Inoltre, uno studio retrospettivo caso-controllo pubblicato dai ricercatori della \"Mayo Clinic\" nel 2006, ha trovato un aumento del rischio di sviluppare il diabete mellito e l'ipertensione nelle persone trattate con ESWL.\nChirurgia.\nLa maggior parte dei calcoli di dimensioni inferiori ai 5\u00a0mm transitano spontaneamente. Un tempestivo intervento chirurgico pu\u00f2, tuttavia, rendersi necessario per le persone con un solo rene funzionante, nei casi di ostruzione bilaterale, quando vi sia un'infezione delle vie urinarie, oppure quando si riscontra un dolore intrattabile. A partire dalla met\u00e0 degli anni 1980, trattamenti meno invasivi come la litotripsia extracorporea, l'ureteroscopia e la nefrolitotomia percutanea, hanno iniziato a sostituire la chirurgia a cielo aperto come possibile approccio per la calcolosi renale. Pi\u00f9 di recente, l'ureteroscopia \u00e8 stata adattata per facilitare procedure di nefrostomia retrograda per la nefrolitotomia percutanea. Questo approccio ha dato risultati incoraggianti.\nChirurgia endoscopica.\nL'ureteroscopia \u00e8 diventata sempre pi\u00f9 utilizzata grazie alla miniaturizzazione degli ureteroscopi a fibre ottiche e delle apparecchiature per litotrissia intracorporea.\nSi distingue nella tradizionale ureteroscopia con endoscopio rigido (in sigla URS) e ureteroscopia con endoscopio flessibile (in sigla RIRS) in grado di raggiungere anche i calcoli pielo-caliciali. Le procedure ureteroscopiche tipicamente comportano il posizionamento di uno \"stent\" ureterale (un piccolo tubo che si estende dalla vescica attraverso l'uretere verso il rene) per agevolare il deflusso e fornire un immediato sollievo. Il posizionamento dello \"stent\" pu\u00f2 essere utile per il salvataggio di un rene a rischio di insufficienza renale acuta dovuta alla maggiore pressione idrostatica, al gonfiore e alle infezioni (pielonefrite e pionefrosi) causate da un calcolo che ostruisce. Uno \"stent\" ureterale pu\u00f2 variare in lunghezza da 24 a 30\u00a0cm e la maggior parte dei modelli possiede una forma comunemente indicata come \"doppio J\" o \"doppio codino\", dovuta ad un ricciolo ad entrambe le estremit\u00e0. Sono progettati per consentire all'urina di scorrere nell'uretere altrimenti ostruito e possono essere tenuti in loco per giorni o settimane, fintantoch\u00e9 le infezioni si risolvano o i calcoli si dissolvano o vengano eliminati grazie a qualche trattamento. La presenza di \"stent\" ureterali pu\u00f2 causare un disagio da minimo a moderato, incontinenza urinaria e possibili infezioni, problematiche che in genere si risolvono con la rimozione. La maggior parte degli \"stent\" ureterali possono essere rimossi per via cistoscopica nel corso di una visita ambulatoriale in anestesia topica dopo la risoluzione della calcolosi urinaria.\nAlcune tecniche ureteroscopiche definitive per l'estrazione del calcolo (piuttosto che con il semplice superamento dell'ostruzione) includono l'estrazione con un cestello di Dormia e/o l'ureterolitotrissia ad ultrasuoni. La litotrissia laser \u00e8 un'altra tecnica in grado di frammentare i calcoli nella vescica, negli ureteri e nei reni.\nLa nefrolitotrissia o nefrolitotomia percutanea (in sigla PNL o PCNL) \u00e8 invece una procedura endoscopica percutanea che permette di raggiungere le cavit\u00e0 renali mediante un tramite creato tra la cute ed il parenchima renale e consente di rimuovere i calcoli renali di dimensioni superiori ai 2\u00a0cm senza la necessit\u00e0 di eseguire interventi chirurgici a cielo aperto. Viene eseguita previa anestesia generale, utilizzando posizioni specifiche del paziente (es. la Posizione di Valdivia), inserendo un nefroscopio , uno strumento che consente di esplorare le cavit\u00e0 pielocaliciali del rene. Dopo aver individuato i calcoli si procede alla loro estrazione tramite cestelli o pinze (se di piccole dimensioni) o alla loro frammentazione con litotritori (in caso di calcoli di maggiori dimensioni) e alla successiva asportazione dei frammenti.\nLa nefrolitotomia percutanea o, raramente, la nefrolitotomia anatrofica, \u00e8 il trattamento di scelta per i calcoli di grandi dimensioni o complessi o nei casi in cui non si possa ricorrere a procedure meno invasive.\nLe tecniche endoscopiche sono generalmente pi\u00f9 efficaci rispetto alla ESWL per il trattamento di calcoli situati nell'uretere inferiore, con tassi di successo tra il 93% e il 100%. Questi vantaggi sono particolarmente evidenti con calcoli superiori a 10\u00a0mm di diametro. Tuttavia, la chirurgia endoscopica nel rene e nell'uretere superiore \u00e8 molto pi\u00f9 impegnativa della ESWL e molti urologi preferiscono ancora usare l'ESWL come trattamento di prima linea per i calcoli di dimensione inferiori a 10\u00a0mm mentre l'ureteroscopia \u00e8 preferita per quelli di dimensioni maggiori e per le pazienti in stato di gravidanza, per coloro che sono affetti da obesit\u00e0 e per chi ha disordini emorragici.\nCalcoli di struvite.\nUn'infezione del tratto urinario sostenuta da batteri del genere \"Proteus\" pu\u00f2 essere causa di formazione di cristalli di struvite, causa del 10-15% dei casi nefrolitiasi, con rapporto femmine-maschi di circa 10 a 2. Il calcolo di struvite causato da infezione di Proteus assume spesso la conformazione \"a stampo\", ovvero ricalca la forma della pelvi renale, raggiungendo dimensioni anche notevoli. La causa di questa conformazione \u00e8 da attribuirsi all'essudato infiammatorio, ricco di fibrina, che agisce come cemento nella formazione del calcolo.\nPatogenesi.\nAlcuni batteri (tra i quali i generi \"Proteus e Ureaplasma)\" possiedono un enzima chiamato ureasi, in grado di scindere l'urea urinaria in anidride carbonica ed ammoniaca; quest'ultima viene idrolizzata a ione ammonio, con conseguente incremento del pH e diminuzione della solubilit\u00e0 degli ioni fosfato e magnesio, costituenti dei cristalli di struvite in grado di fornire la base per la nucleazione di grandi calcoli ostruenti le vie urinarie.\nClinica.\nLa principale manifestazione clinica \u00e8 conseguente all'infiammazione innescata sia da \"Proteus\" sia dalla presenza di un corpo estraneo rappresentato dal calcolo, con possibile raccolta ascessuale e sepsi. L'ostacolo al deflusso urinario pu\u00f2 portare all'insufficienza renale acuta post-renale, soprattutto se il calcolo \u00e8 di grandi dimensioni e localizzato nelle vie urinarie distali.\nDiagnosi.\nL'esame delle urine fornisce importanti indicazioni; pu\u00f2 essere presente microematuria, macroematuria e leucocituria a seconda della gravit\u00e0 e della complessit\u00e0 della lesione. Una batteriuria ed urinocoltura positiva per \"Proteus\", accompagnati dalla presenza di cristalli \"a coperchio di bara\", costituiscono reperti patognomonici.\nI profili ematici sono caratterizzati da aumento degli indici di flogosi, con aumento della velocit\u00e0 di eritrosedimentazione e della proteina C-reattiva.\nTerapia.\nLa litotripsia e la nefrolitotomia percutanea con o senza successiva irrigazione del bacinetto renale con emiacidrina costituiscono il primo intervento terapeutico nei casi di calcolo ostruente. L'elevato tasso di recidive pu\u00f2 essere abbassato attraverso l'uso di antibiotici specifici per il batterio isolato, cercando di mantenere il pi\u00f9 possibile le urine sterili. Un ulteriore approccio terapeutico consiste nell'utilizzo di inibitori dell'ureasi quali l'acido acetoidrossamico, che tuttavia presenta una ingente quantit\u00e0 di effetti collaterali.\nSi prescrive una dieta a base di cibi contenenti bicarbonato per sciogliere i cristalli di acido urico, e ricca di citrati quali inibitori della cristallizzazione.\nPrevenzione.\nLe misure preventive dipendono dal tipo di calcoli. Nei casi di calcoli di calcio, assumere molti liquidi, diuretici tiazidici e citrato sono sistemi efficaci come l'allopurinolo nei pazienti con alti livelli di acido urico nel sangue o nelle urine.\nMisure dietetiche.\nLa terapia specifica dovrebbe essere scelta in base al tipo di calcolo. La dieta pu\u00f2 avere una profonda influenza sullo sviluppo di calcoli urinari. Le strategie preventive includono una combinazione di modifiche all'alimentazione e di assunzione di farmaci, con l'obiettivo di ridurre il carico di escrezione di composti che possono dare origine ai calcoli sui reni. Le raccomandazioni dietetiche attuabili per ridurre al minimo la possibile formazione di calcoli urinari includono:\nIl mantenimento di una urina diluita grazie ad una vigorosa assunzione di liquidi \u00e8 utile in tutte le forme di nefrolitiasi: l'aumento del volume delle urine \u00e8 un principio fondamentale per la prevenzione dei calcoli urinari. L'assunzione di liquidi dovrebbe essere sufficiente per mantenere una produzione di urina di almeno 2 litri al giorno. Un'alta assunzione di liquidi \u00e8 stata associata ad una riduzione del 40% del rischio di recidiva. Tuttavia le prove a sostegno di ci\u00f2 non risultano di buona qualit\u00e0.\nIl calcio si lega con l'ossalato disponibile nel tratto gastrointestinale, impedendo cos\u00ec l'assorbimento nel flusso sanguigno e quindi la riduzione dell'assorbimento di ossalato diminuisce il rischio di sviluppo di calcoli urinari nei soggetti sensibili. A causa di questo, alcuni nefrologi e urologi consigliano di masticare compresse di calcio durante i pasti contenenti alimenti composti da ossalato. I supplementi di calcio citrato possono essere assunti con i pasti, se il calcio nella dieta non pu\u00f2 essere aumentato con altri mezzi. Il supplemento di calcio consigliato per le persone a rischio di formazione di calcoli \u00e8 il citrato di calcio, poich\u00e9 aiuta ad aumentare l'escrezione urinaria del citrato.\nA parte una vigorosa idratazione per via orale e il consumo di maggior calcio nella dieta, altre strategie di prevenzione includono evitare grandi dosi di supplementi di vitamina C e la moderazione nell'assunzione di cibi ricchi di ossalati, come le verdure a foglia, il rabarbaro, i prodotti di soia e il cioccolato. Tuttavia, non \u00e8 stato ancora eseguito uno studio randomizzato e controllato riguardo all'ipotesi che la minor assunzione di ossalato possa ridurre l'incidenza della formazione di calcoli. Alcune evidenze indicano che l'assunzione di magnesio possa diminuire il rischio di nefrolitiasi sintomatica.\nAlcalinizzazione dell'urina.\nIl fulcro della gestione medica dei calcoli di acido urico \u00e8 l'alcalinizzazione (aumento del pH) delle urine. I calcoli di acido urico sono tra i pochi tipi suscettibili della terapia dissoluzione, nota come chemiolisi. Solitamente la chemiolisi si ottiene attraverso la somministrazione di farmaci per via orale, anche se in alcuni casi, possono essere utilizzati agenti per via endovenosa o l'instillazione di essi direttamente sul calcolo, utilizzando una nefrostomia anterograda o cateteri ureterali retrogradi. L'acetazolamide (Diamox) \u00e8 un farmaco in grado di alcalinizzare le urine. Oltre a all'acetazolamide, o in alternativa, sono disponibili alcuni integratori alimentari che producono una simile alcalinizzazione delle urine. Questi includono il bicarbonato di sodio, il citrato di potassio, il citrato di magnesio e il Bicitra (una combinazione di acido citrico monoidrato e sodio citrato diidrato). Oltre all'alcalinizzazione delle urine, questi integratori hanno il vantaggio di aumentare il livello di citrato urinario, che aiuta a ridurre l'aggregazione di calcoli di ossalato di calcio.\nAumentare il pH delle urine a circa 6,5 fornisce le condizioni ottimali per la dissoluzione di calcoli di acido urico. Aumentare il pH delle urine di un valore superiore a 7,0 aumenta il rischio della formazione di calcoli di fosfato di calcio. L'esecuzione periodicamente del test delle urine con carta nitrazine pu\u00f2 contribuire a garantire che il pH delle urine rimanga in questo range ottimale.\nDiuretici.\nUna delle terapie mediche riconosciute per la prevenzione dei calcoli sono i diuretici tiazidici, come il clortalidone o l'indapamide. Questi farmaci inibiscono la formazione di calcoli contenenti calcio riducendo l'escrezione urinaria di questo elemento. La diminuzione dell'assunzione di sodio \u00e8 necessario per garantire l'effetto clinico dei tiazidici, infatti l'eccesso di sodio favorisce l'escrezione di calcio. I tiazidici funzionano meglio per perdita renale ipercalciuria (elevati livelli di calcio nelle urine), una condizione in cui alti livelli di calcio urinario sono causati da un difetto primario del rene. I tiazidi sono utili per il trattamento dell'ipercalciuria assorbente, una condizione in cui l'alta presenza di calcio nelle urine \u00e8 il risultato di un eccesso di assorbimento dal tratto gastrointestinale.\nAllopurinolo.\nTra gli individui che presentano iperuricosuria e calcoli di calcio, l'assunzione di allopurinolo \u00e8 uno dei pochi trattamenti ad aver dimostrato di poter ridurre le recidive da calcoli urinari. L'allopurinolo interferisce con la produzione di acido urico nel fegato ed \u00e8 utilizzato anche in persone che soffrono di gotta o iperuricemia (elevati livelli sierici di acido urico). Il dosaggio viene regolato per mantenere una ridotta escrezione urinaria di acido urico. Il livello di acido urico nel siero, pari o inferiore a 6\u00a0mg/100 ml, \u00e8 spesso l'obiettivo terapeutico. La condizione di iperuricemia non \u00e8 necessaria per la formazione di calcoli di acido urico; l'iperuricosuria pu\u00f2 avvenire in presenza di acido urico normale o addirittura inferiore alla media."}
{"id": "781233", "revid": "339392", "url": "https://it.wikipedia.org/wiki?curid=781233", "title": "Calcolosi renale", "text": ""}
{"id": "781235", "revid": "661526", "url": "https://it.wikipedia.org/wiki?curid=781235", "title": "Parallissi", "text": "La parallissi secondo la teoria della letteratura \u00e8 un restringimento ingiustificato e improvviso della dominante prospettica di un racconto. Il narratore, all'interno di un racconto, pu\u00f2 decidere a sua completa discrezione quali informazioni passare ai lettori e quali non passare (ad esempio, vengono narrati i pensieri di alcuni personaggi mentre ci\u00f2 non avviene per altri, viene narrato quello che accade in un certo luogo mentre non viene narrato quello che accade in altri...). Quando per\u00f2 il narratore toglie l\"'accesso\" ad un'informazione (ad esempio ai pensieri di un personaggio) che in precedenza aveva deciso di fornire, si crea una \"trasgressione\", ovvero una \"parallissi\".\nLa dominante prospettica.\nPer individuare questo tipo di trasgressione \u00e8 fondamentale individuare la dominante prospettica scelta dall'autore. \nLa dominante \u00e8 composta da focalizzazione e prospettiva. \nLa focalizzazione pu\u00f2 essere: \nLa prospettiva pu\u00f2 essere: \nIndividuare una parallissi.\nUna volta individuata la dominante (ci\u00f2 \u00e8 possibile solo alla fine di un racconto), ci si pu\u00f2 accorgere facilmente quando siamo in presenza di una trasgressione parallittica, ovvero quando all'improvviso e senza alcuna giustificazione, la focalizzazione o la prospettiva subiscono una restrizione."}
{"id": "781236", "revid": "339392", "url": "https://it.wikipedia.org/wiki?curid=781236", "title": "Calcolo renale", "text": ""}
{"id": "781242", "revid": "416175", "url": "https://it.wikipedia.org/wiki?curid=781242", "title": "Filmologia", "text": "La filmologia (Comp. di \"film\" e \"-logia\", 1948) \u00e8 una disciplina accademica dedicata allo studio della settima arte, mette insieme la ricerca sulle teorie del cinema, la storia del cinema e l'approccio ai film da parte dello spettatore attraverso l'ausilio di diversi ambiti di studio, in particolare la sociologia e la psicoanalisi, ma anche la semiologia, estetica e filosofia del cinema. La materia \u00e8 basata sulla fondamentale divisione tra fatto filmico (il film inteso come prodotto estetico) e fatto cinematografico (il film inteso come fenomeno percettivo e sociale), andando dunque ad analizzare non solo gli aspetti \"narrativi-denotativi\" ma anche quelli estetici, storici e socio-morali del testo audiovisivo che vanno ad attribuire al film un significato \"concettuale-connotativo\".\nLa filmologia nasce nel 1946 in Francia per opera di Gilbert Cohen-S\u00e9at. A partire dagli anni cinquanta diventa uno dei pi\u00f9 importanti studi interdisciplinari in ambito cinematografico. In ambiente anglosassone e internazionale questo tipo di approccio e di studio \u00e8 maggiormente noto con il nome di Film Studies. A volte viene associata allo studio dei media e spesso viene comparata con gli studi sociologici sulla televisione.\nEssendo un'analisi in termini produttivi, narrativi, creativi e di contenuto del cinema, la disciplina esiste attraverso la ricerca e la figura dell'insegnante di filmologia \u00e8 invece associata a un esperto che per\u00f2 formula le proprie teorie del cinema basandosi sulla sua stessa formazione e sulla sua tipologia di analisi. Per questa ragione esistono diversi punti di vista sullo studio e sull'approccio ai film (vedi Cinema e psicanalisi, Filosofia del cinema, teorie femministe del cinema...). Esistono diversi teorici del cinema ed esperti di filmologia ma tutti hanno compiuto studi nel settore umanistico, delle arti, della filosofia che hanno poi applicato ai film. Negli ultimi anni invece attraverso convenzioni e automatismi ormai stabiliti nel linguaggio cinematografico, e grazie ai nuovi studi di settore, la filmologia ha assunto un ruolo principale nella formazione di critici ed esperti di cinema.\nTra le pi\u00f9 note riviste accademiche, pubblicazioni e riviste al mondo in merito ai Film Studies vi sono Bianco e Nero (la pi\u00f9 nota rivista accademica italiana edita dal 1937 grazie al Centro Sperimentale di Cinematografia), Sight &amp; Sound, Screen, Cinema Journal, Film Quarterly, Journal of Film and Video e Cahiers du cin\u00e9ma.\nOrigini della filmologia.\nGli studi cinematografici come disciplina accademica sono emersi nel ventesimo secolo, decenni dopo l'invenzione dei film. Da non confondere con gli aspetti tecnici della produzione cinematografica, gli studi cinematografici esistono solo con la creazione della teoria del cinema - che si avvicina criticamente al cinema come un'arte - e la scrittura della storiografia cinematografica. Poich\u00e9 il film moderno divenne un'invenzione e l'industria solo verso la fine del diciannovesimo secolo, una generazione di produttori e registi cinematografici esisteva in modo significativo prima dell'analisi accademica che segu\u00ec nelle generazioni successive.\nLe prime scuole di cinema si concentrarono sulla produzione e sulla critica soggettiva del film piuttosto che sugli approcci critici, la storia e la teoria usati per studiare accademicamente. Successivamente il concetto di studi cinematografici nel suo complesso \u00e8 cresciuto per analizzare gli aspetti formali del film cos\u00ec come sono stati creati. Fondata nel 1919, la Moscow Film School \u00e8 stata la prima scuola al mondo a concentrarsi sul cinema. Negli Stati Uniti, la USC School of Cinematic Arts, fondata nel 1929, \u00e8 stata la prima scuola basata sul cinema, creata in accordo con l'Academy of Motion Picture Arts and Sciences. Furono anche i primi a offrire un film importante nel 1932, ma senza le distinzioni che si presumono negli studi cinematografici. Le universit\u00e0 hanno iniziato a implementare diverse forme di curriculum relativo al cinema senza, tuttavia, la divisione tra gli approcci astratti e pratici.\nLa Deutsche Filmakademie Babelsberg (vale a dire la German Film Academy Babelsberg) fu fondata nel Terzo Reich nel 1938. Tra i docenti c'erano, Willi Forst e Heinrich George. Per completare gli studi all'Academy era previsto che uno studente creasse il suo film.\nUn movimento lontano dalle produzioni di Hollywood negli anni '50 trasform\u00f2 il cinema in un'attivit\u00e0 indipendente pi\u00f9 artistica. \u00c8 stata la creazione della poetica dell'auteur, che ha affermato il film come la visione e l'arte del regista, che ha spinto gli studi cinematografici a diventare veramente considerato accademicamente in tutto il mondo negli anni '60. Nel 1965, il critico cinematografico Robin Wood, nei suoi scritti su Alfred Hitchcock, dichiar\u00f2 che i film di Hitchcock contenevano la stessa complessit\u00e0 delle opere di Shakespeare. [3] Allo stesso modo, Jean Luc Godard, un contributore della influente rivista Cahiers du Cinema, ha scritto: \"\"Jerry Lewis... \u00e8 l'unico a Hollywood a fare qualcosa di diverso, l'unico a non rientrare nelle categorie stabilite, nelle norme, i principi. ... Lewis \u00e8 l'unico oggi a fare film coraggiosi.\" Con iscrizioni stabili, budget adeguati e interesse per tutte le discipline umanistiche, numerose universit\u00e0 hanno la capacit\u00e0 di offrire programmi di studi cinematografici distinti.\nNon ci sono stati individui che hanno creato i criteri per gli studi cinematografici; piuttosto la crescente comunit\u00e0 dell'industria cinematografica e accademica ha cominciato a criticare, documentare e analizzare i film, alla fine uniformando i concetti di studi cinematografici che riguardano l'accademia artistica. Con il successo nella prima met\u00e0 del ventesimo secolo, le persone di spicco del settore cinematografico potrebbero diventare una fonte di dotazione per le scuole che si concentrano principalmente sul cinema, creando la location per gli studi cinematografici come disciplina da formare. Un esempio \u00e8 la donazione di 175 milioni di dollari di George Lucas alla USC School of Cinematic Arts nel 2006.\nLe teorie del cinema.\nI teorici del cinema cercarono di sviluppare alcuni concetti e studiare il cinema come un'arte. Derivato dalle tecnologie dell'epoca, pur essendo un sintomo o una causa di tale modernit\u00e0 riferita all'epoca nella quale nacque, i suoi principi tecnici come il montaggio o le riprese hanno rivoluzionato il modo le modalit\u00e0 di rappresentazione nelle arti figurative e della letteratura. Per formare e comprendere questa nuova rappresentazione artistica, il cinema aveva bisogno di teorie.\nIn \"Materia e memoria\" (\"Mati\u00e9re et m\u00e8moire\"), nel 1896, il filosofo francese Henri-Louis Bergson anticipa lo sviluppo teorico in un'epoca nella quale il cinema era visto soprattutto come opera visionaria. Esprime anche la necessit\u00e0 di riflettere sull'idea del movimento, e quindi invent\u00f2 il termine \u00abimmagine in movimento\u00bb e \u00abimmagine-tempo\u00bb. Tuttavia, nel 1907, nel suo saggio \"L'illusion cin\u00e9matographique\", contenuto in \"L'\u00c9volution cr\u00e9atrice\", egli rifiuta il cinema come esempio di spiritualismo. Molto pi\u00f9 tardi, in \"L'immagine movimento. Cinema 1\" (1983) e \"L'immagine tempo. Cinema 2\" (1983) il filosofo Gilles Deleuze citer\u00e0 \"Mat\u00e9rie et M\u00e9moire\" come base della sua filosofia del cinema riesaminando i concetti di Bergson unendoli con la semiotica di Charles Peirce.\n\u00c8 nel 1911, in \"La nascita della sesta arte\" che il critico Ricciotto Canudo (che dieci anni dopo ridefinir\u00e0 il cinema come \"settima arte\") delinea le prime teorie tirandosi dietro quella che defin\u00ec \"l'era del silenzio\" e concentrandosi principalmente a definire gli elementi cardine. Il lavoro e le innovazioni continue dei realizzatori di films favorirono il vantaggio per riflessioni pi\u00f9 approfondite. Louis Delluc coni\u00f2 il termine \"Fotogenia\". Germaine Dulac e Jean Epstein, i quali ritengono il cinema sia un mezzo per soddisfare e riunire il corpo con lo spirito, sono i principali artefici dell'avanguardia francese, seguite a ruota dalle teorie tedesche le quali, influenzate dalla corrente dell'Espressionismo, rivolgono le loro attenzioni verso l'immagine. Va notato il parallelo con la Psicologia della Gestalt, che nacque e si svilupp\u00f2 tra la fine del XIX secolo e l'inizio del XX secolo sotto l'egida di Ernst Mach.\nDalla parte sovietica, teorici e cineasti ritengono il montaggio come l'essenza del cinema. Il tema privilegiato di Sergej Michajlovi\u010d \u0116jzen\u0161tejn \u00e8 la creazione sotto tutti i suoi aspetti di una teoria generale del montaggio sotto la quale si possa prendere in considerazione la nascita di un linguaggio di concetto-immagine, rivelatrici sia l'uno che l'altro delle loro identit\u00e0 e del pensiero. Dal canto suo, Dziga Vertov si far\u00e0 portavoce delle novit\u00e0 del futurismo. La sua teoria, corrispondente al montaggio di frammenti con piccole unit\u00e0 di senso, prevede la distruzione di tutta la tradizione narrativa per sostituirla con una \"fabbrica di fatti\", una concezione radicale per il cinema di allora. Il montaggio narrativo tipico americano, messo in teoria da Vsevolod Illarionovi\u010d Pudovkin, alla fine prevarr\u00e0 in tutto il cinema a livello mondiale.\nLa teoria formalista del cinema, promulgata da Rudolf Arnheim, B\u00e9la Bal\u00e1zs e Siegfried Kracauer, sottolinea il fatto che l'opera filmica \u00e8 diversa dalla realt\u00e0, e va considerata come un'opera d'arte vera e propria. Anche Lev Vladimirovi\u010d Kule\u0161ov e Paul Rotha sostengono che il film \u00e8 un'opera d'arte. Dopo la seconda guerra mondiale, il critico e teorico Andr\u00e9 Bazin si schiera contro questa tesi sostenendo che l'essenza del cinema risiede nella sua capacit\u00e0 di riprodurre meccanicamente la realt\u00e0 e non nella differenza tra il vissuto reale e la realt\u00e0 filmica, ossia l'illusione filmica. Bazin formul\u00f2 cos\u00ec la sua teoria del cinema realistico virando verso un approccio ontologico del cinema. Se l'immagine fotografica ha il suo fine nel catturare l'essenza di un singolo momento, l'immagine cinematografica ha il suo scopo nel perseguire l'oggettivit\u00e0 dell'immagine fotografica, catturando l'essenza di momenti diversi. Troviamo questa teoria in diverse occasioni e con svariate varianti, come in \"Le temps scelle\" del regista Andrej Tarkovskij o combinandolo con l'ermeneutica filosofica di Hans-Georg Gadamer e nel saggio \"La tentation pornographique\" di Matthieu Dubosc. Al contrario di Bazin e dei suoi discepoli, Jean Mitry sviluppa la prima teoria del segno e significato del cinema, senza voler assimilare anche per analogia, l'immagine visiva e le strutture filmiche con il linguaggio verbale, cos\u00ec come la tentazione di confrontarlo con la semiotica quando, a partire dagli anni sessanta e settanta, le teorie del cinema vennero discusse da importanti accademici universitari. I concetti di discipline gi\u00e0 affermate come la psicanalisi, lo studio dei generi, l'antropologia, la teoria letteraria, la semiotica e la linguistica, oltre al formalismo russo, la filosofia decostruttiva, la narratologia, la storia, ecc., convergono tutte nell'analisi testuale, dove si iniziano ad esaminare i dettagli delle strutture operative del film.\nL'importanza di questi studi provoca, a partire dagli anni sessanta, una frattura profonda tra i teorici e i realizzatori delle pellicole. Questa autonomia tanto desiderata rester\u00e0 comunque allo Stato embrionale: quando, nel 1966, Christian Metz propugna la teoria della \u00abgrande sintassi del film narrativo\u00bb, una formalizzazione dei molteplici codici presenti nel linguaggio cinematografico, Jean-Luc Godard provvede a decostruire tali codici all'interno delle sue opere.\nGli anni ottanta mettono termine alla \"guerra fredda\" tra teorici e realizzatori. Nascono allora altre riflessioni, in particolare quelle orientate sulla narratologia, nonch\u00e9 una serie di teorie per la riscoperta del cinema delle origini, nelle quali gli studi del canadese Andr\u00e9 Gaudreault e dello statunitense Tom Gunning sono particolarmente esemplari. Nel corso degli anni novanta, la rivoluzione tecnologica portata dal sistema digitale avr\u00e0 diversi impatti sui teorici del cinema. Da un punto di vista psicanalitico, dopo il concetto sul reale di Jacques Lacan, Slavoj \u017di\u017eek offre nuovi orizzonti di riflessione per un'analisi del cinema contemporaneo. C'\u00e8 stata anche una rivalutazione storica delle modalit\u00e0 di proiezione (il cinema non pi\u00f9 proiettato soltanto in una sala buia su un grande schermo alla presenza di un pubblico, ma anche quello presentato in televisione, tramite Internet o in qualsiasi altro luogo, come predetto da Cesare Zavattini negli anni cinquanta; un film resta tale indipendentemente dal luogo in cui se ne usufruisce), nonch\u00e9 atteggiamenti e pratiche comuni del pubblico cinematografico, analizzato, oltre da Tom Gunning, anche da Miriam Hansen, Maria Koleva e Yuri Tsivian.\nNel cinema moderno, il corpo viene lungamente filmato molto prima che passi all'azione, ripreso come un corpo che resiste. Per questi cineasti, propugnatori del cinema mentale, \u00e8 il cervello che va in scena; la violenza estrema viene ancora controllata mentalmente: i primi film di Beno\u00eet Jacquot sono fortemente impregnati da queste teorie. I personaggi del film ripiegano su se stessi, senza approfondimenti psicologici. Jacquot dichiarer\u00e0 nel 1990, a proposito di \"La d\u00e9senchant\u00e9e\": \u00abFaccio film per essere vicino a chi i film li fa, gli attori. A volte alcuni giovani registi avrebbero costruito gli attori attorno al loro mondo. Non sto cercando di mostrare il mio mondo. Cerco di avvantaggiarmi guardando il mondo del cinema. \u00c8 una sciocchezza sostenere che l'attore entra nella pelle del suo personaggio. Al contrario, sono i personaggi a entrare nella pelle dell'attore\u00bb. Altri cineasti di fama internazionale, come Andr\u00e9 T\u00e9chin\u00e9, Alain Resnais, Nanni Moretti, Takeshi Kitano e Tim Burton sono stati influenzati dal cinema mentale.\nLa critica teorica.\nLa critica teorica ha una funzione di base diversa dalla critica giornalistica. Mentre lo scopo di quest'ultima \u00e8 guidare la scelta del lettore su quale film vedere e quale evitare, la critica teorica si pone come scopo quello di permettere al lettore di meglio apprezzare il film che ha appena visto, o che sta per vedere. L'approccio del critico teorico \u00e8 quindi quello di un vero e proprio studioso, che analizza il film cercando di capire i motivi (anche tecnici) della sua riuscita artistica, la sua importanza all'interno di una corrente o di una poetica e il suo valore storico e sociologico. Rispetto al critico giornalistico, quello teorico tende a lavorare su film meno recenti, anche solo di pochi mesi.\nIl lavoro di teoria cinematografica \u00e8 ci\u00f2 che negli anni ha riconosciuto ed etichettato le diverse scuole e le diverse correnti, analizzandone e raccontandone le caratteristiche e i protagonisti. Quando si occupa di cinema contemporaneo, il critico teorico ne studia le caratteristiche e le mette in relazione con il cinema passato per provare ad intuirne gli sviluppi futuri, dell'autore come del cinema in generale.\nSolitamente, il lavoro di teoria cinematografica viene svolto all'interno di riviste specializzate e con un indirizzo editoriale molto preciso, indirizzate quindi a un pubblico particolarmente attento e interessato, oppure attraverso lunghi saggi pubblicati sotto forma di libro sulla carriera di un autore o anche su un singolo film. Sono piuttosto frequenti i casi di critici teorici che tengono corsi universitari o organizzano rassegne di film all'interno di festival del cinema.\nLa filmologia oggi.\nOggi gli studi cinematografici esistono in tutto il mondo come disciplina con scuole specifiche ad essa dedicate. Gli aspetti degli studi cinematografici sono cresciuti fino a comprendere numerosi metodi per insegnare storia, cultura e societ\u00e0. Molte universit\u00e0 e universit\u00e0 di arti liberali (nei paesi anglosassoni) contengono corsi specificamente orientati verso l'analisi del film. Anche l'esemplificazione della crescente diversit\u00e0 degli studi cinematografici \u00e8 il fatto che le scuole superiori degli Stati Uniti offrono lezioni di teoria dei film. Molti programmi combinano studi cinematografici con studi sui media e la televisione, prendendo le conoscenze da tutte le parti della produzione visiva nell'approccio. Con le tecnologie in crescita come il film in 3D e YouTube, i film sono ora concretamente utilizzati per insegnare una riflessione della cultura e dell'arte in tutto il mondo come mezzo principale. A causa della sempre crescente dinamica degli studi cinematografici, \u00e8 emersa un'ampia variet\u00e0 di curricula per l'analisi degli approcci critici utilizzati nel cinema. Sebbene ogni istituzione abbia il potere di formare il materiale di studio, gli studenti sono solitamente tenuti a cogliere una conoscenza dei cambiamenti concettuali del film, un vocabolario per l'analisi della forma e dello stile del film, un senso delle dimensioni ideologiche del film e una consapevolezza di extra domini testuali e possibile direzione del film in futuro.\nPercorso di studi.\nIl curriculum dei programmi di studio di alta formazione di livello terziario, spesso include - ma non si limita - a:\nAttraverso diversi corsi nelle Universit\u00e0, si forma dunque una figura esperta capace di spaziare in questi campi e capace dunque di porre attenzione al film in questo modo. Gli studi di settore vengono poi di conseguenza aggiornati grazie ai dottorati di ricerca (Visual Arts) e grazie a coloro che si occupano di preservare e catalogare i film, definiti storici del cinema.\nLa filmologia negli Stati Uniti d'America.\nNegli Stati Uniti, le universit\u00e0 offrono corsi specifici per gli studi cinematografici e scuole impegnate in programmi minori / maggiori. Attualmente 144 diverse istituzioni terziarie offrono a livello nazionale un programma importante negli studi cinematografici. Questo numero continua a crescere ogni anno con un nuovo interesse per la disciplina degli studi cinematografici. Le istituzioni che offrono diplomi cinematografici come parte delle loro arti o programmi di comunicazione differiscono dalle istituzioni con un programma cinematografico dedicato. Il curriculum non \u00e8 in alcun modo limitato ai film realizzati negli Stati Uniti; un'ampia variet\u00e0 di film pu\u00f2 essere analizzata. Con l'industria cinematografica degli Stati Uniti seconda in tutto il mondo solo in India, l'attrazione per gli studi cinematografici \u00e8 alta. Per ottenere una laurea negli Stati Uniti, una persona \u00e8 in grado di perseguire carriere nella produzione di film, in particolare dirigendo e producendo film. Spesso le classi negli Stati Uniti combinano nuove forme di media, come televisione o New media, in combinazione con studio cinematografico. Chi studia film vuole essere in grado di analizzare ogni anno i numerosi film pubblicati negli Stati Uniti in un contesto pi\u00f9 accademico, o di comprendere la storia del cinema come forma d'arte. I film possono riflettere la cultura del periodo non solo negli Stati Uniti ma in tutto il mondo.\nLa filmologia nel mondo.\nStudi cinematografici in tutto il mondo esistono in oltre 20 paesi. A causa dell'elevato costo della produzione cinematografica, i paesi del terzo mondo sono esclusi dall'industria cinematografica, specialmente nel contesto accademico. Nonostante ci\u00f2, i paesi pi\u00f9 prosperi hanno la possibilit\u00e0 di studiare film in tutti gli aspetti degli studi cinematografici. Il discorso nel cinema pu\u00f2 essere trovato nelle scuole di tutto il mondo; spesso l'attenzione internazionale all'estetica del film emerge dai festival cinematografici. Ad esempio, il Festival di Cannes o la Mostra Internazionale di Arte Cinematografica di Venezia sono le pi\u00f9 prestigiose al mondo. Anche se questo discorso ruota intorno all'industria cinematografica e alla promozione e non esiste all'interno di un contesto scolastico accademico, numerosi aspetti dell'analisi e degli approcci critici vengono presi in considerazione in questa fase internazionale.\nLa filmologia in Italia.\nNei paesi neolatini gli studi sul cinema sono arrivati relativamente tardi rispetto ai paesi anglosassoni. Ad eccezione della Francia che teorizz\u00f2 gi\u00e0 negli anni '50 le poetiche dell'autore grazie alla Nouvelle Vague. Nonostante il cinema italiano vanta un primato insieme a quello americano per autori, prassi e poetiche. (Vedi ad esempio la grande stagione del cinema italiano degli anni '60 e '70 con Federico Fellini, Michelangelo Antonioni, Luchino Visconti, Sergio Leone). Il cinema a livello didattico nelle scuole e nelle universit\u00e0 \u00e8 entrato relativamente tardi, e solo grazie ai corsi di sociologia di massa, arte, teorie della comunicazione.\nOggi un ricercatore, un laureato o un esperto di filmologia spesso rientra nel settore scientifico disciplinare L-ART/06 che raggruppa Cinema, fotografia e televisione. \nIl percorso maggiormente seguito \u00e8 quello di una Laurea Magistrale in Scienze dello spettacolo e della produzione multimediale (LM-65), dopo una laurea di primo livello solitamente in Scienze della comunicazione (L-20) o in Beni Culturali, o in Discipline delle Arti, dello spettacolo e della moda (L-3), il pi\u00f9 noto DAMS fondato agli inizi degli anni '70 da Umberto Eco.\nIl percorso universitario offre per\u00f2 una formazione solo teorica del cinema (ideale per le teorie del cinema e la filmologia che nascono e si strutturano proprio nelle accademie), esistono per\u00f2 diversi corsi tecnici (nei paesi anglosassoni Film with Prative) che alternano corsi accademici a corsi pratici. In Italia \u00e8 svolto da accademie come il Centro Sperimentale di Cinematografia.\nLa filmologia e i prodotti televisivi.\nLe teorie del cinema non si applicano ai prodotti televisivi come le serie tv. Negli ultimi anni la serialit\u00e0 televisiva ha acquisito rilevanza dotandosi di nuove forme di distribuzione (tv, cross media, streaming) e nuove tecniche di ripresa e fotografia (pi\u00f9 simili al cinema). Nonostante le serie tv siano diventate visivamente pi\u00f9 cinematografiche rimangono principalmente un prodotto narrativo (per la loro natura seriale) e quindi sostanzialmente in contrasto con il cinema come espressione di concetto. Diversi esperti e critici di cinema, tra cui Paolo Mereghetti, sostengono che le serie siano appunto un prodotto ben costruito della televisione. Le serie sono strutturate con tempi, ritmi, puntate, stagioni costruite su misura per lo spettatore, per la messa in onda televisiva, o per il binge watching, e di conseguenza nonostante possono contenere forme di estetica e di richiamo, rimangono un testo audiovisivo-narrativo fine a se stesso. Il cinema invece applica le teorie del film e la filmologia in quanto nel suo piccolo prevale sulle serie tv per via di temi concettuali, poetiche e figure dell'autore/regista e della sua filmografia (a differenza dell'autore e della regia televisiva), oltre ad aver maggior possibilit\u00e0 in campo espressivo, concettuale e filmico. (Vedi, cinema d'arte, videoarte, cinema indipendente).\nPersonalit\u00e0 di rilievo coinvolte nella filmologia.\nLe seguenti persone hanno influenzato gli studi di film, sono suddivisi in teorici, critici e registi che hanno utilizzato le teorie del film. Alcuni teorici sono al contempo registi ma fanno fede le pubblicazioni e la bibliografia degli autori."}
{"id": "781243", "revid": "767487", "url": "https://it.wikipedia.org/wiki?curid=781243", "title": "Oxyuridae", "text": "Gli ossiuridi (Oxyuridae) sono una famiglia di Nematodi.\nPresentano triplice labbra boccale ed estremit\u00e0 arrotondate negli esemplari maschi, appuntite nelle femmine.\nAlla famiglia appartiene l\"'Enterobius vermicularis\", anche conosciuto come \"verme dei bambini\", una specie dioica che vive nell'intestino dell'uomo e si nutre delle sostanze digerite in via di assimilazione."}
{"id": "781245", "revid": "228587", "url": "https://it.wikipedia.org/wiki?curid=781245", "title": "Colonia (diritto internazionale)", "text": "Per colonia, in diritto internazionale, si intende un territorio la cui sovranit\u00e0 non appartiene alla popolazione autoctona, ma ad uno Stato straniero che lo occupa militarmente, ne utilizza le risorse naturali e lo amministra con un ordinamento giuridico particolare in base al quale i diritti delle popolazioni autoctone non sono equiparati a quelli dei cittadini dello Stato occupante.\nIn genere si tratta di territori in origine economicamente meno sviluppati di quelli dello Stato dominante."}
{"id": "781246", "revid": "709565", "url": "https://it.wikipedia.org/wiki?curid=781246", "title": "Alessandro Heffler", "text": ""}
{"id": "781252", "revid": "785863", "url": "https://it.wikipedia.org/wiki?curid=781252", "title": "Danny Lloyd", "text": "Biografia.\nHa debuttato al cinema a 6 anni interpretando il piccolo Danny Torrance in \"Shining\" di Stanley Kubrick, film girato tra il 1978 e il 1979 e uscito nel 1980, e per la cui celebre interpretazione \u00e8 ancora ricordato. Ottenne questo ruolo in quanto Kubrick fu particolarmente colpito dalla sua capacit\u00e0 di mantenere la concentrazione e di rimanere serio anche per lunghi periodi.\nDopo \"Shining\" ha recitato unicamente in un film per la televisione, nel 1982. Compare inoltre nel ruolo di se stesso nel documentario \"Making The Shining\", girato contestualmente al film dalla figlia del regista, Vivian Kubrick.\nSuccessivamente ha abbandonato il mondo della recitazione e ha proseguito normalmente il suo percorso scolastico. Terminati gli studi ha intrapreso la professione di insegnante di biologia in una scuola di Elizabethtown nel Kentucky e successivamente di insegnante di scienze in una scuola del Missouri."}
{"id": "781253", "revid": "1718925", "url": "https://it.wikipedia.org/wiki?curid=781253", "title": "Villa San Michele (Vastogirardi)", "text": "Villa San Michele \u00e8 una frazione del comune di Vastogirardi (IS), si trova nella regione Molise ad una altitudine di circa 900 metri. \nCompletamente circondata dai rigogliosi boschi molisani circostanti, si trova ai piedi del Monte Morcone. \nIn passato fu denominata \"Pagliarone\" in quanto i suoi \"padri fondatori\" (sette fratelli provenienti da Forl\u00ec del Sannio), una volta approdati nell'area, si imbatterono in una casa talmente grande da assomigliare a una stalla, ad un enorme 'pagliaio', forse sede di un vecchio monastero benedettino. Secondo altre testimonianze furono essi a costruire il pagliaio in questione.\nTra le famiglie della popolazione originaria figura il ramo di \"quelli di pepp\", indicati con questa espressione perch\u00e9 il nome delle pi\u00f9 anziane del gruppo era Giuseppina, detta appunto 'Peppa'.\nIl paese \u00e8 stato interamente ricostruito dopo la distruzione delle vecchie contrade a causa di due terribili frane; ora presenta una pianta regolare.\nProdotti tipici locali sono il tartufo, le stracciate, il caciocavallo e le scamorze.\nLa Chiesa del paese \u00e8 dedicata a San Michele Arcangelo, suo patrono.\nStoria.\nLe origini storiche risalgono al 1700 circa, come documenta Michele Milano nel suo libro \"La mia gente\". Villa San Michele deve le sue origini alla migrazione di persone in cerca di lavoro.\nI primi abitanti arrivarono da Forl\u00ec del Sannio, vicino centro, alla ricerca di nuove terre da destinare al pascolo. \nInizialmente i lavoratori si recarono nel nuovo insediamento solo per lavorare, tornando ogni sera nel centro abitato. Successivamente per comodit\u00e0 iniziarono a costruire le prime le case su quei terreni. \nCon il passare del tempo, i primi casati divennero pi\u00f9 numerosi e la loro permanenza stabile. \nGradualmente occuparono anche diversi terreni vicino Vastogirardi, Rionero Sannitico, San Pietro Avellana. I terreni coltivati furono dapprima soggetti ad alcuni Signori di Forl\u00ec del Sannio, poi, per tacite concessioni, alla Abbazia di Montecassino ed infine assegnati al demanio di Monte di Mezzo.\nNel 1933 Villa San Michele, allora ancora indicata come Pagliarone per i motivi enunciati nel precedente paragrafo, sub\u00ec una grave sciagura, ricordata da tutti come \"La Frana\". Una parte degli abitanti fu costretta a costruire le proprie abitazioni in un'altra zona, alle spalle del Colle delle Noci. Anche la Chiesa fu in parte distrutta.\nNel 1960 a causa di una nuova frana, pi\u00f9 feroce della prima, tutta la popolazione fu costretta a trasferirsi. Il paese venne cos\u00ec ricostruito completamente in un'altra zona, distante da quella scelta dagli antenati provenienti da Forl\u00ec del Sannio. \nOrmai la vecchia Pagliarone \u00e8 solo un ricordo, visibile dai resti delle case gravemente lesionate sia dagli eventi franosi, sia dagli eventi sismici degli anni '80. \nIl nome \"Villa San Michele\" fu selezionato dal delegato sindaco del momento, Umberto Lombardi e all'allora parroco Don Nicola, i quali lo scelsero come tributo al santo Patrono, San Michele.\nGeografia fisica.\nIl paese nuovo \u00e8 situato su un pendio circondato da montagne e colline, le quali lo racchiudono in una sorta di anfiteatro naturale. I monti raggiungono un'altezza massima di 1373\u00a0m sul livello del mare; la vegetazione li ricopre completamente ad eccezione del monte Pizzi, il quale presenta una conformazione rocciosa e come tale priva di vegetazione.\nIl paese \u00e8 protetto a nord dal Monte La Penna (1277\u00a0m s.l.m.) coperto da cerri e faggi, dai colori spettacolari durante la stagione autunnale. Non \u00e8 facile distinguerne la vetta. Da essa, con un buon binocolo ed in condizioni climatiche particolari \u00e8 possibile vedere addirittura la citt\u00e0 di Campobasso.\nSul fianco del Monte La Penna sorge il pi\u00f9 piccolo (ma non meno caratteristico) Morcone, meta ambita di escursionisti e curiosi. Esso appare come un enorme masso fuoriuscito dal verde. Sulla sua sommit\u00e0 \u00e8 posta una Croce alta circa sei metri, ben visibile dal paese e illuminata durante le ore notturne.\nDal paese nuovo si scorgono in lontananza i caratteristici tre picchi rocciosi del Monte Pizzi (1373\u00a0m s.l.m.), situati tra Vastogirardi e Villa San Michele. Il Monte ha le sembianze di un uomo sdraiato, sembra essere un anziano immerso in un eterno riposo. Sulla sinistra si intravedono i lineamenti del viso di profilo.\nSulle falde il Monte Pizzi \u00e8 coperto da ampi pascoli tra i quali si snoda la strada diretta a Vastogirardi, scenario ideale per il jogging panoramico."}
{"id": "781256", "revid": "1305772", "url": "https://it.wikipedia.org/wiki?curid=781256", "title": "Otome wa boku ni koishiteru", "text": ", conosciuto anche come , \u00e8 una visual novel giapponese per adulti sviluppata da Caramel Box e pubblicata il 28 gennaio 2005 in edizione limitata per Microsoft Windows. \u00c8 stata in seguito portata su PlayStation 2 e PlayStation Portable da Alchemist con i contenuti hentai rimossi.\nDal videogioco sono stati tratti il manga omonimo, illustrato da Kanao Araki e serializzato sulla rivista \"Dengeki Daioh\" di ASCII Media Works tra novembre 2006 e agosto 2008, un anime in 12 episodi, andato in onda in Giappone da ottobre 2006, e un OAV uscito in DVD ad aprile 2007.\nIl 30 giugno 2010, Caramel Box pubblica un sequel, , per Microsoft Windows, che viene portato su PlayStation Portable da Alchemist il 28 aprile 2011.\nDalla seconda visual novel \u00e8 stato tratto un manga omonimo, illustrato da Akuru Uira e serializzato da luglio 2010 a febbraio 2012 sulla rivista \"Comp Ace\" di Kadokawa Shoten, ed \u00e8 stato annunciato l'anime.\nTrama.\nOtoboku.\nMizuho Miyanokouji, studente delle scuole superiori, si trova costretto, nel seguire le ultime volont\u00e0 del nonno, a frequentare una scuola esclusivamente femminile, l'accademia Seio. Inizialmente riluttante, il ragazzo decide di travestirsi per poter entrare all'accademia. All'inizio soltanto la preside, due professori e la sua migliore amica Mariya Mikado conoscono il suo segreto, ma viene presto scoperto anche da altre due studentesse, Sion Jujo e Ichiko Takashima, che decidono, per\u00f2, di non rivelarlo. Mizuho diventa presto molto popolare a scuola, venendo eletto, pur senza volerlo, come onee-sama, figura simbolica che identifica la ragazza che incarna al meglio le tradizioni della scuola. A causa di questa elezione, Mizuho si ritrova contro la presidentessa del Consiglio Studentesco Takako Itsukushima, che ambiva al ruolo.\nDurante il suo soggiorno alla Seio, Mizuho conosce altre studentesse, delle quali diventa amico e che aiuta a risolvere i loro problemi.\nOtoboku 2 - Futari no elder.\nDue anni dopo il diploma di Mizuho, lo studente Chihaya Kisakinomiya arriva alla Seio dopo aver lasciato la scuola maschile che frequentava perch\u00e9 i compagni lo prendevano in giro per il suo aspetto effeminato. Grazie ai suoi voti alti e all'aspetto attraente, Chihaya attira presto all'attenzione delle altre studentesse. Nell'elezione della settantacinquesima onee-sama, Chihaya e la studentessa Kaoruko Nanahara ottengono lo stesso numero di voti, diventando entrambe onee-sama.(sorelle maggiori)\nMedia.\nRomanzi.\nDalla visual novel originale sono stati tratti due romanzi scritti da Saki Murakami e pubblicati da Paradigm a giugno e agosto 2005. Il primo s'intitola , mentre il secondo , ed entrambi hanno contenuti erotici.\nAd agosto 2005 la Jive ha pubblicato un volume unico, \"Otome wa boku ni koishiteru\", scritto da Chihiro Minagawa con illustrazioni di Ume Aoi, e che si concentra sullo scenario di Takako. Lo scenario di Sion, in sei volumi, \u00e8 stato invece portato su iPhone come e-book tra il 29 marzo e il 4 giugno 2010 da DML.\nUn \"d\u014djinshi\" semi ufficiale \u00e8 stato scritto da Aya Takaya, con il titolo , con illustrazioni del disegnatore del gioco Norita. Il romanzo contiene due storie brevi. Un'edizione completa e rivista \u00e8 stata pubblicata da Enterbrain il 25 dicembre 2007.\nTre volumi basati su \"Futari no elder\" scritti da Tasuku Saiga sono stati pubblicati da Paradigm tra il 30 settembre 2010 e il 19 gennaio 2011. Il primo volume si concentra su Kaoruko Nanahara, il secondo su Kaori Kamichika e il terzo su Utano Sasou. Un volume singolo scritto da Reiji con illustrazioni di Seiju Nanaki dal titolo \u00e8 stato pubblicato da Kill Time Communication il 3 dicembre 2010. Questi quattro romanzi hanno contenuti erotici.\nUn romanzo non erotico scritto da Aya Takaya \u00e8 stato pubblicato da SoftBank Creative il 15 dicembre 2010 con il titolo \"Otome wa boku ni koishiteru 2 - Futari no elder\".\nManga.\nIl manga \u00e8 illustrato da Kanao Araki ed \u00e8 stato serializzato sulla rivista \"Dengeki Daioh\" di ASCII Media Works tra novembre 2006 e agosto 2008; \u00e8 stato poi raccolto in due tank\u014dbon da \"Dengeki Comics\", usciti rispettivamente il 27 agosto 2007 e il 27 settembre 2008.\nIl manga di \"Futari no elder\" \u00e8 invece illustrato da Akuru Uira ed \u00e8 stato serializzato tra luglio 2010 e febbraio 2012 sulla rivista \"Comp Ace\" di Kadokawa Shoten; \u00e8 stato poi raccolto in tre tank\u014dbon tra il 26 novembre 2010 e il 26 gennaio 2012.\nColonna sonora e CD.\nLa visual novel di \"Otome wa boku ni koishiteru\" ha tre canzoni: la sigla d'apertuta \"You Make My Day!\" di Yuria, la sigla di chiusura di Yui Sakakibara e di Sakakibara. La colonna sonora originale dal titolo \"Maiden's Rest\" \u00e8 stata pubblicata in Giappone il 25 febbraio 2005 da Digiturbo.\nLa visual novel di \"Futari no elder\" ha quattro canzoni: la sigla d'apertura, la sigla di chiusura e altre due canzoni. Nella versione per Microsoft Windows, la sigla d'apertura \u00e8 di Yuria e la sigla di chiusura di Aki Misato. Nella versione per PlayStation Portable, la sigla d'apertura \u00e8 \"Crystal Wish\" di Miyuki Hashimoto e la sigla di chiusura \u00e8 di Shiori. Le altre due canzoni, entrambe di Sakakibara, sono e . L'album contenente le canzoni della versione per Microsoft Windows \u00e8 stato pubblicato il 26 maggio 2010 da Lantis, mentre quello con le canzoni della versione per PlayStation Portable \u00e8 stato pubblicato il 27 aprile 2011 sempre da Lantis.\nPer l'anime sono stati pubblicati due singoli: il primo, dal titolo \"Love Power\", contiene la sigla di apertura con lo stesso nome, cantata da Aice5; l'altro singolo, dal titolo \"Again\", contiene la sigla di chiusura \"Beautiful Day\" di Yui Sakakibara. Sono usciti entrambi il 25 ottobre 2006 sotto l'etichetta King Records, che ha invece pubblicato la colonna sonora il 22 novembre 2006. I tre album con le canzoni cantate dai doppiatori sono stati pubblicati tra il 26 luglio e il 21 settembre 2006.\nSono stati prodotti anche sette drama-CD. Il primo, basato sulla visual novel, \u00e8 uscito il 22 settembre 2005; i quattro basati sull'anime sono stati pubblicati tra il 25 ottobre 2006 e l'11 aprile 2007; il drama-CD basato sul romanzo \"Sakura no sono no \u00e9toile\" \u00e8 uscito il 29 gennaio 2010 insieme all'ultimo, basato sull'episodio speciale del fan-disc \"Caramel Box Yarukibako\"."}
{"id": "781259", "revid": "729019", "url": "https://it.wikipedia.org/wiki?curid=781259", "title": "Marcello Arlotta", "text": "Tenente di vascello pilota nella prima guerra mondiale, gi\u00e0 medaglia di bronzo al valor militare, al comando del dirigibile A-1 da 18.000\u00a0m\u00b3, fu inviato a bombardare installazioni austro-ungariche a Cattaro nella notte tra il 16 ed il 17 agosto 1918. Da questa missione non fece ritorno; la salma fu recuperata alcuni giorni pi\u00f9 tardi nei pressi del capo Rodoni in Albania. Ricevette postuma la medaglia d'argento al Valor Militare.\nGli \u00e8 dedicato l'aeroporto di Taranto-Grottaglie."}
{"id": "781260", "revid": "46523", "url": "https://it.wikipedia.org/wiki?curid=781260", "title": "Modella", "text": ""}
{"id": "781261", "revid": "287204", "url": "https://it.wikipedia.org/wiki?curid=781261", "title": "Frodolfo", "text": "Il Frodolfo \u00e8 un torrente della provincia di Sondrio.\nPercorso.\nLa sorgente del torrente si trova nel ghiacciaio dei Forni, nel gruppo dell'Ortles-Cevedale. Il corso d'acqua percorre la Valfurva e confluisce da sinistra nel fiume Adda poco dopo l'abitato di Bormio, in Alta Valtellina.\nL'alveo del fiume \u00e8 interamente compreso nei comuni di Valfurva e Bormio, in provincia di Sondrio. Da Santa Caterina di Valfurva a Bormio \u00e8 costeggiato dalla Strada Provinciale 29 del Passo di Gavia, ex Strada Statale 300 che collega Bormio a Ponte di Legno, in provincia di Brescia, attraverso il Passo di Gavia.\nI suoi principali affluenti sono il torrente Gavia, che si immette all'altezza di Santa Caterina da sinistra, e lo Zebr\u00f9, da destra. Il Frodolfo \u00e8 uno dei principali affluenti dell'Adda nell'Alta Valtellina e le sue acque, alla frazione Uzza del Comune di Valfurva, vengono parzialmente incanalate e condotte tramite tunnel sino a Grosio."}
{"id": "781263", "revid": "767487", "url": "https://it.wikipedia.org/wiki?curid=781263", "title": "Mariano Roque Alonso", "text": "Fu console della Repubblica del Paraguay dal 1841 al 1844. \nTenente dell'esercito paraguaiano, nel 1841 Alonso convoc\u00f2 un Congresso che elesse lui e il suo consigliere e segretario, Carlos Antonio L\u00f3pez, consoli della Repubblica per tre anni (1841-1844). Occupatosi, durante il suo mandato, dell'esercito e dell'ordine pubblico, dovette constatare che il suo collega aveva ottenuto molta pi\u00f9 popolarit\u00e0 con i suoi provvedimenti nell'amministrazione civile, perci\u00f2 nel 1844 non si ricandid\u00f2 per una proroga del mandato consolare, lasciando che il Congresso affidasse a L\u00f3pez la presidenza unica."}
{"id": "781264", "revid": "228587", "url": "https://it.wikipedia.org/wiki?curid=781264", "title": "Vaso vinario", "text": "Un vaso vinario \u00e8 un qualsiasi contenitore atti a contenere il vino durante le diverse fasi della sua preparazione. I serbatoi cilindrici orizzontali sono anche impiegati per il trasporto del vino, montati sul cassone di autocarri.\nVasi vinari in legno.\nI vasi vinari in legno sono i tini (per la fermentazione del mosto) e le botti (per la conservazione e l'invecchiamento del vino). Necessitano di attente cure (abbonimento) per renderli atti a contenere il vino quando sono nuovi.\nLa forma tradizionale del tino \u00e8 quella tronco-conica. La parete del tino \u00e8 formata da tavole di legno, dette doghe, tenute assieme da cerchi di ferro.\nLe botti possono essere di forma rotonda, ellittica ed ovale. Per la costruzione delle botti si impiegano di solito il rovere, la farnia, il castagno, la robinia o varie specie di acero. Il primo \u00e8 preferito per le botti da adibire all'invecchiamento dei vini.\nHanno grande importanza a livello di vini rossi, poich\u00e9 il vino bianco, posto in botti di legno, aumenta troppo il proprio colore per la presenza di sostanze tanniche e di sostanze coloranti. Tale scambio, sia verso l'interno che verso l'esterno, \u00e8 dovuto alla porosit\u00e0 del legno.\nLo scambio verso l'interno consiste nella cessione al vino di sostanze tanniche e coloranti, mentre quello verso l'esterno provoca ossidazioni all'interno del vino (maderizzazione); la porosit\u00e0 del legno non deve essere eccessiva ma molto esigua in modo da favorire una lenta ossidazione. Il miglior legno in assoluto \u00e8 il rovere (legno di quercia, Quercus robur), poich\u00e9 non cede tannino, non \u00e8 molto poroso ed \u00e8 molto robusto.\nIn breve, i requisiti di un buon legno sono:\nAbbonimento.\nViene immesso vapore a bassa pressione, o si praticano lavaggi continui, per eliminare dalle botti nuove le sostanze capaci di alterare il sapore del vino. Nel caso della vaporizzazione si usa vapore ad una temperatura di 105 \u00b0C per 1-2 ore. Il procedimento di lavaggio avviene mediante riempimento delle stesse con una soluzione di acqua e cloruro di sodio al 2-5% per 15-20 giorni. Successivamente vengono solforate e si procede al risciacquo con acqua.\nManutenzione.\nLa botte si conserva perfettamente quando si trova in ambiente fresco (10-15 \u00b0C) con un'umidit\u00e0 dell'85% circa ed \u00e8 colma. I problemi subentrano quando il recipiente deve rimanere vuoto a lungo.\nLa botte, appena svuotata, va accuratamente pulita dalle fecce e dalle eventuali parti solide quali bucce e vinaccioli e lasciata asciugare. Non si devono effettuare lavaggi con acqua perch\u00e9 il vino che impregna le pareti, grazie ad alcuni suoi costituenti quali alcol e polifenoli, protegge il legno da attacchi fungini. Il contenitore viene quindi lasciato aperto e prima del suo riutilizzo deve essere accuratamente lavato con carbonato di sodio o idrossido di sodio.\nPer conservare la botte vuota esistono due sistemi:\nVasi vinari in cemento.\nI vasi vinari in cemento armato hanno quasi sempre una forma geometrica regolare, con base rettangolare o quadrata. Sono costruiti con gettata di calcestruzzo ed hanno un'armatura interna di tondini di ferro. All'interno, le vasche devono essere intonacate con malta di cemento e lisciate con molta cura. Per evitare l'attacco del cemento da parte degli acidi del vino, le superfici interne delle vasche vengono trattate con vari materiali protettivi.\nVasi vinari in metallo.\nI vasi vinari in metallo si sono molto diffusi sia per la fermentazione delle uve pigiate, sia per la conservazione del vino. Possono essere costruiti in lamiera di acciaio rivestiti o meno internamente con resine epossidiche polimerizzate.\nSono pure diffusi, per le loro peculiari caratteristiche, i recipienti in acciaio inossidabile, di durata pressoch\u00e9 illimitata. Inoltre possono venire predisposti con una intercapedine per fare circolare un fluido di riscaldamento o di raffreddamento.\nLa forma pi\u00f9 corrente di questi serbatoi \u00e8 quella cilindrica verticale.\nSono ancora da citare i serbatoi detti autoclavi, in acciaio inossidabile od in acciaio comune isovetrificato, per la spumantizzazione dei vini. Sono autoclavi particolarmente robuste, atte a sopportare pressioni dell'ordine di 7-9 atm.\nAltri materiali.\nI serbatoi in resine poliestere rinforzate con fibre di vetro presentano il vantaggio della leggerezza, unita ad una buona resistenza meccanica dovuta all'accoppiamento di resine termoindurenti con fibre di vetro imbevute della resina stessa.\nIl tessuto in fibre di vetro (fiberglass), grazie alla sua elevata resistenza allo strappo, esplica una funzione analoga a quella che \u00e8 fornita dai tondini di ferro nel calcestruzzo, mentre la resina conferisce al manufatto una buona resistenza all'attacco ed alla corrosione degli agenti chimici.\nVinificatori.\nVasi vinari costruiti con particolari caratteristiche, atte a semplificare tutte le operazioni inerenti alla vinificazione, sono i vinificatori o \"fermentini\" o \"fermentatori continui\"; dopo l'inizio della prima fermentazione, vengono alimentati ad intermittenza con nuove uve pigiate, previa estrazione di una parte del mosto-vino e delle vinacce. Questi apparecchi, oltre a consentire una fermentazione continua, permettono una buona estrazione del colore, che pu\u00f2 venire regolata con opportuni rimontaggi programmati del mosto-vino a met\u00e0 del serbatoio.\nI vinificatori pi\u00f9 moderni sono costruiti in genere in acciaio (inossidabile o smaltato)."}
{"id": "781270", "revid": "33888", "url": "https://it.wikipedia.org/wiki?curid=781270", "title": "Filologia italiana", "text": "La filologia italiana \u00e8 la disciplina volta allo studio dei testi italiani, al fine di ricostruirne il testo corretto. \u00c8 una branca della filologia romanza.\nUn primo esempio di tale attivit\u00e0 \u00e8 da ricercarsi gi\u00e0 nel XVI secolo, con Pietro Bembo e l'Accademia della Crusca, sul problema della lingua e della pubblicazione dei testi antichi, ma trae il maggiore impulso dal positivismo tedesco di fine Ottocento, per l'attenzione al dato e al documento ed alla ricerca di prove per sostenere le congetture. Dopo la Prima guerra mondiale, in pieno relativismo, la produzione filologica diminu\u00ec, per riprendere alla fine della Seconda guerra mondiale grazie all'attivit\u00e0 di Gianfranco Contini ed altri. In Italia la filologia \u00e8 stata osteggiata a lungo dal magistero di Benedetto Croce e la chiusura culturale imposta dal regime fascista non ha aiutato l'avanzamento degli studi. Una vera e propria fioritura degli studi filologici si avr\u00e0 negli anni Cinquanta, ossia dopo la morte di Benedetto Croce e la caduta del Fascismo. Sono di questi anni lavori fondamentali come i \"Volgarizzamenti del Due e Trecento\" di Cesare Segre, \"La prosa del Duecento\" di Cesare Segre e Mario Marti, i \"Poeti del Duecento\" di Gianfranco Contini, e poi il convegno bolognese \"Studi e problemi di critica testuale\" (1960), a cui partecipano i maggiori filologi italiani, in parte gi\u00e0 affermati in parte che si affermeranno nel panorama accademico degli anni successivi.\nLa scuola italiana.\nLa scuola filologica italiana si avvale del metodo stemmatico, impropriamente noto come Metodo di Lachmann, dal nome del presunto teorizzatore. In realt\u00e0 \u00e8 piuttosto discutibile l'apporto di Lachmann al metodo stemmatico, e la riflessione teorica sul metodo ha fatto vari passi avanti nel corso del tempo.\nIl metodo prevalentemente di riferimento per i testi italiani si consolida all'inizio del Novecento; ma si sviluppa prima, ed ovviamente sulla scorta del pi\u00f9 collaudato metodo seguito per i classici, da cui deve tuttavia differenziarsi perch\u00e9 diversi sono i problemi legati alla trasmissione di testi in una lingua viva e geograficamente differenziata come il volgare.\nIn precedenza uno snodo fondamentale era stato quello della filologia fiorentina del secondo Cinquecento, intorno alla Corte dei granduchi di Toscana. \nL'alfiere \u00e8 Vincenzo Borghini, suo maestro Piero Vettori, filologo classico. Da questo incontro tra filologia classica e testi antichi di Firenze si sviluppa il metodo perfezionato nell'Ottocento da Napoleone Caix e Ugo Angelo Canello e nel Novecento da Michele Barbi, il quale inizi\u00f2 i suoi studi proprio sui codici del Borghini, ancora oggi conservati a Firenze presso la Biblioteca nazionale.\nI primi maestri novecenteschi furono:\nEditori della \"Divina Commedia\" furono:\nAltri filologi italiani:"}
{"id": "781276", "revid": "287204", "url": "https://it.wikipedia.org/wiki?curid=781276", "title": "Vinificazione in rosso", "text": ""}
{"id": "781277", "revid": "300067", "url": "https://it.wikipedia.org/wiki?curid=781277", "title": "Tom Chambers", "text": "Alto 206\u00a0cm per circa 100\u00a0kg di peso, Chambers ha militato nella NBA a cavallo fra gli anni ottanta e novanta, ricoprendo il ruolo di ala grande.\nCarriera.\nChambers frequent\u00f2 l'universit\u00e0 di Utah, suo paese natio, riportando discreti risultati in termini individuali, sufficienti a mettersi in buona luce per il draft 1981: venne selezionato con l'8\u00aa chiamata da parte dei San Diego Clippers. Tom si rivel\u00f2 in breve fra i migliori interpreti del ruolo, divenendo quasi subito leader nella sua squadra; ma i pessimi risultati riportati dai Clippers nelle prime due stagioni in cui Chambers vi soggiorn\u00f2 spinse il ragazzo a farsi cedere dalla dirigenza. Venne scambiato a Seattle; i Supersonics, che potevano contare sulla presenza di Gus Williams e Jack Sikma, guidati in panchina da Lenny Wilkens, nonostante la buona squadra a disposizione, per alcuni anni si tenne ben lontana dai traguardi sperati, spesso senza neanche centrare l'accesso ai play-off. Il 1987 fu tuttavia un anno molto positivo per Chambers: nella sua prima partecipazione all'All-Star Game, venne eletto MVP (segnando ben 34 punti), e port\u00f2 i Sonics, nel frattempo molto cambiati attorno al loro giocatore di punta, al raggiungimento delle finali della Western Conference: il 4-0 contro i temibili Los Angeles Lakers fu per\u00f2 inevitabile.\nNella stagione 1988-89 venne trasferito ai Phoenix Suns, che nei primi anni novanta si present\u00f2 quale una delle migliori squadre della costa Ovest. Nel 1990 raggiunse il massimo picco realizzativo della sua carriera, segnando poco pi\u00f9 di 27 punti a partita. L'unica seria occasione di assalto al titolo si present\u00f2 per\u00f2 solamente nel 1993: i Suns si trovavano opposti ai Chicago Bulls che, al tempo, dominavano incontrastati la lega sotto la guida di Michael Jordan; Phoenix si batt\u00e9 duramente, ma venne ugualmente sconfitta in 6 partite.\nDopo l'insuccesso con la maglia Suns, Tom Chambers pass\u00f2 agli Utah Jazz; i Jazz erano una formazione fra le pi\u00f9 forti e complete in circolazione, e ci\u00f2 lo releg\u00f2 al ruolo di sesto uomo. Tom vi rest\u00f2 fino al 1995, ed in entrambi gli anni la corsa di Utah nei play-off fu arrestata dai dominanti Houston Rockets. Nella stagione 1995-96, Chambers fece il grande passo oltreoceano, andando ad arricchire le file dei campioni israeliani del Maccabi Tel Aviv. L'avventura non fu molto fortunata, includendo anche alcuni picchi negativi (come un degradante 0/14 rimediato in una partita di Eurolega), ma fu anche grazie al suo rilevante aiuto che Maccabi si riconferm\u00f2 quell'anno campione nazionale. L'anno seguente decise di fare ritorno in NBA, ma in due stagioni (con Charlotte Hornets e Philadelphia 76ers) non disput\u00f2 pi\u00f9 di 13 incontri. Si ritir\u00f2 al termine del 1998.\nCifre e riconoscimenti.\nTom Chambers \u00e8 sceso in campo per un totale di 1.107 partite NBA, totalizzando una media di 18,1 punti (20.049) e 6,1 rimbalzi (6.703). Nel 1990 mise a segno una prestazione da 60 punti (22-32 al tiro e 16-18 ai liberi)."}
{"id": "781279", "revid": "287204", "url": "https://it.wikipedia.org/wiki?curid=781279", "title": "Vinificazione in bianco", "text": ""}
{"id": "781280", "revid": "16066", "url": "https://it.wikipedia.org/wiki?curid=781280", "title": "Con macerazione carbonica", "text": ""}
{"id": "781281", "revid": "92723", "url": "https://it.wikipedia.org/wiki?curid=781281", "title": "Anuak", "text": "Gli Anuak sono un popolo africano presente lungo i fiumi del Sudan del Sud e dell'Etiopia occidentale, nella regione di Gambella.\nGli Anuak del Sudan del Sud vivono in una regione erbosa pianeggiante priva di alberi. durante la stagione delle piogge, quest'area viene inondata diventando un territorio ricco di canali d'acqua.\nGli Anuak parlano l'anyua, una lingua nilotica parlata da 78.000 persone (52.000 in Sudan del Sud e 26.000 in Etiopia). Sono contadini e pastori. Credono di avere un'origine comune con gli Shilluk presenti a nord del loro territorio, ma dal punto di vista linguistico esiste un'affinit\u00e0 evidente soprattutto con gli Acholi, stanziati a sud.\nGli Anuak sono stati soggetti all'oppressione militare da parte del governo etiope. L'ONG Genocide Watch ha incluso la situazione degli Anuak nell'elenco dei genocidi in corso nel mondo."}
{"id": "781282", "revid": "1028602", "url": "https://it.wikipedia.org/wiki?curid=781282", "title": "Fico ruminale", "text": "Il fico ruminale (in latino: \"ficus ruminalis\") fu, secondo il mito della fondazione di Roma, l'albero di fico selvatico nei pressi del Tevere sotto il quale Romolo e Remo furono allattati dalla lupa (e che secondo Livio si chiamava anche \"Romulare\" dal fondatore della citt\u00e0 di Roma).\nLa leggenda.\nLa leggenda di Romolo e Remo narra che i due gemelli nacquero da Marte e Rea Silvia dopo che il dio della guerra aveva posseduto con la forza la giovane vestale di Alba Longa. Essendo prole illegittima, i gemelli vennero quindi strappati alla madre per essere uccisi, ma un servo pietoso li sottrasse a morte sicura adagiandoli piuttosto in una cesta, che fu affidata alle acque del Tevere. Trasportata dallo straripamento del fiume, la cesta si ferm\u00f2 in una pozza sotto il fico ruminale, nel punto in cui la lupa sarebbe venuta ad allattarli. Secondo alcune fonti, il fico si ergeva alle pendici del colle Palatino, nei pressi della grotta chiamata Lupercale, mentre nell'iconografia \u00e8 spesso rappresentato con un picchio appollaiato sui suoi rami.\nEtimologia.\nL'etimologia dell'epiteto \"ruminale\" non \u00e8 chiara e su di essa fin dall'antichit\u00e0 molti autori classici (tra gli altri Plinio il Vecchio, Tito Livio, Varrone, Plutarco e Dionigi di Alicarnasso) hanno formulato varie interpretazioni. Secondo alcuni deriverebbe dal latino \"ruma\" (mammella), parola che starebbe all'origine dei nomi di Romolo e Remo (cos\u00ec come, secondo Herbig, del nome della citt\u00e0 di Roma, col significato di \"prosperosa, generosa, potente\"); secondo altri, al contrario, il fico prese il nome da Romolo, tant'\u00e8 che gli stessi autori latini lo chiamavano talvolta \"ficus Romularis\". Altri infine ipotizzano un'etimologia etrusca.\nLa sacralit\u00e0 del fico.\nAd ogni modo, fin dall'antichit\u00e0 il fico fu collegato alla fondazione di Roma e considerato un albero fausto; era venerato soprattutto dai pastori, che vi si recavano con offerte di latte. Pi\u00f9 tardi vennero create due nuove divinit\u00e0, \"Jupiter Ruminalis\" e \"Rumina\".\nSebbene il fico ruminale fosse in origine solamente quello in riva al Tevere presso il quale si era fermata la cesta con i gemelli abbandonati, nel corso dei secoli successivi e fino in epoca imperiale altri alberi di fico furono oggetto di venerazione, talvolta con l'epiteto di \"ruminale\".\nTra questi il fico navio (\"ficus navia\"), che secondo la leggenda sorse spontaneo in un luogo colpito da un fulmine (Plinio, \"Nat. Hist.\" 15.77) oppure nacque da un virgulto del fico ruminale ivi piantato da Romolo. Lo stesso albero sarebbe poi stato trasferito dal sito originario al \"Comitium\", nei pressi di una statua dell'augure Atto Navio dal quale prese il nome.\nSe Tito Livio afferma che nel 296 a.C. gli edili Gneo e Quinto Ogulnio avevano eretto \"ad ficum ruminalem\" un monumento che rappresentava i gemelli e la lupa, Ovidio racconta che alla sua epoca (43 a.C. - 18 a.C.) del fico non rimanevano che le vestigia. Plutarco e Plinio (\"Naturalis Historia\" 15.77) narrano invece che un fico fu piantato nel Foro Romano in quanto ritenuto di buon auspicio, e che ogni qual volta la pianta moriva veniva prontamente rimpiazzata con una nuova. Tacito aggiunge (\"Ann\". 13.58) che nel 58 d.C. l'albero ruminale inizi\u00f2 a inaridire: ci\u00f2 fu visto come un cattivo presagio, ma la pianta risorse con gran sollievo della popolazione."}
{"id": "781283", "revid": "7336", "url": "https://it.wikipedia.org/wiki?curid=781283", "title": "Termovinificazione", "text": ""}
{"id": "781285", "revid": "121205342", "url": "https://it.wikipedia.org/wiki?curid=781285", "title": "Rosalia Montmasson", "text": "Nativa della Savoia, allora parte del Regno di Sardegna, fu moglie di Francesco Crispi ed \u00e8 celebre quale unica partecipante femminile alla spedizione dei Mille, anche se in territorio siciliano i garibaldini ebbero tra le proprie file anche altre donne come la veneta Antonia Masanello e la romana \"Marzia\" (mai pienamente identificata), la palermitana Lia, compagna di Narciso Cozzo, e l'anglo-italiana Jessie White-Mario, secondo quanto ricordato dallo stesso Garibaldi nel suo racconto \"I Mille\".\nBiografia.\nNata da famiglia di umili origini, Rose conobbe il futuro marito nel 1849, durante l'esilio piemontese, quando lei svolgeva le mansioni di lavandaia e stiratrice, mentre Crispi era un giovane rivoluzionario, rifugiatosi in Piemonte dopo il fallimento della rivoluzione indipendentista siciliana del 1848.Quando i due si conoscono lui era vedovo avendo sposata in prime nozze Rosina D'Angelo con la quale aveva avuta una figlia e un figlio. Precocemente sia La moglie che i figli morirono. Dalla seguente relazione amorosa con Felicita Vella ebbe il figlio Tommaso.\nIn seguito al soffocamento della cospirazione mazziniana a Milano, nel 1853, Crispi fu costretto a lasciare il Piemonte e riparare a Malta. Rose lo segu\u00ec e il 27 dicembre 1854 i due si sposarono con rito religioso, nell'isola mediterranea, per poi trasferirsi a Parigi, dove vissero fino al 1858, quando furono espulsi dalla Francia, sospettati di complicit\u00e0 con Felice Orsini, e forzati a raggiungere Giuseppe Mazzini a Londra.\nLa coppia torn\u00f2 in Italia nel 1859, durante la seconda guerra d'indipendenza, subito prendendo contatto con le compagnie garibaldine che preparavano lo sbarco in Sicilia e collaborandovi attivamente.\nNel marzo 1860, Rose s'incaric\u00f2 di raggiungere Messina a bordo di un vapore postale, affinch\u00e9 i patrioti siciliani rendessero possibile lo sbarco di Rosolino Pilo e Giovanni Corrao. Prosegu\u00ec per Malta per avvertire i rifugiati Italiani dell'imminente spedizione e, sempre con il vapore postale, torn\u00f2 a Genova, in tempo per unirsi ai Mille, dei quali fu l'unica partecipante femminile. La leggenda vuole che si travest\u00ec da militare per imbarcarsi sul \"Piemonte\", contravvenendo all'ordine del marito di restare a Quarto.\nDurante la spedizione dei Mille si occup\u00f2 prevalentemente della cura dei feriti, gi\u00e0 dalla battaglia di Calatafimi oper\u00f2 tra i combattenti per portare in salvo i colpiti e, nell'occasione, imbracci\u00f2 il fucile. Prest\u00f2 il suo servizio nelle ambulanze di Vita, Salemi e Alcamo, dove i siciliani la ribattezzarono Rosalia, nome che contrassegn\u00f2 tutta la sua esistenza, tanto da essere trasposto come vero anche sulla sua lapide.\nDopo la nomina a deputato del marito, seguirono alcuni anni di vita relativamente tranquilla, terminata qualche tempo dopo il trasferimento della coppia a Roma, quando venne ripudiata da Crispi, il quale denunci\u00f2 l'irregolarit\u00e0 del matrimonio contratto a Malta. Il motivo di litigio tra i due, probabilmente, fu il voltafaccia di Crispi che abbandon\u00f2 i repubblicani per schierarsi con i monarchici; una scelta che nella visione di Rosalia dovette apparire come un tradimento dei compagni di tante avventure e degli ideali per i quali avevano combattuto.\nIl 26 gennaio 1878, Crispi prese in moglie Lina Barbagallo, giovane leccese, di nobile ceppo borbonico, dalla quale aveva avuto una figlia cinque anni prima. Il matrimonio provoc\u00f2 un grande scandalo che coinvolse anche la regina Margherita di Savoia, la quale si rifiut\u00f2 pubblicamente di stringere la mano al ministro Crispi, dopo aver presa visione della copia fotografica dell'atto di matrimonio celebrato a Malta. Lo scandalo port\u00f2 a un processo per bigamia nel quale Crispi venne assolto, avendo i giudici accertata l'irregolarit\u00e0 formale del matrimonio maltese, dovuta al fatto che il prete celebrante fosse in quel momento sospeso \"a divinis\" (sospensione successivamente dimostratasi inesistente), per la sua attivit\u00e0 patriottica. \nRosalia rimase a Roma, sopravvivendo con la pensione assegnata ai Mille; mor\u00ec in povert\u00e0, tanto che la sua salma venne tumulata in un semplice loculo, concesso gratuitamente dal comune nel cimitero del Verano, ove ancora riposa.\nRosalia Montmasson \u00e8 la protagonista del volume \"La ragazza di Marsiglia\" della scrittrice siciliana Maria Attanasio."}
{"id": "781286", "revid": "438678", "url": "https://it.wikipedia.org/wiki?curid=781286", "title": "P (complessit\u00e0)", "text": "Nella teoria della complessit\u00e0 computazionale, P, anche conosciuto come PTIME o DTIME(\"n\"O(1)), \u00e8 una delle pi\u00f9 importanti classi di complessit\u00e0. Contiene tutti i problemi decisionali che possono essere risolti da una macchina di Turing deterministica usando una quantit\u00e0 polinomiale di tempo di computazione, o tempo polinomiale.\nLa tesi di Cobham asserisce che P \u00e8 la classe di problemi computazionali che sono \"risolvibili efficientemente\" o \"trattabili\"; in pratica, qualche problema che non si sa essere in P ha soluzioni pratiche, e qualche problema in P non ne ha.\nDefinizione.\nUn linguaggio \"L\" \u00e8 in P se e solo se esiste una macchina di Turing deterministica \"M\" tale che\nP pu\u00f2 anche essere vista come una famiglia uniforme di circuiti booleani. Un linguaggio \"L\" \u00e8 in P se e solo se esiste una famiglia di circuiti booleani a tempo polinomiale uniforme formula_1, tale che\nProblemi notevoli in P.\nSi sa che P contiene molti problemi naturali, incluse le versioni decisionali di programmazione lineare, calcolare il massimo comun divisore e trovare la corrispondenza massima. Nel 2002 \u00e8 stato mostrato che il problema del determinare se un numero \u00e8 primo \u00e8 in P. La classe relativa di problemi funzionali \u00e8 FP\nDiversi problemi naturali sono completi per P, inclusa la raggiungibilit\u00e0 su grafi. L'articolo su problemi P-completi lista ulteriori problemi rilevanti in P."}
{"id": "781288", "revid": "547992", "url": "https://it.wikipedia.org/wiki?curid=781288", "title": "Cinzia De Ponti", "text": "Biografia.\nPoco dopo la vittoria del titolo di \"regina della bellezza italiana\", \u00e8 stata eletta Miss Italia a Viareggio nel 1979, unica proveniente dalla Regione dell'Abruzzo nella storia del concorso. In seguito ha rappresentato la propria nazione a Miss Universo 1982, arrivando terza.\nSuccessivamente appare in televisione nella trasmissione \"Drive In\". Ha poi esordito come attrice in diverse pellicole legate al genere, popolare ma malvisto dalla critica \u2013 con la parziale eccezione di Marco Giusti \u2013 della commedia sexy all'italiana, divenendo presto una delle star sex symbol di quel periodo. Rispetto alle altre sue colleghe per\u00f2 si intuisce un buon talento recitativo.\nNegli anni ottanta \u00e8 stata anche interprete di vari fotoromanzi della casa editrice Lancio.\n\u00c8 una delle \"conduttrici storiche\" della popolare trasmissione \"Sereno variabile\", ideata e condotta da Osvaldo Bevilacqua. \u00c8 socia del Club dei brutti. Oggi \u00e8 anche programmista regista e autrice Rai."}
{"id": "781289", "revid": "118533371", "url": "https://it.wikipedia.org/wiki?curid=781289", "title": "Malinconia", "text": "Per malincon\u00eca si intende l'emozione caratterizzata da un costante scoraggiamento e impotenza, che va dalla semplice e scostante sensazione malinconica a una forma anche grave di depressione (detta anche melanconia o melancolia, o pi\u00f9 raramente melencolia).\nOrigine del termine.\nLa parola deriva dal latino \"melancholia\", che a sua volta trae origine dal greco \"melanchol\u00eda\", composto di \"m\u00e9las, m\u00e9lanos\" (nero), e \"chol\u00e9\" (bile), quindi \u00abbile nera\u00bb, uno dei quattro umori dalle cui combinazioni dipendono, secondo la medicina greca e romana, il carattere e gli stati d'animo delle persone.\nGli antichi Greci, da Ippocrate in poi, ritenevano infatti che i caratteri umani e, di conseguenza, i loro comportamenti, fossero frutto della varia combinazione dei quattro umori base, ovvero bile nera, bile gialla, flegma ed infine il sangue (umore rosso). Inoltre, gli antichi popoli indoeuropei abbinavano ai quattro umori i cicli del creato, come l'alternarsi delle stagioni.\nQuesti \"umori\", ovvero liquidi (dal greco \"ygr\u00f3s\", \"umido, bagnato\"), proprio in conseguenza delle credenze antiche, significano \"stati d'animo\" e da essi derivano etimologicamente il carattere \"melanconico\", quello \"flegmatico\" (flemmatico), quello \"sanguigno\" ed infine il \"collerico\".\nDi per s\u00e9 quindi ciascuno dei quattro umori non costituiva una malattia, ma un loro squilibrio poteva esserne la causa fino a degenerare nella morte.\nIl carattere melancolico era abbinato al clima freddo e secco, l'autunno, ed il suo elemento era la terra.\n\u00c8 necessario notare che la medicina ippocratica \u00e8 perdurata in Europa fino al XIX secolo, mentre la \"moderna\" teoria di Carl Gustav Jung sui caratteri e sui temperamenti \u00e8 dei primi anni del XX secolo.\nMelanconia/mania.\nSe per noi oggi il termine \"melanconia\" porta con s\u00e9 una indelebile venatura di tristezza immobile e impotente, la cosa non era cos\u00ec semplice per gli antichi Greci. Aristotele inserisce infatti fra i melanconici, nei \"Problemi\", personaggi niente affatto quieti: Aiace Telamonio, suicida in un impeto di pazzia; Eracle, formidabile eroe, che d\u00e0 in escandescenze massacrando i propri figli. Quel che balza subito agli occhi \u00e8 che simili raptus di follia non assomigliano in niente a comportamenti che noi diremmo melanconici, ma che piuttosto diremmo maniaci. \nIl legame tra mania e melanconia \u00e8 stato in effetti riconosciuto, nella sua problematicit\u00e0, anche da Freud (e soprattutto da Binswanger); si tratta inoltre di un nesso ben attestato fino a prima dell'Ottocento, come ben si evince da quella che fu la tesi di dottorato di Michel Foucault. La melanconia non sarebbe dunque la passione dello stallo e dell'impotenza, ma la situazione riflessiva che segue l'azione, l'umor nero che \u00e8 condizione di possibilit\u00e0 per ogni sorta di agire, come ben mostra un recente lavoro di Mazzeo. Possiamo addirittura dire che un temperamento melanconico era necessario per poter compiere azioni degne d'esser ricordate. D'altra parte, l'esemplarit\u00e0 di un'azione risiedeva, per gli antichi Greci, nella capacit\u00e0 ch'essa mostrava d'esser ricordata, indipendentemente dal suo contenuto fattuale. Scrive infatti Aristotele in \"Problemi\" XXX, 953a (trad. di Marco Mazzeo):\u00abPerch\u00e9 gli uomini che si sono distinti [\"peritt\u00f2i\"] nella filosofia, nella politica, nella poesia, nelle diverse arti sono tutti dei melanconici e alcuni fino al punto da ammalarsi delle malattie dovute alla bile nera?\u00bb\nCaratteristiche.\nLa malinconia \u00e8 una sorta di tristezza di fondo, a volte inconsapevole, che porta un soggetto al vivere passivamente, senza prendere iniziative, adattandosi agli avvenimenti esterni con la convinzione che non lo riguardino o che in essi non possa avervi un ruolo determinante.\nSi potrebbe definire come il desiderio, in fondo all'anima, di una cosa, di una persona mai conosciuta o di un amore che non si \u00e8 mai avuto, ma di cui si sente dolorosamente la mancanza o per raggiungere il quale non ci si sente all'altezza. La malinconia si manifesta in espressioni del viso e in atteggiamenti indolenti che caratterizzano spesso l'intera esistenza di un individuo.\nIl malincolico tende spesso, inoltre, ad escludersi dalla vita sociale, interrompendo i legami affettivi (come l'amicizia), per poi, quando lo stato malincolico \u00e8 pi\u00f9 celato, risanare i labili rapporti. Questo \u00e8, dunque, un continuo stato di transitoriet\u00e0 e di tumulto interno che porta il soggetto, tra l'altro, a negare il passare del tempo, volgendosi con languore verso un passato o un futuro idilliaco, fuori dal tempo, che tuttavia \u00e8 reputato impossibile da stabilire nel presente.\nIn psicoanalisi la malinconia assume il significato di lutto, principalmente quando questo riguarda un oggetto investito narcisisticamente, cio\u00e8 quando riguarda un investimento pulsionale su un oggetto che pu\u00f2 essere ricondotto a caratteristiche o attributi propri della persona. Per cui nella perdita della melanconia \u00e8 l'Io a sentirsi svuotato e non la realt\u00e0 esterna, come avviene nel lutto. La parte dell'Io identificata con l'oggetto perduto va incontro a scissione e s'instaura una dinamica interna che genera collera per questa perdita che il Super-Io non accetta e si sfoga attaccando l'Io. Questo determina le autoaccuse tipiche della melanconia."}
{"id": "781292", "revid": "123648428", "url": "https://it.wikipedia.org/wiki?curid=781292", "title": "I Tubi Lungimiranti", "text": "I tubi lungimiranti sono un gruppo musicale nato a Fano nel 1964 ed appartenente al movimento musicale del beat italiano degli anni '60. La band divenne in seguito un gruppo di culto per le sonorit\u00e0 sporche ed orientate al garage bitt.\nStoria de I Tubi Lungimiranti.\n1964-1965: Origini.\nFondato nel 1964 a Fano da Umberto Bultrighini (la cui sorella scelse il nome del gruppo, che avrebbe dovuto chiamarsi gli Ossi Buchi) e stabilizzatosi l'anno successivo come quartetto, con l'apporto dei due fratelli Paolo e Francesco Del Bianco e del batterista Gualfardo Aiudi, il gruppo inizia a suonare nei locali delle Marche.\n1966-1968: La CDI ed \"Abbiamo paura dei topi\".\nNel 1966 ottiene un contratto con la CDI (Company Discografica Italiana) di Pier Quinto Cariaggi (marito di Lara Saint Paul), che nel gennaio 1967 fa incidere loro tre brani pubblicati su singolo 7\" con il titolo di \"Abbiamo paura dei topi\" (CDI, 1968). La storia di questo disco fu singolare: la casa discografica infatti, per errore, manda in stampa non le versioni definitive delle canzoni, ma dei provini, e ci\u00f2 fa s\u00ec che il suono sia molto meno pulito degli standard dell'epoca, avvicinandolo alla psichedelia d'oltreoceano, e soprattutto il brano trainante, \"Abbiamo paura dei topi\", pur non ottenendo successo dal punto di vista delle vendite, diventa un riferimento culturale importante per le garage bitt band underground e neopsichedeliche.\nNello stesso anno partecipano al 2\u00ba Torneo Italia-Beat Gran Premio Davoli, a seguito del quale ampliarono l'organico della band con l'ingresso dell'organista Pierluigi Mattiello.\n1969-1970: \"A poche ore\" e poi il declino.\nDopo la sostituzione del batterista Aiudi con Giuliano Antonioni, registrano a Milano nel settembre 1969 il secondo 45 giri, che viene pubblicato a gennaio del 1970 e che contiene sul lato A \"Spegni questa luce\", cover dei Rokes, e sul lato B \"A poche ore\", cover di \"24 hours from Tulsa\" di Gene Pitney: dalla foto di copertina si pu\u00f2 verificare che il gruppo prestava anche attenzione al \"look\" con cui si presentava (ognuno dei componenti \u00e8 caratterizzato in maniera particolare, chi con gli occhiali e l'aspetto da intellettuale, chi invece con un cappello freak, e cos\u00ec via).\nIn questo periodo, la band registr\u00f2 altri 12 brani musicali, che non vennero pubblicati. La musica beat era infatti gi\u00e0 uscita di scena. Le case discografiche avevano perso interesse verso le nuove band e si rivolgevano ad artisti ormai gi\u00e0 consolidati, oppure a nuove forme di rock pi\u00f9 complesse. Dopo l'uscita del disco anche Antonioni abbandon\u00f2 la band: il sostituto, Adriano Pedini, suon\u00f2 solo per qualche mese nei concerti, dopodich\u00e9 \"I tubi lungimiranti\" decidono di sciogliersi. I due dischi sono ricercatissimi tra i collezionisti di vinili d'epoca.\n1994: I nuovi \"vecchi\" dischi e la reunion.\nNel 1993 il loro brano \"Abbiamo paura dei topi\" fu inserito da Red Ronnie nel CD \"Quei Favolosi Anni '60 \u25cf 1968 - 12\" (Fabbri Editori). Nello stesso anno la Destination X pubblic\u00f2 la raccolta \"Spegni questa luce\", che comprendeva, oltre ai brani dei 7\", anche i 12 brani inediti. Nel 1994 il gruppo si riun\u00ec con formazione leggermente diversa, e tenne un concerto a \"Il Covo\" di Bologna. Per l'occasione la Destination X stamp\u00f2 \"Live 1967-1970\", un album che conteneva vecchie e inedite registrazioni tratte da un concerto tenuto nel 1969 alla RAI. Sempre la Destination X li inser\u00ec poi nella compilazione \"60's Italian Beat Resurrection! Volume 5\" (1994) e nel 1995 la Reverendo Moon Records li inser\u00ec in \"Per chi non conosce la liberta' (Raro Beat Italiano Vol. 1)\" una compilazione curata da Reverendo Moon.\nL'ultimo batterista, Adriano Pedini, diventer\u00e0 session man, suonando la batteria in molti dischi pubblicati dalla Cramps; nel 1976 suoner\u00e0 nel celebre album \"Ho visto anche degli zingari felici\" di Claudio Lolli; si accoster\u00e0 poi al jazz e diventer\u00e0, nel 1995, Direttore Artistico e coordinatore del Festival \"Fano Jazz by the Sea\".\nPaolo Del Bianco si \u00e8 dedicato alla fotografia e continua tuttora l'attivit\u00e0 musicale, suonando nella \"Micio Sband\".\nUmberto Bultrighini si \u00e8 dedicato all'insegnamento, mantenendo per\u00f2 sempre l'interesse per la musica, che l'ha portato a pubblicare nel 2003 il volume \"Dopo i Beatles: musica e societ\u00e0 negli anni settanta\", scritto insieme a Gianni Oliva, suo collega diretto di universit\u00e0, e pubblicato dalla Editrice Carabba di Lanciano. Dal 2010 Bultrighini con Gene Guglielmi e Claudio Scarpa, portano in giro per l'Italia il dibattito musicale \"Al di qua, al di la del beat\" dove si disquisisce sui veri lati del beat italiano e suonano/cantano canzoni. E a questo proposito a luglio 2011 \u00e8 stato pubblicato il libro \"Al di qua, al di l\u00e0 del Beat\", scritto appunto dai tre autori, pubblicato dalla Edizioni Carabba. Il libro vede allegato il CD con brani di Gene Guglielmi ed I Tubi Lungimiranti.\nNel 2012 usc\u00ec poi una nuova raccolta di vecchi brani dal titolo \"Qui e adesso\" (Halidon), che vedeva come ospiti Gene Guglielmi e la girl-band Le Rimmel."}
{"id": "781293", "revid": "767487", "url": "https://it.wikipedia.org/wiki?curid=781293", "title": "The Bite Down Hard Demo Sessions", "text": "The Bite Down Hard Demo Sessions \u00e8 una raccolta dei Britny Fox uscita l'11 dicembre 2002 per l'Etichetta discografica Britny Fox Records.\nIl disco contiene le versioni demo dell'album Bite Down Hard (1991), con l'aggiunta di alcuni brani inediti irrealizzati, e alcune cover come \"Riff Raff\" degli AC/DC, \"Sweet Hitchhiker\" dei Creedence Clearwater Revival, e \"Stone Cold Crazy\" dei Queen."}
{"id": "781294", "revid": "1782831", "url": "https://it.wikipedia.org/wiki?curid=781294", "title": "Pierdomenico Baccalario", "text": "Biografia.\nBaccalario si \u00e8 laureato in giurisprudenza con una tesi riguardante internet e i diritti di propriet\u00e0 intellettuale.\nHa pubblicato il suo primo romanzo nel 1999 con Tommaso Percivale e, negli anni duemila, \u00e8 diventato uno dei pi\u00f9 prolifici autori italiani di romanzi per ragazzi pubblicando numerosi best seller per i principali gruppi editoriali italiani. Alcune delle sue opere sono state tradotte in oltre 20 lingue. Tra le sue numerose serie di romanzi, spesso fantasy, alcune delle quali scritte in collaborazione con altri autori, la pi\u00f9 nota \u00e8 quella scritta con lo pseudonimo di Ulysses Moore, pubblicata da Piemme nella collana \"Il Battello a Vapore\" a partire dal 2004.\nBaccalario ha vinto il Premio Battello a Vapore nel 1998 con il romanzo \"La strada del guerriero\".\nOltre all'attivit\u00e0 di scrittore e giornalista, ha lavorato come sceneggiatore per serie animate che sono state trasmesse in pi\u00f9 di 100 Paesi.\nDal 2005 al 2008 ha fatto parte della giuria del Best of Show, il premio ludico assegnato ogni anno da Lucca Comics &amp; Games, di cui \u00e8 stato anche presidente. Nel maggio 2011 ha vinto la XII edizione del premio letterario Terre del Magnifico con il romanzo \"Cyboria. Il risveglio di Galeno\", scelto da una giuria di ragazzi della fascia di 12-14 anni dell'Istituto comprensivo di Cortemaggiore (PC).\nCollabora con il quotidiano \"La Repubblica\", nelle pagine di cultura, e con il \"Corriere della Sera\", scrivendo sul periodico \"La Lettura\". Nel 2014 si \u00e8 stabilito con la famiglia nel Regno Unito.\nDal 2016 \u00e8 uno dei responsabili del programma della nuova Fiera dell'editoria di Milano, Tempo di Libri.\nOpere.\nRomanzi.\nSerie di Cyboria.\nSerie di romanzi di fantascienza per ragazzi pubblicata da De Agostini.\nLa Clessidra.\nSerie di romanzi fantasy per ragazzi pubblicata da De Agostini.\nCandy Circle.\nSerie di romanzi per ragazzi in collaborazione con Alessandro Gatti, pubblicata da Mondadori.\nCentury.\nSerie di romanzi per ragazzi, pubblicata da Piemme.\nWill Moogley Agenzia Fantasmi.\nSerie di romanzi fantasy per ragazzi composta da sette romanzi, pubblicata da Piemme ne \"Il battello a vapore.\"\nI gialli di vicolo Voltaire.\nSerie di romanzi gialli per ragazzi in collaborazione con Alessandro Gatti, pubblicata da Piemme.\nLa Bottega Battibaleno.\nSerie di romanzi per ragazzi, pubblicata da Piemme ne Il Battello a Vapore.\nThe Lock.\nSerie di romanzi per ragazzi, pubblicata da Piemme ne Il Battello a Vapore.\nThe Golden Legend.\nSerie di romanzi per ragazzi, pubblicata da Edizioni San Paolo. \nLe sciagurate imprese di Riccardo Cuor di Cardo.\nSerie di romanzi per ragazzi, pubblicata da Edizioni EL.\nCiccio Frittata.\nSerie di romanzi per ragazzi in collaborazione con Alessandro Gatti, pubblicata da Edizioni EL.\nThe Academy.\nSerie di romanzi per ragazzi in collaborazione con Davide Morosinotto, sotto lo pseudonimo comune di Amelia Drake, pubblicata da Rizzoli.\nI Classicini.\nRomanzi classici rivisitati da autori moderni, pubblicati da Edizioni EL.\nIn poche parole.\nGrandi classici rivisitati da autori moderni, pubblicati da Edizioni EL.\nChe storia!\nEpisodi chiave della storia reinterpretati da grandi autori, pubblicati da Edizioni EL.\nGrandissimi.\nGrandi biografie scritte da giovani autori, pubblicati da Edizioni EL.\nGli Intrigue.\nSerie di romanzi mistery per ragazzi scritti con Alessandro Gatti e pubblicati da Piemme\nI Maghi Raminghi"}
{"id": "781304", "revid": "79968", "url": "https://it.wikipedia.org/wiki?curid=781304", "title": "Punto di rugiada", "text": "In generale, con l'espressione punto di rugiada (in inglese \"dew point\") si intende un particolare stato termodinamico (rappresentato dalla temperatura e dalla pressione) in corrispondenza del quale una miscela bifase multicomponente liquido-vapore diviene satura di vapore. In altre parole, oltre il punto di rugiada (cio\u00e8 a temperatura maggiore e/o a pressione minore) si ha la presenza solo di vapore, mentre sotto il punto di rugiada (cio\u00e8 a temperatura minore e/o a pressione maggiore) il sistema \u00e8 bifase (costituito da un liquido in equilibrio con il suo vapore). Si definisce, invece, punto di brina (\"congelamento\") quel particolare punto di rugiada fissato ad una temperatura sotto zero.\nPunto di rugiada e punto di ebollizione.\nNel caso dei sistemi monocomponente (cio\u00e8 costituiti da una sola sostanza chimica, allo stato puro) il passaggio di fase liquido-gas avviene attraversando il punto di ebollizione. Il punto di ebollizione si trova quindi a cavallo tra la zona di esistenza del gas (o vapore) e la zona di esistenza del liquido.\nNel caso di sistemi multicomponente (cio\u00e8 costituiti da pi\u00f9 sostanze chimiche, ad esempio aria e acqua) invece il passaggio di fase liquido-gas avviene attraversando una zona bifase liquido-gas, che \u00e8 delimitata da due condizioni, dette \"punto di rugiada\" e \"punto di bolla\". Il punto di rugiada in particolare si trova a cavallo tra la zona di esistenza del gas (o vapore) e la zona di esistenza della miscela gas-liquido, mentre il punto di bolla si trova a cavallo tra la zona di esistenza del liquido e la zona di esistenza della miscela gas-liquido.\nPunto di rugiada dell'aria.\nIn meteorologia con l'espressione temperatura di rugiada si intende la temperatura alla quale, a pressione costante, l'aria (o, pi\u00f9 precisamente, la miscela aria-vapore) diventa satura di vapore acqueo.\nEssa indica a che temperatura deve essere portata l'aria per far condensare in rugiada il vapore d'acqua in essa presente, senza alcun cambiamento di pressione. Se il punto di rugiada cade sotto 0\u00a0\u00b0C, esso viene chiamato anche punto di brina.\nQualsiasi eccedenza di vapore acqueo (\"sovrasaturazione\") passer\u00e0 allo stato liquido. Allo stesso modo, il punto di rugiada \u00e8 quella temperatura a cui una massa d'aria deve essere raffreddata, a pressione costante, affinch\u00e9 diventi satura (ovvero quando la percentuale di vapore acqueo raggiunge il 100% della quantit\u00e0 possibile nell'aria a quella temperatura) e quindi possa cominciare a condensare nel caso perdesse ulteriormente calore. Ci\u00f2 comporta la formazione di brina, rugiada o nebbia a causa della presenza di minuscole goccioline di acqua in sospensione.\nQuesta temperatura viene trovata sul diagramma psicrometrico tracciando una linea a titolo costante fino a toccare la curva di saturazione.\nPer un dato livello di pressione, ma indipendentemente dalla temperatura, il punto di rugiada indica la frazione molare del vapore acqueo nell'aria, in altre parole l'umidit\u00e0 specifica dell'aria. Se la pressione dell'aria aumenta senza cambiare frazione molare, aumenter\u00e0 anche il punto di rugiada. La riduzione della frazione molare causer\u00e0 il ritorno del punto di rugiada allo stato iniziale. Per questo motivo, lo stesso punto di rugiada a Roma e sul Monte Bianco indica che sul Monte Bianco c'\u00e8 pi\u00f9 vapore acqueo che a Roma per frazione d'aria.\nD'altra parte, per un dato livello di temperatura, ma indipendentemente dalla pressione, il valore del punto di rugiada indica l'umidit\u00e0 assoluta dell'aria. Se la temperatura aumenta senza cambiare l'umidit\u00e0 assoluta aumenter\u00e0 anche il punto di rugiada. Ridurre l'umidit\u00e0 assoluta far\u00e0 regredire il punto di rugiada al suo valore iniziale. Nello stesso modo incrementare l'umidit\u00e0 assoluta dopo un calo della temperatura porta il punto di rugiada al livello iniziale. Questo vuol dire che lo stesso punto di rugiada a Roma e sul Monte Bianco indica che il peso del vapore per metro cubo d'aria \u00e8 lo stesso.\nLa quantit\u00e0 di vapore acqueo che pu\u00f2 essere contenuta nell'aria dipende dalla sua temperatura e pressione. Un aumento di temperatura consente all'aria di contenerne una maggiore quantit\u00e0, mentre una riduzione ne riduce il quantitativo sino a raggiungere il punto di rugiada, che rappresenta la condizione alla quale il vapore si condensa e si separa in forma d'acqua. Il punto di rugiada e la pressione del vapore sono tra di loro corrispondenti e indipendenti dalla pressione totale dell'aria.\nIl punto di rugiada \u00e8 associato all'umidit\u00e0 relativa. Un alto valore di umidit\u00e0 relativa indica che la temperatura \u00e8 prossima al punto di rugiada. Se l'umidit\u00e0 relativa \u00e8 100%, il punto di rugiada coincide con la temperatura. Dato un punto di rugiada costante, un incremento della temperatura porter\u00e0 una diminuzione dell'umidit\u00e0 relativa. Per questa ragione, i climi equatoriali possono avere basse umidit\u00e0 relative ma essere ugualmente percepiti come molto umidi.\nAl raggiungimento del punto di rugiada durante la notte il decremento di temperatura, per irraggiamento termico terrestre, si arresta o diminuisce sensibilmente in virt\u00f9 della liberazione del calore latente di condensazione (se al di sopra dello zero termico) e/o di quello di brinamento (se al di sotto dello zero termico), lentamente dissipato per irraggiamento anch'esso: l'andamento tipico della temperatura in queste circostanze \u00e8 quello a dente di sega con tendenza lievemente discendente. Tuttavia tanto pi\u00f9 basso \u00e8 tale valore di saturazione tanto meno vapore acqueo \u00e8 presente in atmosfera, tanto meno vapore \u00e8 disposto a condensare/brinare, minore sar\u00e0 la liberazione del calore latente da dissipare e la temperatura pu\u00f2 continuare a scendere sia pure a un tasso pi\u00f9 basso o a un tasso costante nel caso di bassissime temperature; viceversa tanto pi\u00f9 alto \u00e8 tale valore (specie al di sopra dello zero) tanto pi\u00f9 il tasso di diminuzione si smorza fino al caso limite della stazionariet\u00e0.\nApplicazioni in aeronautica.\nLa temperatura di rugiada, in ambito aeronautico, \u00e8 indicata nei messaggi meteo di tipo METAR.\nSe l'indicazione del gruppo delle temperature, nei messaggi METAR, mostra queste essere quasi uguali, significa che il contenuto di umidit\u00e0 relativa (UR) nella massa d'aria \u00e8 vicina al 100%. Questa informazione \u00e8 di grande importanza per un pilota che si appresta a decollare o atterrare.\nQuando le temperature sono simili, ad esempio: 12/12 avremo il 100% di UR nella massa d'aria e c'\u00e8 il rischio che si formi la nebbia, poich\u00e9 il vapor acqueo, contenuto nella massa d'aria avr\u00e0 raggiunto la saturazione e comincer\u00e0 a condensare.\nMetodi di calcolo.\nApprossimazione di Magnus-Tetens.\nformula_1\ncon:\nformula_2\ndove a = 17,27 e b = 237,7\u00a0\u00b0C\nIntervallo di validit\u00e0:\nAltra approssimazione.\nformula_3\ndove"}
{"id": "781319", "revid": "767487", "url": "https://it.wikipedia.org/wiki?curid=781319", "title": "The Best of Britny Fox", "text": "The Best of Britny Fox \u00e8 una raccolta dei Britny Fox uscita il 28 agosto 2001 per l'Etichetta discografica Sony/Legacy.\nIl disco contiene una raccolta dei migliori brani dei primi due album (\"Britny Fox\" e \"Boys in Heat\") con Dean Davidson alla voce. Sono presenti inoltre due video bonus multimediali tratti dal DVD \"Year of the Fox\": il videoclip originale di \"Girlschool\", e \"Long Way to Love\" tratto da un live a Tokyo, Giappone nel capodanno 1988/89."}
{"id": "781321", "revid": "2023463", "url": "https://it.wikipedia.org/wiki?curid=781321", "title": "NBA Sportsmanship Award", "text": "L'NBA Sportsmanship Award \u00e8 un premio, istituito a partire dalla stagione 1996-1997, conferito ogni anno al giocatore che pi\u00f9 rappresenti la sportivit\u00e0, la lealt\u00e0 e l'etica lavorativa sul campo. \u00c8 anche conosciuto come \"Trofeo Joe Dumars\", in onore di uno dei giocatori che pi\u00f9 hanno rappresentato questo modello di giocatore, al quale fu attribuito il premio in via inaugurale nel 1996."}
{"id": "781324", "revid": "69794", "url": "https://it.wikipedia.org/wiki?curid=781324", "title": "Trofeo Joe Dumars", "text": ""}
{"id": "781327", "revid": "6923", "url": "https://it.wikipedia.org/wiki?curid=781327", "title": "Elisir (Roberto Vecchioni)", "text": "Elisir, pubblicato nel 1976, \u00e8 un album del cantautore Roberto Vecchioni.\nIl disco.\nIl tema conduttore di tutto l'album \u00e8 il viaggio. Questo tema lo ritroviamo gi\u00e0 nel titolo del primo brano, nel secondo, dedicato a Velasquez, famoso navigatore, in \"A.R.\", col ritorno dall'Africa di Arthur Rimbaud e, come afferma Vecchioni, nel percorrere generi musicali diversi, con richiami a Leonard Cohen (\"Figlia\"), al Bob Dylan di \"Desire\", e a Neil Young (l'uso della chitarra elettrica in \"Velasquez\" \u00e8 ispirato al brano \"Cortez the killer\").\nLe canzoni sono scritte tutte da Vecchioni, tranne la musica di \"Un uomo navigato\", che \u00e8 di Rosario Montesanti.\nTra i musicisti presenti nel disco sono da segnalare un componente del gruppo di rock progressivo dei Madrugada, Alessandro Zanelli (detto \"Billy\") e due componenti de I Nuovi Angeli (per cui Vecchioni ha scritto molte canzoni), Paki Canzi e Mauro Paoluzzi.\nLa copertina dell'album \u00e8 ideata da Mario Vivona e le illustrazioni sono realizzate da Claudio Doveri."}
{"id": "781330", "revid": "287204", "url": "https://it.wikipedia.org/wiki?curid=781330", "title": "Smerillo", "text": "Smerillo (\"Smirillu\" o \"Smerillu\" in dialetto fermano) \u00e8 un comune italiano di 330 abitanti della provincia di Fermo nelle Marche.\nIl comune fa parte della Comunit\u00e0 montana dei Sibillini.\nGeografia fisica.\n\u00c8 a 806 m s.l.m. e si situa su uno sperone roccioso a met\u00e0 strada tra i Monti Sibillini e il mare Adriatico.\nStoria.\nNel medioevo era un castello pari in dignit\u00e0 con Fermo. Restano di questa antica grandezza i ruderi delle mura di cinta del castello, la porta nord e il \"cassero\".\nIl nome sembra derivi da un falchetto \"lo smeriglio\" con cui il feudatario cacciava. Qualcuno fa risalire il nome alla famiglia di signorotti \"De Smerillo\" che ha abitato il paese.\nSociet\u00e0.\nEventi.\nOggi \u00e8 rinomato per il cinema all'aperto a ferragosto, per il festival \"Le parole della Montagna\" e per la \"Castagnata in piazza\" (terza domenica di ottobre).\nCultura.\nMusei.\nIl Museo dei fossili e dei minerali comprende una raccolta di fossili italiana nel periodo dal Paleozoico al Neozoico; la sezione dei minerali comprende tra i suoi pezzi anche dei diamanti grezzi.\nSport.\nIl paese ha una squadra di calcio a 5 CSI, il Club 81 Smerillo che gioca al campo Mancini di Montefalcone Appennino."}
{"id": "781332", "revid": "6468085", "url": "https://it.wikipedia.org/wiki?curid=781332", "title": "Roberto di Boron", "text": ""}
{"id": "781334", "revid": "1851848", "url": "https://it.wikipedia.org/wiki?curid=781334", "title": "Luca Vigiani", "text": "Caratteristiche tecniche.\nCentrocampista centrale, nel corso della carriera \u00e8 stato anche utilizzato come esterno destro, soprattutto da Walter Mazzarri. In condizioni di emergenza \u00e8 stato anche schierato come attaccante.\nCarriera.\nInizia nelle giovanili della , debuttando in Serie A nel il 4 giugno 1995 nella sconfitta interna contro il . Dal 1996 veste (in prestito) le maglie di e Saronno e Lodigiani, che lo riscatta nel 2000. Nel 2001 debutta in Serie B con la maglia della : la prima stagione, condizionata da un grave infortunio, si conclude con 5 presenze e la retrocessione in Serie C1. L'anno successivo, agli ordini di Walter Mazzarri, si impone come titolare e a fine stagione segue il tecnico al Livorno, con cui conquista la promozione in Serie A nel campionato 2003-2004.\nResta al Livorno fino al 2005, quando si trasferisce in prestito alla , dove ritrova il tecnico Mazzarri. Tornato in Toscana dopo un anno, gioca la prima parte della stagione nel Livorno, per poi essere ceduto nuovamente alla a gennaio 2007, contribuendo alla salvezza dei calabresi, penalizzati di 11 punti in classifica. Il suo record di goal in una stagione \u00e8 di 5 totalizzato nella stagione 2007-2008, di cui 3 segnati in una sola partita nella vittoria in casa per 3-1 della Reggina sul Catania il 23 dicembre 2007. Rimane a Reggio Calabria fino al 2009, quando, a causa di problemi fisici e incomprensioni con la dirigenza, si svincola dalla societ\u00e0 calabrese. Il 22 luglio 2009 firma un biennale con il , ma gi\u00e0 nel gennaio del 2010 torna per la terza volta alla , impegnata nella lotta per la salvezza nel campionato di Serie B.\nRaggiunge le 100 presenze con la maglia della il 23 gennaio 2010 in Padova-Reggina 0-1 (sua prima gara dal ritorno in amaranto). Il 20 agosto 2010, in seguito alla decisione societaria di ringiovanire la squadra e diminuire gli ingaggi, si trasferisce in Toscana alla con la formula del prestito annuale. Con gli apuani di Francesco Monaco ottiene la promozione in Prima Divisione. Al termine del campionato, rientrato a Reggio Calabria, decide di interrompere l'attivit\u00e0 agonistica per intraprendere quella di allenatore.\nDopo il ritiro.\nDal 30 giugno 2012 entra a far parte dello staff tecnico del del suo ex allenatore Walter Mazzarri. Nella stagione successiva segue Mazzarri all', sempre come collaboratore tecnico..\nCittadinanza onoraria.\nDal maggio del 2007 \u00e8 cittadino onorario della citt\u00e0 di Reggio Calabria."}
{"id": "781342", "revid": "6468140", "url": "https://it.wikipedia.org/wiki?curid=781342", "title": "Cronaca (storia)", "text": ""}
{"id": "781345", "revid": "123373039", "url": "https://it.wikipedia.org/wiki?curid=781345", "title": "Stesicoro", "text": "Biografia.\nCome spesso accade per gli autori pi\u00f9 antichi, poco si sa della sua vita. Se ne \u00e8 ipotizzata la nascita nella calabrese Metauros (l'odierna Gioia Tauro) e nella citt\u00e0 di Imera. La Suida cos\u00ec riporta:\n\u00c8 ritenuto il primo poeta della Magna Grecia che allora, insieme alla Sicilia, dopo un lungo periodo di colonizzazione, stava raggiungendo una grande prosperit\u00e0 economica e un grande splendore di civilt\u00e0, e che era destinata a dare un notevole contributo alla poesia e al pensiero ellenico.\nViene riportata la sua presenza in Sicilia, ad Imera, e la tradizione riferisce che prese parte alla lotta politica opponendosi a Falaride, tiranno di Agrigento. A tal proposito sarebbe riferita la sua \"Favola del cavallo e del cervo\", chiara metafora della politica del suo tempo e a noi nota dalla rielaborazione esopica: Stesicoro raccontava come tra i due animali esisteva sempre astio, sicch\u00e9 il cavallo, per battere il suo antico rivale, chiese aiuto all'uomo. Quest'ultimo cacci\u00f2 il cervo, ma per essere ripagato rese schiavo il cavallo. La metafora politica era offerta dal fatto che in quel periodo Falaride prometteva agli imeresi l'aiuto necessario per sconfiggere i Selinuntini, antichi rivali della colonia Zancloa, ma in cambio avrebbero sicuramente sub\u00ecto la sottomissione ad Agrigento. La favola raccontata volle essere un monito per i suoi concittadini ma, nonostante i suoi propositi, il tiranno akragantino entr\u00f2 in citt\u00e0 e Stesicoro dovette fuggire, perseguitato dai suoi stessi concittadini, trovando asilo politico a Catania, dove mor\u00ec per mano del brigante Nic\u00e0nore.\nLa tradizione vuole che in questa citt\u00e0 fosse stato eretto in suo onore un grande sepolcro a pianta ottagonale, in quanto otto erano le opere a lui attribuite. Un frammento poetico riportato dalla Suida cos\u00ec lo ricorda: \"Il lato oscuro di Catania bruci\u00f2 Stesicoro, la vera voce incommensurabile delle Muse\". \nOpere\nStesicoro era un citaredo, che declamava, cio\u00e8, le sue opere accompagnandosi con la cetra. Egli rinnov\u00f2 forme e contenuto della melica corale, sostituendo alla composizione monostrofica di Alcmane la \"triade strofica\" (strofe, antistrofe, epodo) e si scost\u00f2 dal contenuto del carme di Alcmane e dal suo lirismo soggettivo per avvicinarsi allo spirito oggettivo dell'epica. La leggenda eroica diventa la materia del canto lirico: \u00e8 considerato dagli antichi come l'Omero della lirica corale, il grande poeta dei miti.\nLa sua produzione si articolava in 26 libri, di cui restano frammenti e, di alcuni di essi, non restano che semplici titoli. Abbiamo, infatti, titoli come \"Elena\", due \"Palinodie\", \"Ilupersis\", \"Il cavallo di legno\", \"Nostoi\", \"Gerioneide\", \"Cerbero\", \"Cicno\", \"Scilla\", \"Tebaide\" (titolo incerto), \"Erifile\", \"Europa\", \"Orestea\", \"I cacciatori del cinghiale (calidonio)\", \"I giochi funebri di Pelia\".\nStesicoro, dunque, si ciment\u00f2 nei generi pi\u00f9 diversi, dall'epica alla poesia pastorale, passando per composizioni di natura erotica. A noi restano ampi frammenti della \"Gerioneide\", che narra della decima fatica di Eracle (il viaggio ad Eritia per rapire le mandrie di Gerione), e di un poema (forse \"Erifile\") sul destino di Edipo e dei suoi figli, della \"Iliou persis\", dei \"Nostoi\", dell\"'Orestea\" e di due \"Palinodie\". Queste ultime erano una ritrattazione ad una precedente opera intitolata \"Elena\", dove l'eroina era rappresentata come un'adultera colpevole della guerra. Nelle \"Palinodie\" Stesicoro ritratt\u00f2, raccontando che non Elena, ma un suo fantasma, era giunta a Troia. Secondo la leggenda Stesicoro sarebbe stato accecato dai Dioscuri, fratelli di Elena, e avrebbe riacquistato la vista solo dopo questa ritrattazione.\nIl mondo poetico e concettuale di Stesicoro.\nLa particolarit\u00e0 della sua poesia \u00e8 data dall'interesse per la psicologia dei personaggi: egli si sofferma spesso sui pensieri dei protagonisti, rallentando l'azione ma accentuando la drammaticit\u00e0 degli eventi. Questo metodo particolare gli attir\u00f2 una stima incondizionata degli antichi: il giudizio che la letteratura d\u00e0 oggi sulle sue opere \u00e8 positivo, apprezzandone lo sperimentalismo, che avrebbe influenzato fortemente i poeti tragici, come visibile nelle \"Coefore\" di Eschilo o nell\"'Elena\" di Euripide.\nUn altro aspetto apprezzabile della vena sperimentale di Stesicoro \u00e8 il modo in cui egli rielabora la lezione tradizionale dell'epica omerica: dai frammenti superstiti della sua opera, la critica ha potuto osservare come il poeta sia riuscito ad adattare con grande abilit\u00e0 poetica il dettato dell'epos, pensato per forme metriche dattiliche come l'esametro, ai nuovi metri della poesia lirica. Anche Marco Fabio Quintiliano definisce Stesicoro, nel X libro della sua Institutio oratoria, \u00abepici carminis onera lyra sustinentem\u00bb (\"colui che sostiene sulla lira il peso della poesia epica\"), quindi un poeta citaredo (monodico) di poesia epica, un \"unicum\" nel panorama arcaico.\nL'affermazione di Quintiliano, tuttavia, sarebbe la prima a smentire la certezza, gi\u00e0 antica, (ma oggi non cos\u00ec sicura) che vedeva Stesicoro nel novero dei poeti corali, e non monodici. I frammenti papiracei che si posseggono non permettono di definire in maniera sicura e univoca la personalit\u00e0 poetica di Stesicoro: potrebbe essere stato un poeta sia corale che monodico (alcuni frammenti riportano componimenti che dovevano essere tanto estesi da rendere impensabile l'idea di un'esecuzione corale), al pari di Pindaro o di Saffo, oppure potrebbe aver destinato a fruizioni diverse gli stessi testi. In ogni caso, Quintiliano aveva ragione nel collegare Stesicoro alla poesia epica, poich\u00e9 i frammenti delle sue opere sono tutti afferenti ai cicli epici tradizionali (ciclo di Tebe, ciclo di Sparta, ciclo di Eracle, Caccia al cinghiale di Calidone).\nIl patrimonio mitico tradizionale era tutto fuorch\u00e9 univoco: non solo vi si intrecciavano cicli e saghe diverse, con protagonisti numerosissimi personaggi (ognuno dei quali aveva un apprezzamento diverso in base ai singoli contesti locali nel panorama greco), ma uno stesso episodio poteva inoltre presentare numerose varianti, spesso anche contraddittorie, creando una grande congerie di storie e intrecci. Stesicoro, da grande sperimentalista e creatore quale \u00e8, dimostra di saper utilizzare al meglio questa \"variabilit\u00e0\" e \"adattabilit\u00e0\" tipica del mito, scegliendo di volta in volta, in base al tipo di committenza poetica ricevuta (se vogliamo vedere Stesicoro come un poeta corale), quale versione di un certo episodio adottare, quale ciclo epico scegliere, su quale personaggio incentrare la narrazione per riuscire ad adattare meglio il contenuto della propria performance ai valori e alle ideologie del determinato pubblico di fronte al quale si esibisce. Per esempio, \u00e8 sicuro che di fronte a un pubblico della Magna Grecia o della Sicilia abbia recitato componimenti incentrati sulla figura di Eracle, eroe mitico che comp\u00ec molte imprese (come quella di Scilla) in quella realt\u00e0 geografica; probabilmente la sua \"Palinodia\" su Elena deriva da una committenza spartana, poich\u00e9 la citt\u00e0 laconica tributava culti importanti all'eroina mitica (ma potrebbe anche derivare dalla committenza della colonia di Locri, in cui era vivo un forte culto dei Dioscuri).\nRiconoscimenti.\nA Catania gli sono intitolate una delle piazze pi\u00f9 importanti e una stazione della metropolitana, mentre a Gioia Tauro gli \u00e8 stato intitolato il viale antistante il lato ovest del palazzo che ospita alcuni uffici comunali."}
{"id": "781346", "revid": "46523", "url": "https://it.wikipedia.org/wiki?curid=781346", "title": "Gli Osbourne", "text": ""}
{"id": "781347", "revid": "123493740", "url": "https://it.wikipedia.org/wiki?curid=781347", "title": "Dina Bellotti", "text": "Biografia.\nTrascorse l'infanzia nella sua citt\u00e0 natale dove frequent\u00f2 le scuole di primo e di secondo grado. Dimostr\u00f2 presto la sua attitudine per il disegno e nel 1929 si iscrisse all'Accademia Albertina di Belle Arti di Torino dove ebbe come maestri Cesare Ferro e Marcello Boglione.\nEsord\u00ec nel 1935 in mostre collettive e nazionali e, nello stesso anno, nel Premio della Regina consegu\u00ec il premio per lavori in acquaforte ottenendo la medaglia d'oro.\nNel 1938 espose per la prima volta i suoi lavori alla Biennale di Venezia mostra che frequenter\u00e0 altre due volte nel 1940 e nel 1942.\nI suoi soggetti pi\u00f9 ricorrenti erano paesaggi, figure e soprattutto ritratti di bambini.\nGi\u00e0 in quegli anni la giovane pittrice era solita trascorrere i periodi estivi con la famiglia a Sestri Levante e cos\u00ec la ricorda Carlo Bo :\nDina Bellotti si fece conoscere come \"la pittrice dei papi\". A partire della prima met\u00e0 degli anni settanta, realizz\u00f2 infatti alcuni ritratti di Paolo VI e, pi\u00f9 tardi, di Giovanni Paolo II, conservati in Vaticano e utilizzati come immagini ufficiali dei pontefici. Alcune sue opere sono esposte nella Collezione d'Arte Religiosa Moderna inaugurata nel 1973 da Paolo VI."}
{"id": "781348", "revid": "46523", "url": "https://it.wikipedia.org/wiki?curid=781348", "title": "Gli osbourne", "text": ""}
{"id": "781349", "revid": "120694935", "url": "https://it.wikipedia.org/wiki?curid=781349", "title": "Umidit\u00e0 relativa", "text": "L'umidit\u00e0 relativa (spesso indicata con la sigla UR o RH, dall'inglese \"relative humidity\") \u00e8 un indice della quantit\u00e0 di vapore contenuto in una miscela aeriforme-vapore. \u00c8 definita come il rapporto della densit\u00e0 del vapore contenuto nel miscuglio (per esempio quello di vapore acqueo nell'aria umida) e la densit\u00e0 del vapore saturo alla temperatura della miscela.\nPer definizione \u00e8 un numero reale compreso tra 0 e 1: un'umidit\u00e0 relativa unitaria (100%) indica che il miscuglio gassoso contiene la massima quantit\u00e0 di umidit\u00e0 possibile per le date condizioni di temperatura e pressione, e non esistono valori superiori (a meno di sovrasaturazioni). Lo strumento usato per misurare l'umidit\u00e0 relativa si chiama igrometro.\nL'umidit\u00e0 relativa in un sistema chiuso aumenta al diminuire della temperatura dato che man mano cala anche la pressione di saturazione, fino ad una temperatura limite che per una miscela aria-vapore acqueo \u00e8 circa -40\u00a0\u00b0C, a cui \u00e8 unitaria per una quantit\u00e0 di vapore nulla."}
{"id": "781350", "revid": "599013", "url": "https://it.wikipedia.org/wiki?curid=781350", "title": "Julio C\u00e9sar de Le\u00f3n", "text": "Dal 27 maggio 2007 \u00e8 cittadino onorario della citt\u00e0 di Reggio Calabria.\nCaratteristiche tecniche.\nPu\u00f2 giocare sia da trequartista che da esterno destro di centrocampo. Il suo piede preferito \u00e8 il destro.\nCarriera.\nArriva in Italia nella stagione 2001-2002. Lo acquista la , con la quale totalizza 2 gol in 29 presenze e una promozione in A.\nL'anno successivo in serie A con la Reggina timbrer\u00e0 il cartellino per 10 volte vista anche la presenza di altri due fantasisti come Francesco Cozza e Shunsuke Nakamura.\nNella stagione 2003-2004 inizia con la (10 presenze ed una rete) ma nel calciomercato invernale viene ceduto temporaneamente alla , nella serie cadetta, dove non ha per\u00f2 migliore fortuna.\nNel campionato 2004-2005 si trasferisce al (in Serie B), dove realizza una rete nel derby con il Crotone in 7 presenze. A gennaio passa in prestito alla (in Serie C1), con cui totalizza 16 presenze e 8 gol.\nNel 2005-2006 indossa la maglia del , in Serie C1, dove mette a segno 4 gol in 12 apparizioni, dopo essere stato fino al mercato di gennaio all', in Serie B (12 presenze e un gol), trovando per\u00f2 poco spazio.\nNell'estate 2006 fa ritorno nella massima serie con la .\nNel gennaio 2007 \u00e8 acquistato dal Genoa, in Serie B, per 3 milioni di euro. In Liguria gioca mezza stagione in B ed una stagione in massima serie.\nIl 6 luglio 2008 si trasferisce a a titolo definitivo, dove nell'unico anno segna 6 gol.\nIl 28 agosto 2009 passa in prestito al in Serie B.\nTornato al per fine prestito, viene ceduto a titolo definitivo allo Shandong Luneng. dove vincer\u00e0 il campionato di massima serie cinese.\nPassa al Motagua in Cile dove disputa il girone di clausura.\nNell'estate 2012 ritorna in Italia, e viene acquistato dal , militante in Serie D firmando un accordo fino al 30 giugno 2013 con opzione per il secondo. Il 23 luglio 2012 avviene la presentazione ufficiale allo stadio San Filippo. Il 27 novembre successivo, rescinde il contratto che lo legava alla societ\u00e0 peloritana. Dal 2013 \u00e8 tornato in Honduras dove ha firmato per il Club Deportivo Platense. Dopo un'esperienza biennale nel CSD Municipal, nel 2016 firma negli USA per il Miami United, squadra militante nella National Premier Soccer League, dove sceglie la maglia numero 37 ed indossa la fascia di capitano.\nStatistiche.\nPresenze e reti nei club.\n\"Statistiche aggiornate al 3 novembre 2016\""}
{"id": "781353", "revid": "899609", "url": "https://it.wikipedia.org/wiki?curid=781353", "title": "Pinacoteca David Begh\u00e8", "text": "La pinacoteca \"David Begh\u00e8\" ha sede a Calice al Cornoviglio, nella media e bassa val di Vara in provincia della Spezia.\nInaugurata il 7 luglio 1992 la Pinacoteca \u00e8 situata all'interno del castello Doria Malaspina di Calice ed \u00e8 stata costituita al fine di ospitare numerose opere d'arte del pittore calicese David Begh\u00e8 e di valorizzarne l'opera.\nNel castello hanno peraltro sede anche gli altri musei del patrimonio museale calicese.\nLa collezione.\nLa pinacoteca espone ventotto dipinti dell'artista \u00e8 stata strutturata, sia nella disposizione delle opere, che nella razionalizzazione degli spazi, per rappresentare al meglio la vena poetica del Begh\u00e8, suddivisa nei temi del paesaggio, della ritrattistica e della produzione d'Arte sacra.\nPer ci\u00f2 che riguarda la sua vasta produzione ad affresco, si \u00e8 provveduto alla riproduzione fotografica della maggior parte delle sue realizzazioni, le quali vengono messe a disposizione del visitatore su pannelli presenti nelle sale espositive."}
{"id": "781356", "revid": "1543377", "url": "https://it.wikipedia.org/wiki?curid=781356", "title": "Federazione calcistica del Messico", "text": "La Federazione calcistica messicana, nota con l'acronimo FEMEXFUT, \u00e8 l'organo che gestisce il calcio in Messico. Organizza il campionato messicano e l'attivit\u00e0 della Nazionale messicana.\nI quattro livelli professionistici di calcio in Messico sono, a partire dal primo:\nStoria.\nLa FEMEXFUT \u00e8 associata alla federazione del Nord America CONCACAF sin dalla fondazione avvenuta nel 1961 ed \u00e8 affiliata alla FIFA dal 1929.\nTitoli e riconoscimenti.\nFra i titoli e meriti che la federazione pu\u00f2 vantare vi sono:\nCon 4 titoli mondiali e 32 tornei continentali, per un totale di 36 titoli ufficiali riconosciuti dalla FIFA, la FEMEXFUT \u00e8 la seconda federazione pi\u00f9 titolata del mondo (primo posto del Brasile.\nAttualmente la FIFA riconosce al Messico il merito di essere la rappresentativa nazionale che ha disputato il maggior numero di competizioni ufficiali nella storia della sua fondazione: ben nove tornei. Inoltre la nazionale del Messico \u00e8 stata la seconda al mondo (dopo la selezione della Costa Rica) ad aver vinto il titolo continentale di due confederazioni diverse, nello specifico il Campionato nordamericano di calcio e la Gold Cup. Tutto ci\u00f2 fa del Messico la nazionale di calcio pi\u00f9 titolata del Nord America e Centro America, anche se tuttora non \u00e8 riuscita ad aggiudicarsi il titolo mondiale."}
{"id": "781360", "revid": "34060", "url": "https://it.wikipedia.org/wiki?curid=781360", "title": "Nazionale di calcio filippina", "text": ""}
{"id": "781364", "revid": "33751", "url": "https://it.wikipedia.org/wiki?curid=781364", "title": "Liga MX", "text": "La Liga MX, nota come \"Liga BBVA MX\" per motivi di sponsorizzazione e conosciuta in passato anche come Primera Divisi\u00f3n de M\u00e9xico, \u00e8 la massima serie del campionato messicano di calcio.\nLa squadra pi\u00f9 titolata della competizione \u00e8 l', vincitrice di 13 titoli.\nIl campionato messicano occupa il 21\u00ba posto del ranking mondiale dei campionati stilato annualmente dall'IFFHS e il 1\u00ba posto a livello continentale, pertanto \u00e8 considerato la lega calcistica pi\u00f9 competitiva dell'America settentrionale e centrale.\nFormula.\nIl campionato \u00e8 composto da 18 squadre ed \u00e8 suddiviso in due tornei distinti: il primo inizia ad agosto ed \u00e8 chiamato \"Torneo de Apertura\", il secondo comincia a gennaio ed \u00e8 chiamato \"Torneo de Clausura\". Entrambi i tornei laureano una squadra campione.\nCiascuno dei due tornei stagionali si compone di una prima fase strutturata con un girone all'italiana con gare di sola andata; al termine le prime otto classificate si qualificano alla fase ad eliminazione diretta (play-off), detta \"Liguilla\", con gare di andata e ritorno.\nStoria.\nEpoca dilettantistica.\nPrima della \"Liga Mayor\" non vi era un campionato nazionale messicano e le competizioni calcistiche che si disputavano riguardavano aree geografiche limitate. La squadra vincitrice della Primera Fuerza, un torneo locale cui partecipavano squadre della zona di Citt\u00e0 del Messico, era considerata il campione nazionale. Vi erano anche altre leghe regionali quali la Liga Amateur de Veracruz, la Liga Occidental De Jalisco e la Liga del Baj\u00edo, che vedevano la partecipazione di club di rilievo. Malgrado corrispondessero salari ai propri calciatori, molti club erano riluttanti all'idea di costituire un campionato professionistico.\nCon la crescente popolarit\u00e0 del calcio, sorse l'urgenza di unire tutte le leghe dilettantistiche messicane in un'ottica di sviluppo del calcio nazionale. La lega nazionale professionistica del Messico fu fondata nel 1943.\nEpoca professionistica.\nQuando la Federaci\u00f3n Mexicana de F\u00fatbol Asociaci\u00f3n (F.M.F.) annunci\u00f2 la formazione della prima lega professionistica, molti club chiesero di iscrivervisi. La F.M.F. annunci\u00f2 che 10 squadre avrebbero costituito la Liga Mayor (campionato maggiore). La lega fu fondata da sei club della Primera Fuerza di Citt\u00e0 del Messico, due della Liga Occidental e due della Liga Veracruzana.\nRifondazione.\nVerso la fine degli anni '50 e nei primi '60 molti club minori affrontarono difficolt\u00e0 attribuite alla mancanza di competizione internazionale e al formato del campionato, poco gratificante i club. Come molte squadre sudamericane ed europee, le compagini messicane piazzatesi ai primi posti del proprio campionato nazionale non potevano permettersi di partecipare a prestigiose manifestazioni internazionali quali la Coppa Libertadores.\nIl boom del campionato messicano.\nIl , tenutosi in Messico, fu il primo mondiale trasmesso in televisione su vasta scala. Nel 1970-1971, all'indomani del mondiale, la F.M.F. cambi\u00f2 la formula del campionato, istituendo una fase di play-off per determinare la squadra campione. Questa mossa era volta a rigenerare l'interesse per il campionato e dare una possibilit\u00e0 di vittoria a tutte le squadre giunte ai primi posti, al fine di rendere il torneo pi\u00f9 coinvolgente. \nLa fase play-off, di nome \"Liguilla\", fu disputata secondo varie formule diverse per determinare la squadra campione. Il pi\u00f9 comune fu la modalit\u00e0 di eliminazione diretta tra le prime otto classificate. Altre volte il campionato fu diviso in due gruppi, con le prime due in ogni gruppo (e spesso la migliore delle due terze) che si qualificavano per i play-off. In alcune stagioni i play-off coinvolgevano squadre dello stesso gruppo, mentre le prime le vincitrici di ogni gruppo spareggiavano per il titolo. La formula variava da stagione a stagione, in modo da accordarsi con gli impegni internazionali dei club e il programma della nazionale messicana. \nIl cambiamento del regolamento ebbe come effetto la variabilit\u00e0 delle squadre egemoni, dato che squadre di talento che non avevano avuto una regolarit\u00e0 di rendimento tale da affermarsi nella stagione regolare potevano avere successo nei play-off (esempi emblematici furono in tal senso il negli anni '70, l' negli anni '80 e il negli anni 2000).\nLiga MX.\nPrima dell'inizio della stagione 2012-2013 fu istituita l'entit\u00e0 Liga MX / Ascenso MX per sostituire la federcalcio messicana quale organo di governo del campionato. La lega annunci\u00f2 anche un rebranding, con l'introduzione di un nuovo logo.\nIl 20 agosto 2018 fu annunciato che la Liga MX avrebbe introdotto in via sperimentale l'utilizzo della tecnologia video assistant referee. Il primo test ebbe luogo nei match under-20 giocati negli stadi del campionato maggiore. In seguito le prime prove furono effettuate durante le partite di Liga MX delle giornate 13 e 14 del torneo di Apertura 2018-2019. Per implementare a tempo pieno la tecnologia, la lega ha comunque bisogno dell'approvazione della FIFA.\nIl 25 aprile 2020 la Federcalcio messicana delibera la sospensione delle promozioni e delle retrocessioni fra massimo campionato e seconda divisione per le successive sei stagioni, dopo il raggiungimento di un'intesa tra i club per salvaguardare l'esistenza del calcio locale, minata dalla crisi causata dal coronavirus. La decisione prevede il blocco definitivo dell'Ascenso MX, alla quale in futuro prenderanno parte le 12 squadre attuali che decideranno di andare avanti, i club del massimo campionato che vorranno parteciparvi pi\u00f9 altre tre squadre su invito. A parziale \"risarcimento\" del blocco di promozioni e retrocessioni, le 12 societ\u00e0 che militano nella Liga Ascenso si suddivideranno in parti uguali 60 miloni di pesos (circa 2,2 milioni di euro) e, qualora decidessero di continuare, ciascun club ne ricever\u00e0 ogni anno altri 20 milioni (poco meno di 750 mila euro) per le successive sei stagioni.\nIl 22 maggio 2020 il torneo di Clausura 2020 fu cancellato senza assegnare il titolo di campione a causa della pandemia di coronavirus. Il ed il , rispettivamente in prima e seconda posizione al momento dell'arresto del campionato, si qualificarono alla CONCACAF Champions League 2021.\nSquadre.\nStagione 2021-2022."}
{"id": "781365", "revid": "767487", "url": "https://it.wikipedia.org/wiki?curid=781365", "title": "Pensavo fosse amore... invece era un calesse", "text": "Pensavo fosse amore... invece era un calesse \u00e8 un film italiano del 1991 diretto da Massimo Troisi.\nTrama.\nTommaso e Cecilia sono due giovani fidanzati napoletani. Fanno una vita regolare con i soliti amici: lui ha una trattoria nel Borgo Marinari accanto a Castel dell'Ovo, vicino alla libreria del loro amico Amedeo, celibe e bigotto, con una sorella adolescente di nome Chiara innamorata di Tommaso. Il matrimonio dei due \u00e8 alle porte, ma la gelosia di Cecilia rischia di rovinare tutto: durante un momento di intimit\u00e0 crede di sentir pronunciare da Tommaso il nome di un'altra donna, Elena; in un'altra occasione lo prende per i capelli quando viene a sapere che un'altra donna lo ha cercato al telefono. Infine, durante la scelta delle bomboniere fa una scenata pensando ai fantasmi di queste rivali ipotetiche, fino a quando gli comunica, per citofono, che intende lasciarlo, di non sposarsi pi\u00f9 e di sparire.\nRaccogliendo le voci di amici, Tommaso viene a sapere che Cecilia si \u00e8 fidanzata con Enea, un avventuriero pi\u00f9 vecchio di lei, dedito a molte attivit\u00e0, che le promette grandi orizzonti ma un modesto, se non inconsistente, presente. Tommaso non riesce a capire come faccia Cecilia a innamorarsi di un uomo di non bell'aspetto e per giunta con un nome che trova ridicolo, mentre tutti quanti, con suo stupore, lo trovano bello e affascinante. Nel frattempo Amedeo si fidanza con Flora, ex fidanzata di Giorgio, un amico comune. La sorella di Amedeo, non riuscendo a conquistare Tommaso, tenta di avvelenarlo con il veleno per topi nel caff\u00e8, e in un'altra occasione, per gelosia, dar\u00e0 anche fuoco alla lambretta di Enea.\nTommaso tenta anche la via della magia bianca presso una sedicente fattucchiera per sistemare le cose: le porta alcune ciocche di capelli di Cecilia, Enea e Chiara, chiedendo di far sparire dalla sua vita la ragazzina ed Enea, e di far tornare da lui Cecilia. I due alla fine tornano insieme, e si fanno trovare in flagrante effusioni amorose nella biblioteca dallo stesso Enea, il quale con rassegnazione rivela a Tommaso di adorare Cecilia al punto di non riuscire a sfiorarla con un dito. I due giovani, ritrovatisi, riprendono a organizzare il loro matrimonio. Tuttavia, il giorno delle nozze \u00e8 Tommaso a non presentarsi all'altare. Manda una lettera a Cecilia dandole appuntamento in un bar, dove giunge anch'essa in abito nuziale. Qui le confida che uomo e donna non sono fatti per il matrimonio. Lei si trova d'accordo, e i due si organizzano per uscire la sera.\nColonna sonora.\nLe musiche del film sono curate dal cantante napoletano Pino Daniele; in particolare \u00e8 utilizzata la canzone \"Quando\", scritta appositamente per il film, che fa da sottofondo ai titoli di testa, a molte scene del film e ai titoli di coda."}
{"id": "781366", "revid": "1318658", "url": "https://it.wikipedia.org/wiki?curid=781366", "title": "Nzulezu", "text": "Nzulezu (scritto anche Nzulezo o Nzulesu) \u00e8 un villaggio tradizionale situato nel distretto di Jomoro, nella Regione Occidentale del Ghana, vicino a Beyin, circa 90\u00a0km a ovest di Takoradi. Il villaggio si affaccia sulla laguna Amanzule, ed \u00e8 interamente costituito di palafitte. Nel 2000 \u00e8 stato candidato a Patrimonio dell'umanit\u00e0 UNESCO, ed \u00e8 un'importante attrazione turistica della zona.\nIl nome \"Nzulezu\", in lingua nzema, significa \"superficie dell'acqua\". Secondo le leggende locali, il villaggio fu costruito da un gruppo di persone provenienti da Walata, una citt\u00e0 dell'antico Impero Ghana, che giunsero sul seguendo una lumaca. Non \u00e8 noto per quale motivo il villaggio sia stato edificato sull'acqua; la principale attivit\u00e0 dei suoi abitanti \u00e8 infatti l'agricoltura, mentre la pesca svolge un ruolo secondario. Il lago viene tuttavia percepito dalla popolazione locale come protezione da certi pericoli (per esempio dagli incendi).\nIl villaggio \u00e8 stato candidato a diventare Patrimonio dell'umanit\u00e0 per la sua importanza antropologica: oltre a essere uno dei pochi insediamenti antichi su palafitte rimasti al mondo, vi si conserva una grande ricchezza di tradizioni locali legate al culto del lago. Sulle sponde del Tadane avvengono tutti i riti religiosi, e il gioved\u00ec, giorno sacro del lago, \u00e8 vietato lavorare.\nIn tempi recenti il villaggio \u00e8 stato aperto al turismo, seppure con certi vincoli (la visita \u00e8 ammessa un solo giorno alla settimana). Lo si pu\u00f2 raggiungere solo in canoa; il tragitto, che attraversa la foresta pluviale, richiede circa un'ora per 5\u00a0km di distanza.\nNel villaggio si trovano una chiesa e una scuola."}
{"id": "781368", "revid": "125381283", "url": "https://it.wikipedia.org/wiki?curid=781368", "title": "Let Down (Radiohead)", "text": "Let Down \u00e8 una canzone del gruppo inglese dei Radiohead, inserita del terzo album di studio della band, OK Computer (1997). In un primo momento doveva essere il primo singolo estratto dall'album, ma fu poi scelta \"Paranoid Android\", che insieme a \"Karma Police\" ha consolidato la fama della band. Alla fine non fu pubblicato un singolo relativo alla canzone in quanto il gruppo rimase insoddisfatto del video musicale prodotto, che non venne mai distribuito.\nTema.\n\"Let Down\" tratta del senso di estraniamento dalla societ\u00e0 e dal mondo pi\u00f9 in generale. Quello che i Radiohead si propongono di trasmettere \u00e8 un senso di intrappolamento in un sistema che vuole imporre dei valori, che non risultano essere altro che la stessa ragione di vita dell'uomo; l'individuo, nasce, gli vengono trasmessi dei principi che dovr\u00e0 a sua volta redirezionare ai suoi discendenti ed infine muore, nulla pi\u00f9.\nIn tal senso si colloca il principio della canzone, dove i mezzi citati (\"Transport, motorways and tram lines\") non sono altro che mezzi di trasporto che servono a muoversi da un punto all'altro senza una vera destinazione. Questa \"vacuit\u00e0 delle sensazioni\" (\"the emptiest of feelings\") che non ha un solido terreno su cui poggiarsi, non d\u00e0 uno scopo e non ci permette di essere parte della realt\u00e0, ma si risulta tanto inglobati dalla societ\u00e0 che non ci si pu\u00f2 pi\u00f9 muovere e ci si ritrova a correre in circolo. Il generale sentimento di disappunto \u00e8 peraltro citato esplicitamente con le medesime parole dalla canzone (\"disappointed people\").\nSe, come propone la canzone, l'uomo si ritrova come un insetto schiacciato o come un ubriaco che si regge sulla sua stessa bottiglia (\"clinging onto bottles\") per non sprofondare nel baratro sotto di lui (l'immagine \u00e8 nata da una fantasia mentale di Yorke, in un momento di ubriachezza) dall'altra non si pu\u00f2 non notare come venga inevitabilmente trasmesso un senso di speranza che nasce dalle parole \"Un giorno mi cresceranno delle ali, una reazione chimica, isterica ed inutile\" (\"one day I'm going to grow wings, a chemical reaction, hysterical and useless\"), come a descrivere che necessariamente ed irrazionalmente un giorno sar\u00e0 possibile librarsi sopra al mondo grigio sotto i nostri piedi, per trovare un ordine e senso alle cose solo grazie al nostro giudizio. \u00c8 la stessa conclusione musicale che lascia intendere, dopo i toni aspri ed acuti, che alla fine qualcosa funzioner\u00e0.\nSuccesso.\n\"Let Down\" si \u00e8 aggiudicata il secondo posto nella classifica proposta da NME, che chiedeva ai fan dei Radiohead quale delle loro canzoni avrebbero voluto sentire al V Festival del 2006, mentre \"Just\" ha raggiunto il primo posto.\nCover.\nNel 2006 la leggenda del raggae Toots &amp; the Maytals ha inciso una cover di \"Let Down\" per \"Radiodread\" (degli Easy Star All-Stars), un completo rifacimento di \"OK Computer\" in chiave ska, dub e reggae."}
{"id": "781370", "revid": "486946", "url": "https://it.wikipedia.org/wiki?curid=781370", "title": "Primera Division messicana", "text": ""}
{"id": "781372", "revid": "43530", "url": "https://it.wikipedia.org/wiki?curid=781372", "title": "Elfo scuro", "text": ""}
{"id": "781373", "revid": "1905505", "url": "https://it.wikipedia.org/wiki?curid=781373", "title": "Trattato (letteratura)", "text": "Un trattato \u00e8 un'opera che espone, in uno pi\u00f9 volumi, i princ\u00ecpi e i concetti basilari di una materia del sapere, spesso con scopi didattici e/o educativi. Caratteristica dunque del trattato \u00e8 che esso svolge non un determinato argomento in maniera compiuta (come la monografia), ma espone in maniera metodica e sistematica l'insieme delle conoscenze di base di una disciplina. \nOggi si hanno trattati di livello universitario in ogni branca del diritto (ad es. il \"Trattato di diritto amministrativo\", a cura di Sabino Cassese, Milano, A. Giuffr\u00e8, 2003), della medicina (ad es. il \"Trattato di chirurgia\" di David C. Sabiston, Roma, Delfino, 2012), della storiografia (ad es. il \"Trattato di storia romana\" di Giulio Giannelli e Santo Mazzarino, Roma, Tumminelli, 1953-56) e della scienza, dove per\u00f2 come titolo \u00e8 meno usato (ad es. il \"Trattato di geologia\" di Piero Leonardi, Torino, Utet, 1970; il \"Trattato di fisica\" di Robert Wichard Pohl, Padova, Piccin, 1971-72).\nStoria.\nI primi trattati risalgono alla letteratura greca; essi potevano essere in forma espositiva, come la \"Poetica\" di Aristotele, o dialogica, come i dialoghi di Platone."}
{"id": "781375", "revid": "767487", "url": "https://it.wikipedia.org/wiki?curid=781375", "title": "Laurence Juber", "text": "Entr\u00f2 a far parte dei Wings nel 1978, per rimanerci fino al 1981. Successivamente divenne un musicista da studio, suonando in vari show televisivi, fra cui \"Happy Days\" e \"Casa Keaton\".\nNel 1990 registr\u00f2 il suo primo album da solista, \"Solo Flight\".\nJuber inizi\u00f2 come chitarrista fingerstyle, e dai lettori della rivista \"Fingerstyle guitar\" fu votato come \"Chitarrista dell'anno\".\nHa suonato in vari dischi di Al Stewart.\nHa suonato la chitarra classica con Lucio Battisti nell'album Una donna per amico, nel brano \"Donna selvaggia donna\"."}
{"id": "781384", "revid": "106908", "url": "https://it.wikipedia.org/wiki?curid=781384", "title": "Teatro Adriano", "text": "Il Teatro Adriano, conosciuto anche come Politeama Adriano, o pi\u00f9 recentemente come Cinema Adriano, era un teatro di Roma risalente al 1898 oggi trasformato in multisala cinematografica.\nStoria.\nEdificato una prima volta in legno, sull'area in cui oggi sorge la Chiesa Valdese, per volont\u00e0 di Ludovico Serafini Vigneri e Pio Gallas, ospit\u00f2, tra le altre rappresentazioni, il \"Ballo Excelsior\" ma, dopo sette mesi dalla sua prima costruzione, fu distrutto da un incendio nel maggio del 1895.\nVenne poi ricostruito sempre da Pio Gallas con Romeo Bisini in piazza Cavour su progetto di Luigi Rolland (padre del pi\u00f9 famoso Luigi Moretti) ed inaugurato il 1\u00ba giugno 1898 con \"La Gioconda\" di Ponchielli diretta dal Maestro Edoardo Mascheroni, il 7 giugno and\u00f2 in scena \"La boh\u00e8me\" di Puccini.\nIl teatro era in parte in muratura ed in parte in cemento armato, materiale all'epoca all'avanguardia in campo edilizio. La facciata si presentava a due piani con il corpo centrale avanzato, un'ampia copertura ad arco a pianterreno e finestroni ad arco nella parte superiore; il corpo mediano arricchito da semicolonne di ordine tuscanico e ionico. La sala a ferro di cavallo, molto vasta, decorata in bianco e oro con tappezzerie rosso scuro, era sormontata da una fila di palchi di platea, due ordini di palchi, una galleria ed un loggione in stile romano. Il soffitto affrescato dallo scenografo Alessandro Bazzani, d'ispirazione barocca, alternava erme avvolte da motivi floreali a medaglioni sorretti da putti rappresentanti musicisti (Verdi, Donizetti, Rossini, Bellini) e poeti (Goldoni, Alfieri, Metastasio, Cossa). \nSull'arcoscenico, bianco e oro, nel mezzo vi era, color bronzo, un medaglione con l'effigie dell'imperatore Adriano circondato dai simboli della Fama, agli angoli aquile romane reggevano le insegne e gli stemmi di Roma; sopra la curva dell'arcoscenico, fra gli intrecci di palme e strumenti musicali si leggeva \"edificato 1898\". Il sipario era stato dipinto da Leonida Liverani a imitazione di un antico arazzo. Il foyer era stato decorato in stile Luigi XV da Gaetano Brunacci. Complessivamente poteva ospitare 5000 spettatori, vi erano anche dei posti per solo ascolto. Nell'insieme lo stabile era molto curato e lussuoso, destinato ad ospitare eventi di varia natura: opere liriche, concerti, balletti, operette, variet\u00e0 e spettacoli circensi.\n\u00c8 stato spesso utilizzato, anche, come sede di eventi e manifestazioni politiche, tra le quali la solenne commemorazione massonica nel centenario della nascita di Giuseppe Garibaldi, che ebbe luogo il 3 luglio 1907.\nSoprattutto nei primi tempi la stagione lirica fu di ottimo livello: furono eseguite alcune prime assolute per Roma:\n\"Il signor di Pourceaugnac\" di Franchetti (1898), \"Fedora\" (1899) e \"Marcella\" (1908) di Giordano, \"La Boh\u00e8me\" (1899) e \"Zaz\u00e0\" (1906) di Leoncavallo, \"Cendrillon\" (1900) e \"Werther\" (1904) di Massenet, \"Samson et Dalila\" di Saint-Sa\u00ebns (1901), \"Francesca da Rimini\" di Cagnoni (1902), e \"Guglielmo Ratcliff\" di Pietro Mascagni (1901). Quest'ultimo fu spesso presente nel teatro, nel 1900 infatti Sonzogno aveva preso l'impegno di eseguire la prima de \"Le maschere\" proprio al Teatro Adriano; fu lo stesso editore poi che prefer\u00ec all'Adriano il Costanzi per il debutto romano che avvenne il 17 gennaio 1901 contemporaneamente ai teatri di Milano (Lirico), Venezia, Torino, Genova, Verona e Napoli.\nIl 30 novembre 1905 Mascagni present\u00f2 una nuova edizione de \"Le maschere\" con buon successo di pubblico. Nel teatro il maestro diresse personalmente alcune sue opere: \"Guglielmo Ratcliff\" (1901), \"Cavalleria Rusticana\", \"Amica\" con Tina Poli Randaccio (1908), \"Iris\" con Emma Carelli (1904 e 1906) e \"Isabeau\" (1926). Esegu\u00ec poi alcuni concerti con l'orchestra di Santa Cecilia nel 1939 e 1940; il 26 agosto del 1943 a ottant'anni diresse per l'ultima volta nella sua carriera la terza sinfonia di Ludwig van Beethoven e alcuni brani dalle sue opere.\nTra i cantanti che calcarono la scena in questo periodo vanno menzionati: Carlo Galeffi, Galliano Masini, Gaetano Zinetti, Emma Carelli, Alessandro Bonci, Pasquale Amato, Lucrezia Bori che debutt\u00f2 nel 1908 nella \"Carmen\", Nazzareno De Angelis, Giuseppe De Luca, Emilia Corsi, Maria Pedrini che esord\u00ec come Elena nel \"Mefistofele\" nel 1931, Salvatore Baccaloni che debutt\u00f2 nel \"Barbiere di Siviglia\" come Don Bartolo nel 1922. Oliviero De Fabritiis inizi\u00f2 la propria carriera da direttore all'Adriano nel 1920.\nDal 1936 al 1946 il teatro ospit\u00f2 i concerti dell'Accademia nazionale di Santa Cecilia che aveva perso la propria sede con la demolizione dell'Augusteo. Su direzione di Antonio Mu\u00f1oz fu eseguita una ristrutturazione per adeguare la sala alla rappresentazione dei concerti; ci\u00f2 comport\u00f2 la scomparsa dei palchi di platea che lasciarono il posto a tre file di poltroncine mentre nella parte centrale del secondo ordine di palchi questi furono sostituiti da file di posti di anfiteatro.\nQuesto periodo fu forse il pi\u00f9 prestigioso per il teatro: i Reali erano spesso presenti nei loro palchi di I ordine, direttori d'orchestra e musicisti famosi eseguirono molti concerti alla presenza dell'alta societ\u00e0 romana del tempo. Tra i maestri d'orchestra di maggior spicco ci furono: Bernardino Molinari, direttore di Santa Cecilia, Victor de Sabata, Vittorio Gui che esord\u00ec nel 1907 nella \"La Gioconda\", Fernando Previtali, Riccardo Zandonai, Willy Ferrero, Ildebrando Pizzetti, Alfredo Casella, Tullio Serafin, Lorenzo Perosi, Carlo Maria Giulini che tenne il suo primo concerto nel 1944, Richard Strauss, Fritz Reiner, Bruno Walter, Willem Mengelberg, Otto Klemperer e Wilhelm Furtw\u00e4ngler con i Berliner Philharmoniker (1938 e 1941). Tra i cantanti: Maria Caniglia, Lina Pagliughi, Beniamino Gigli, Francesco Merli, Benvenuto Franci, Giulio Neri, Gabriella Gatti, Boris Christov che debutt\u00f2 nel dicembre 1945, Francesco Albanese, Italo Tajo, Miriam Pirazzini, Mario Filippeschi, Tito Gobbi che esord\u00ec ne \"La traviata\" come Germont nel 1937.\nNel 1950 il teatro sub\u00ec alcune modifiche che videro l'edificio diviso in due e la conseguente trasformazione in doppia sala cinematografica con ingresso separato: dal lato di piazza Cavour si accedeva al Cinema Adriano, mentre da via Cicerone al Cinema Ariston. Nonostante la trasformazione in cinema l'Adriano fu comunque utilizzato come sede per convegni e riunioni. Domenica 27 giugno e luned\u00ec 28 giugno 1965 vi si esibirono in concerto i Beatles, in tourn\u00e9e in Italia.\nNel 1960 il teatro fu comprato da Giovanni Amati, produttore cinematografico che possedeva gi\u00e0 altri cinema a Roma.\nL'Adriano fu venduto nel 1984 alla societ\u00e0 Acqua Marcia assieme ai ventitr\u00e9 cinema del gruppo Amati, facenti parte della societ\u00e0 Safin, a causa dei debiti accumulati dal gruppo stesso. Nel 1993 Cecchi Gori compr\u00f2 cinque cinema, tra cui l'Adriano, e nel 1994 rilev\u00f2 l'intero circuito Safin. Da questo momento si inizi\u00f2 a parlare di una ristrutturazione del complesso, cosa che fu messa in pratica nel 1998. Vani furono i tentativi di salvare l'interno della storica sala da parte di intellettuali e politici, tra i quali Angelo Bonelli, allora capogruppo dei Verdi alla Regione Lazio e Luigi Cherubini, di Italia Nostra.\nA seguito dei profondi lavori che comportarono la demolizione di tutte le strutture interne di entrambe le sale cinematografiche, l'intero stabile venne trasformato nella Multisala Adriano, inaugurata il 2 aprile del 2000 dotata di 10 sale di proiezione, per 2290 posti. Nonostante ci\u00f2 l'edificio conserva ancora la facciata originale.\nNel 2009 in seguito al fallimento della Safin di Cecchi Gori la Multisala fu comprata da Massimo Ferrero, che ne \u00e8 tuttora proprietario, assieme ad altre nove sale cinematografiche.\nLa programmazione del Cinema Adriano ha ospitato anteprime cinematografiche nazionali ed internazionali. La multisala ha ospitato il Roma Fiction Fest, inizialmente programmato durante il periodo estivo, ora a cavallo tra settembre e ottobre, al quale partecipano addetti ai lavori del mondo delle fiction e delle serie televisive per grandi e piccini. Da notare che in facciata ancora oggi campeggia la scritta \u00abTEATRO ADRIANO\u00bb che rimase anche dopo la trasformazione in cinema."}
{"id": "781387", "revid": "1728", "url": "https://it.wikipedia.org/wiki?curid=781387", "title": "Politeama Adriano", "text": ""}
{"id": "781389", "revid": "48344", "url": "https://it.wikipedia.org/wiki?curid=781389", "title": "Doomsday Clock", "text": ""}
{"id": "781393", "revid": "402993", "url": "https://it.wikipedia.org/wiki?curid=781393", "title": "Major League Lacrosse", "text": "La Major League Lacrosse (MLL) \u00e8 la lega professionistica di lacrosse su prato naturale o sintetico giocata negli Stati Uniti. La MLL \u00e8 sorta nell'estate del 2001 e fu fondata da Jake Steinfeld, Dave Morrow e Tim Robertson nel 1999. Jake Steinfeld \u00e8 conosciuto per la linea di accessori da palestra e video da ginnastica chiamata \"Body by Jake\". Dave Morrow \u00e8 un ex campione di Lacrosse, nonch\u00e9 presidente del Warrior Lacrosse Club.\nLa stagione MLL si gioca ogni anno da maggio ad agosto. Dopo la regular season si entra nelle gare dei play-off ad eliminazione diretta che proclamano la squadra vincitrice dell'anno.\nLa MLL adotta delle regole differenti da quelle classiche del Lacrosse (come avviene in tutte le altre leghe professionistiche statunitensi e nordamericane come la MLB, l'NBA, la NHL e la NFL): ogni gol segnato dal limite della linea dei 15 yard vale 2 punti; il time out \u00e8 di 45 secondi; il numero dei difensori \u00e8 limitato a 3 uomini per squadra.\nFin dal 2001, a met\u00e0 stagione (inizio luglio) si \u00e8 giocato l'All-Star Game: una partita amichevole e spettacolare tra i migliori giocatori delle due \"division\" (2001-2005) o delle due \"conference\" (2006-2008). Nel 2009 si \u00e8 adottato il formato \"Young Guns\" (giocatori entrati nella lega dopo il 2006) contro \"Old School\" (giocatori entrati fino al 2005).\nStoria.\n2001-2005.\nDal 2001 al 2005 la lega \u00e8 stata formata da 6 squadre, divise in \"American Division\" e \"National Division\".\n2006-2008.\nA partire dalla stagione 2006 fu attuata un'espansione verso le maggiori citt\u00e0 del midwest e della California, con la creazione della \"Western Conference\", portando il totale di squadre a 10. \nN.B.: Philadelphia Barrage fino al 2003 era Bridgeport Barrage; Washington Bayhawks fino al 2006 era Baltimore Bayhwaks.\nNel 2008 era in progetto un'ulteriore consistente espansione, che avrebbe riguardato ben 8 nuovi club in altrettante citt\u00e0: Cincinnati, Columbus, Dallas, Portland, Saint Louis, Salt Lake City, San Diego e Seattle. La crisi economica annull\u00f2 tuttavia il progetto, e costrinse invece quattro delle squadre esistenti a dichiarare bancarotta. Pertanto, dalla stagione 2009 il numero di franchigie \u00e8 sceso nuovamente a sei.\n2008-2012.\nLa lega ha mantenuto sei squadre sino al 2012, quando sono state aggiunti gli Ohio Machine ed i Charlotte Hounds. Adesso, la lega ha lo scopo di portare il numero di squadre a 16 entro il 2020."}
{"id": "781394", "revid": "112912007", "url": "https://it.wikipedia.org/wiki?curid=781394", "title": "Teatro Alhambra (Roma)", "text": "Il Teatro Alhambra era un teatro di Roma oggi scomparso.\nIl Teatro Alhambra venne edificato nel 1880 sul lungotevere dei Mellini, su progetto di Eugenio Venier. Aveva una sala molto vasta, rettangolare, sormontata da due gallerie: all'occorrenza i posti di platea potevano essere tolti per trasformare il teatro in sala da ballo, occasione che occorse il 2 gennaio 1880, all'inaugurazione del teatro.\nIl teatro fu particolarmente caro ai romani per il contenuto costo del biglietto d'ingresso, grazie al quale si poteva assistere invece che a spettacoli di infimo ordine a vere e proprie rappresentazioni di opere liriche, balli ed operette. Un incendio distrusse la struttura in legno nel 1902: al suo posto venne eretto Palazzo Blumenstihl, attuale sede dell'Istituto Polacco di Cultura."}
{"id": "781398", "revid": "124239278", "url": "https://it.wikipedia.org/wiki?curid=781398", "title": "The Tremeloes", "text": "The Tremeloes (Inizialmente noto come \"Brian Poole and the Tremoloes)\" sono un gruppo musicale pop britannico fondato nel 1958, attivo principalmente durante gli anni sessanta.\nI Tremeloes furono particolarmente apprezzati per le loro doti vocali (tutti i componenti il gruppo erano in grado di dare un supporto vocale) e per il \"sound\" articolato su un \"beat\" particolarmente morbido e melodioso, valorizzato da un raffinato uso dei cori.\nFurono attivi nella formazione originale fino al 1971 (eccetto che una breve reunion negli anni novanta) e la loro produzione fu improntata essenzialmente su singoli (cinque in tutto i \"long playing\" da loro pubblicati, di cui tre nel solo 1967 e in tre differenti paesi).I membri del complesso hanno poi proseguito singolarmente l'attivit\u00e0 come solisti o supportando altri gruppi.\nNel settembre 2006 si sono riuniti tenendo un \"tour\" celebrativo nel Regno Unito teso a festeggiare la loro ultra-quarantennale carriera di musicisti.\nStoria.\nIl gruppo venne fondato nel 1958 a Dagenham, nella contea dell'Essex, come \"Brian Poole and the Tremoloes\", ma dopo l'abbandono di Poole cambi\u00f2 nome con quello che sarebbe stato poi quello definitivo.\nIl primo gennaio 1962, la Decca, cercando un gruppo beat da scritturare, fece un'audizione alla quale parteciparono due formazioni, i Brian Poole and the Tremeloes e i Beatles. La dirigenza alla fine scelse i primi in quanto erano di Londra, mentre i Beatles erano di Liverpool.\nIl gruppo esord\u00ec nel luglio 1963 con una cover di \"Twist and Shout\", una canzone precedentemente resa popolare in America dagli Isley Brothers e gi\u00e0 pubblicata dai Beatles nel Regno Unito nel marzo 1963; segu\u00ec poi nello stesso anno un altro singolo, \"Do You Love Me\", che si rivel\u00f2 un successo, seguito a sua volta da \"I Can Dance\". Nel 1964 venne pubblicata una cover del brano di Roy Orbison \"\"Candy Man\" e una dei Crickets, \"Someone, Someone\"; entrambi entrati in classifica Top Ten, con il secondo al n. 2. Altri singoli delle classifiche dell'era Decca includevano \"Three Bells\" e una versione di \"I Want Candy\"\".\nCon Poole che se ne and\u00f2 per tentare una carriera da solista (che si rivel\u00f2 infruttuosa) nel 1966, i Tremeloes continuarono come una band di quattro elementi con una formazione rivista (Howard lasci\u00f2 la band nel 1966). Len \"Chip\" Hawkes, (padre di Chesney Hawkes), ha sostituito Howard.\nLa loro carriera discografica sarebbe poi proseguita comunque con la Epic Records. Successivamente eseguirono, prevalentemente nei concerti e in trasmissioni televisive, altre cover di brani gi\u00e0 suonati dai Beatles.\nNel 1964 si esibirono a \"Top of the Pops.\"\nNel 1964 registrarono \"Be Mine\" una cover in lingua inglese della canzone \"Mi Seguirai\" de Gli Scooters. Un loro singolo, \"Silence Is Golden,\" si classific\u00f2 al primo posto nella \"hit parade\" britannica e all'undicesimo in quella statunitense.\nL'ultimo loro grande successo fu, nel 1970, \"Me and My Life\". Nel medesimo periodo, il gruppo incorse tuttavia in un infortunio di stampa con un'intervista alla rivista specializzata \"Melody Maker\" nella quale esprimevano pesanti apprezzamenti sui loro fan degli esordi. Il loro album \"Master\", il quinto da loro pubblicato, messo in vendita poche settimane dopo l'intervista, fin\u00ec per rivelarsi un flop, soprattutto a causa delle polemiche, decretando di fatto per i Tremeloes la fine della carriera; segu\u00ec un ultimo singolo, \"Hello Buddy\", pubblicato nel 1971, che riscosse per\u00f2 un certo successo.\nClass of 64.\nNell'aprile 2004, su invito del gruppo degli Animals, che festeggiavano il quarantennale di attivit\u00e0, i Tremeloes hanno dato vita a un supergruppo \u2013 conosciuto come Class of 64 \u2013 di cui hanno fatto parte anche Mick Avory (ex musicista dei Kinks), Eric Haydock (ex Hollies) e altri musicisti degli anni sessanta fra cui Telecaster Ted Tomlin e Graham Pollock.La band ha compiuto un tour mondiale e registrato un album di vecchi hit oltre ad un disco singolo intitolato \"She's Not My Child\".\nFormazione.\nI principali componenti che si sono susseguiti nella \"line-up\" della \"band\" sono stati:\nDiscografia.\nAlbum.\ncome \"Brian Poole &amp; The Tremeloes\"\ncome \"The Tremeloes\"\nSingoli.\ncome \"Brian Poole &amp; The Tremeloes\"\ncome \"The Tremeloes\"\nEP.\ncome \"Brian Poole &amp; The Tremeloes\"\ncome \"The Tremeloes\""}
{"id": "781402", "revid": "599013", "url": "https://it.wikipedia.org/wiki?curid=781402", "title": "Mll", "text": ""}
{"id": "781414", "revid": "93556", "url": "https://it.wikipedia.org/wiki?curid=781414", "title": "Op\u00e9ra Bastille", "text": "LOp\u00e9ra Bastille \u00e8 il secondo teatro dell'Op\u00e9ra National de Paris, insieme al Palais Garnier che dal 1990 ospita prevalentemente spettacoli di danza e opere barocche.\nCon una capienza complessiva di 2745 posti \u00e8 considerato il pi\u00f9 grande teatro d'Europa e il secondo al mondo dopo il Metropolitan Opera House di New York.\nCostato una somma equivalente a 500 milioni di euro attuali, \u00e8 stato inaugurato con un concerto diretto da Georges Pr\u00eatre il 13 luglio del 1989 dal presidente della Repubblica Fran\u00e7ois Mitterrand, in occasione di una cerimonia alla quale parteciparono i capi di Stato e di governo riuniti in quei giorni a Parigi per il vertice del G7 convocato nella capitale francese in occasione del Bicentenario della Rivoluzione. Al concerto inaugurale presero parte l'orchestra, il coro e il corpo di ballo dell'Op\u00e9ra de Paris, nonch\u00e9 i solisti June Anderson, Teresa Berganza, Barbara Hendricks, Ruggero Raimondi e Pl\u00e1cido Domingo. La prima stagione lirica si \u00e8 aperta il 17 marzo 1990 con Les Troyens di Hector Berlioz.\nIl concorso per un nuovo Teatro dell'opera a Parigi.\nDopo la sua elezione a presidente della Repubblica francese nel maggio 1981, Fran\u00e7ois Mitterrand decise che era venuto il momento di dotare Parigi di un nuovo teatro dell'opera, destinato ad accogliere un vasto numero di spettatori e a offrire delle condizioni di visibilit\u00e0 molto pi\u00f9 soddisfacenti rispetto a quelle del sontuoso ma poco funzionale Palais Garnier.\nScartata l'ipotesi della Villette, come area venne prescelto un terreno a Place de la Bastille, nel XII arrondissement, in gran parte occupato da una stazione ferroviaria dismessa, da un vecchio cinema e da una stazione di servizio destinati ad essere demoliti. Trattandosi di una vasta area a forma di pianoforte a coda, era inevitabile che l'inserimento di un edificio di dimensioni cos\u00ec enormi avrebbe presentato complicazioni di ogni sorta. Nel 1983 fu indetto un concorso internazionale, in cui furono presentati 756 progetti. A rendere la partita ancora pi\u00f9 difficoltosa, contribuirono le pesanti condizioni imposte ai progettisti. La giuria selezion\u00f2 sei schizzi, che furono sottoposti a Mitterrand in settembre. Questi ne scelse tre, senza che se ne conoscessero gli autori. Una volta tolto l'anonimato, si scopr\u00ec che i tre disegni erano stati presentati da progettisti stranieri, sconosciuti e poco pi\u00f9 che trentenni: rispettivamente, Carlos Ott, lo studio franco-rumeno Munteanu-Perianu-Munteanu e Rocco Sen-ee Yim di Hong Kong.\nFu quindi organizzata una seconda selezione in novembre, nel corso della quale si scaten\u00f2 una lotta dietro le quinte. Da parte di alcuni, si premeva affinch\u00e9 si recuperasse uno dei tre progetti eliminati. Di questi, il pi\u00f9 riuscito era certamente quello di Christian de Portzamparc, scartato solo perch\u00e9 prevedeva un allineamento sulla rue de Charenton non conforme alle prescrizioni del concorso. Altri, invece, decantavano le virt\u00f9 del progetto Munteanu che, pur essendo entrato nella terna vincitrice, se realizzato avrebbe comportato un vero e proprio sconvolgimento urbanistico della zona della Bastille. Per uscire dall'impasse, Mitterrand opt\u00f2 per la soluzione che, almeno sulla carta, sembrava meno dirompente dal punto di vista dell'inserimento ambientale.\nFu cos\u00ec che fu prescelto il progetto di Carlos Ott, un uruguaiano trentasettenne a quell'epoca attivo soprattutto in Canada. L'anno successivo, Portzamparc si prender\u00e0 la sua rivincita aggiudicandosi la progettazione della Cit\u00e9 de la Musique.\nI risultati del concorso scatenarono polemiche a non finire. Il 3 settembre 1983, il quotidiano della sera \"Le Monde\" titol\u00f2 \"La Bastille sans g\u00e9nie\" (la Bastiglia senza talento). Si disse addirittura che in settembre il progetto di Ott fosse stato inserito nella sestina da sottoporre a Mitterrand, solo perch\u00e9 a qualche giurato era parso d'individuare in quegli schizzi la mano di Richard Meier. Ott fu immediatamente fatto oggetto di pressioni assillanti affinch\u00e9 rimettesse le mani sui suoi disegni, soprattutto per migliorarne l'estetica. Ma gli effetti furono controproducenti, perch\u00e9 Ott si chiuse a riccio e, almeno per quel che riguarda l'aspetto esterno dell'edificio, non modific\u00f2 di un millimetro il progetto iniziale; anzi, l'architetto sudamericano ebbe a dichiarare alla stampa specialistica di aver puntato esclusivamente sulla funzionalit\u00e0 del nuovo edificio, sacrificando l'estetica.\nLe critiche.\nA lavori ultimati, le critiche non si contarono: l'inserimento troppo brutale di un edificio mastodontico e sgraziato nel contesto urbano; l'erezione, accanto al portico del nuovo teatro, di una struttura in cemento armato riproducente un edificio settecentesco che si trovava sulla piazza e che fu necessario demolire; l'acustica un po' fredda della grande sala, curata dagli esperti Helmut Muller e Jean-Paul Vian; l'eccessiva distanza delle poltrone dal palcoscenico, comprese quelle delle prime file; gli scaloni interminabili, e solo quattro ascensori a disposizione degli spettatori; le toilettes esigue e mal distribuite. Ebbero una migliore accoglienza, soprattutto dal punto di vista estetico, la grande sala e i foyer panoramici.\nIl teatro.\nComplessivamente, il teatro ha una capienza di 3.309 posti, suddivisi in tre differenti sale:\nNon \u00e8 stato possibile completare, per mancanza di finanziamenti, la \"salle modulable\" (ribattezzata sala Rolf Liebermann) fino a 1.200 posti, attualmente utilizzata come sala prove. Nel settembre 2011, il ministro della Cultura e della Comunicazione Fr\u00e9d\u00e9ric Mitterrand aveva annunciato l'apertura della sala, da assegnarsi alla Com\u00e9die-Fran\u00e7aise, nel 2013. Tuttavia, un anno dopo il successore di Mitterrand, la socialista Aur\u00e9lie Filippetti, ha preferito sospendere \"sine die\" l'operazione per motivi legati essenzialmente alla mancanza di fondi.\nSempre per ragioni finanziarie, sono stati realizzati solo in parte i laboratori scenografici sulla rue de Lyon per la realizzazione e la conservazione delle scenografie.\nIl nuovo teatro dispone di un complesso sistema di piattaforme mobili su carrelli e di montacarichi manovrati da un computer, che permette di cambiare le scenografie \"stoccandole\" nel sottosuolo. Di qui la possibilit\u00e0 di passare da uno spettacolo all'altro nel giro di 24 ore, e quindi di utilizzare la sala anche 365 giorni l'anno alternando le rappresentazioni.\nIl marmo bianco utilizzato per rivestire le pareti del foyer e l'amphith\u00e9atre proviene da Verona. Il granito dei rivestimenti della grande sala proviene dalla Bretagna, e il legno delle poltrone \u00e8 ricavato da un albero di pero che si trova in Cina. \"Le Monde\", la grande scultura che si trova nel foyer, \u00e8 di Jean Tinguely e Niki de Saint Phalle.\nI problemi di manutenzione.\nDal 1996, i rivestimenti esterni dell'Op\u00e9ra Bastille hanno incominciato a staccarsi, con grave rischio per l'incolumit\u00e0 dei passanti, tanto che \u00e8 stato necessario imbrigliare l'intero edificio con delle grosse reti protettive. Il recente esito di una vertenza giudiziaria ha permesso di stabilire le responsabilit\u00e0. I lavori sono iniziati nell'aprile 2007, per una durata di 18 mesi. La spesa prevista ammonta a 12,5 milioni di euro."}
{"id": "781418", "revid": "767487", "url": "https://it.wikipedia.org/wiki?curid=781418", "title": "Frank Zappa Meets the Mothers of Prevention", "text": "Frank Zappa Meets the Mothers of Prevention \u00e8 un album di Frank Zappa pubblicato nel 1985.\nIl disco.\nPubblicato il 21 novembre 1985 e ripubblicato su CD nel 1995, l'album \u00e8 sin dal titolo un attacco alla P.M.R.C., all'epoca impegnata nel vincolare le compagnie discografiche a pubblicare il \"Parental Advisory\", un adesivo apposito per gli album di contenuto ritenuto in qualche forma offensivo. Tra i pezzi che Zappa, storico difensore della libert\u00e0 di espressione in campo musicale, incluse in tale album vi \u00e8 anche \"Porn Wars\", un collage di oltre dodici minuti comprendente pezzi audio dalle audizioni del PMRC al Senato americano. Tale traccia fu inizialmente inclusa soltanto nella versione destinata al mercato statunitense, in quanto Zappa ne riteneva il contenuto di scarso interesse al di fuori degli Stati Uniti, sostituendola nell'edizione per il mercato estero (nota come \"Edizione Europea\") con tre pezzi aggiuntivi: \"I Don't Even Care\" e gli strumentali al synclavier \"One Man, One Vote\" e \"H.R. 2911\", che poi altro non \u00e8 che il tema musicale di \"Porn Wars\" (e il titolo \u00e8 anch'esso un riferimento alla medesima tematica affrontata nella stessa \"Porn Wars\"). I brani non compresi nella versione americana furono inizialmente pubblicati su un unico CD con Jazz from Hell; le edizioni successive del disco in questione unirono finalmente tutte e dieci le tracce."}
{"id": "781422", "revid": "1543377", "url": "https://it.wikipedia.org/wiki?curid=781422", "title": "Hamilton (Canada)", "text": "Hamilton \u00e8 una citt\u00e0 canadese dell'Ontario meridionale, quarta per numero di abitanti nella provincia pi\u00f9 popolosa del Paese nordamericano. Si trova nella zona dei Grandi Laghi, nel sud-est del Canada, e si affaccia sulle rive occidentali del Lago Ontario. \u00c8 al centro di una regione ad alto sviluppo industriale e densamente popolata chiamata \"Golden Horseshoe\" (letteralmente: \"ferro di cavallo d'oro\").\nStoria.\nNell'epoca pre-coloniale vi erano stanziate trib\u00f9 degli indiani neutrali, parte della nazione irochese, che vennero gradualmente cacciate da altre trib\u00f9 irochesi. Queste si sarebbero in seguito unite ai britannici nella lotta contro la trib\u00f9 degli Uroni ed i loro alleati francesi. Nel 1784, circa lealisti dell'Impero Unito britannico si insediarono nell'Alto Canada, l'odierna parte meridionale dell'Ontario, nella zona dell'odierna regione del Niagara, tra il lago Ontario e Montr\u00e9al. La comunit\u00e0 si ingross\u00f2 in breve tempo con l'arrivo di coloni americani, attratti dal basso costo della terra arabile. Nello stesso periodo, molti irochesi fedeli alla causa britannica si insediarono in alcune riserve ad ovest del lago Ontario.\nLa citt\u00e0 fu fondata da George Hamilton , un politico e mercante canadese di origine scozzese, sulle sponde del lago Ontario nel 1816. L'area ottenne lo \"status\" di citt\u00e0 soltanto nel 1846, espandendosi negli anni successivi grazie all'immigrazione. Si stima che un quarto degli attuali abitanti di Hamilton siano di origine straniera; la folta comunit\u00e0 di origine italiana \u00e8 composta da almeno abitanti. Hamilton \u00e8 sede dell'Universit\u00e0 McMaster ed \u00e8 conosciuta come \"Steel City\" (citt\u00e0 dell'acciaio), per l'importanza dell'industria siderurgica locale, sviluppatasi nei primi decenni del XX secolo.\nIl 1\u00ba gennaio 2001 l'amministrazione comunale \u00e8 stata fusa con quella della Municipalit\u00e0 Regionale di Hamilton\u2013Wentworth, di cui faceva parte, diventando una suddivisione dipendente esclusivamente dalla provincia. Le municipalit\u00e0 di Stoney Creek, Ancaster, Flamborough, Dundas e Glanbrook, che facevano parte della Municipalit\u00e0 Regionale, sono diventate semplici comunit\u00e0 della nuova amministrazione della citt\u00e0 di Hamilton.\nSport.\nLa franchigia professionistica di football canadese degli Hamilton Tiger-Cats hanno sede in citt\u00e0 e giocano le partite casalinghe allo stadio Ivor Wynne. La franchigia degli Hamilton Bulldogs disputa il campionato di hockey su ghiaccio dell'American Hockey League e le partite casalinghe si svolgono al Copps Coliseum. Gli Hamilton Nationals giocano il campionato di lacrosse, sport molto amato dai canadesi, della Major League Lacrosse e le partite casalinghe sono allo Stadio Ron Joyce.\nNel 2003 ha ospitato i campionati del mondo di ciclismo su strada.\nAmministrazione.\nGemellaggi.\nHamilton \u00e8 gemellata con:"}
{"id": "781423", "revid": "767487", "url": "https://it.wikipedia.org/wiki?curid=781423", "title": "Marc Storace", "text": "\u00c8 noto principalmente per la militanza nel gruppo heavy metal svizzero Krokus.\nBiografia.\nGli esordi.\nMarc Storace nacque a Sliema, Malta, nel 1951 da Anthony Storace e Edna Crockford. Cominci\u00f2 ad interessarsi alla musica verso i 14 anni, quando si esib\u00ec per la prima volta con una band locale, gli \"Stonehenge Union\" (che suonavano pezzi dei Beatles, Rolling Stones e The Kinks) e \"The Boys\", anch'essi su quello stile. Nei tardi anni sessanta, The Boys (ancora con Marc alla voce) cambiarono nome in \"Cinnamon Hades\", e si orientarono su un genere pi\u00f9 hard rock come Led Zeppelin, Jimi Hendrix e The Who.\nMolta gente che sent\u00ec Marc gi\u00e0 all'epoca afferm\u00f2 che la sua voce era molto simile a quella di Bon Scott degli AC/DC. Ma lui rifiut\u00f2 sempre questi paragoni, volendo ribadire la propria identit\u00e0.\nNel 1970, all'et\u00e0 di 19 anni, si spost\u00f2 a Londra per cercare degli sbocchi verso la carriera musicale, ma nel 1971 entr\u00f2 a far parte di una band prog rock svizzera chiamata \"Tea\". Assieme realizzarono tre album in studio e parteciparono a diversi \"tour\", principalmente in Svizzera, ma anche nel Regno Unito e in altri paesi europei. Nel 1976, Marc torn\u00f2 a Londra e form\u00f2 un'altra band, gli \"Eazy Money\", appartenenti all'ondata NWOBHM, ma non durarono molto tempo. Con loro incise una demo, e un brano di questa venne poi inserito della storica raccolta dedicata alla NWOBHM: \"Metal for Muthas\". La traccia del gruppo, \"Telephone Man\" si trova nel Volume II.\nI Krokus e il successo.\nQualche anno dopo, nel 1979, Marc venne invitato a far parte di un'altra band svizzera, i Krokus. Da quel momento le cose iniziarono veramente a cambiare. La band, grazie anche al contributo del nuovo entrato, vendette milioni di copie durante il periodo di maggior successo, nella prima met\u00e0 degli anni ottanta, \nAlbum come \"Metal Rendez-vous\" (1980), \"One Vice at a Time\" (1982), \"Headhunter\" (1983) sono considerati classici dell'heavy metal. Sfortunatamente il periodo di grande successo dei primi anni '80 cominci\u00f2 a calare a causa del cambio di sonorit\u00e0 e dai frequenti cambi di formazione, e dopo una serie di album di successo, Storace decise di abbandonare la band verso la fine del 1988, poco dopo l'uscita di \"Heart Attack\" (1988).\nMentre i Krokus lo sostituirono con Peter Tanner, pubblicando \"Stampede\" nel 1990, Marc intraprese alcuni progetti con artisti come China, Glenn Hughes e Amen, e anche un album solista, \"The Blue Album\" (1991), ma senza ottenere molto successo. Decise cos\u00ec di riunirsi ai Krokus nel 1994 pubblicando \"To Rock or Not to Be\" (1995), un album che risollever\u00e0 in parte le sorti della formazione, ormai in crisi da diversi anni. Si riveler\u00e0 infatti come il miglior disco del gruppo negli anni novanta.\nMarc decise per\u00f2 di allontanarsi nuovamente dal combo, e venne sostituito da Carl Sentance, con il quale i Krokus pubblicarono \"Round 13\" (1999).\nNel 2002 fond\u00f2 i Biss assieme al virtuoso chitarrista Ralph Heyne, con Carsten Witte alla batteria e Lars Bilke al basso pubblicando l'album omonimo.\nTorn\u00f2 nei Krokus nel 2003 per realizzare \"Rock the Block\", album che guadagn\u00f2 direttamente il primo posto nelle classifiche svizzere, e che riscosse successo anche nel resto del mondo. Nello stesso anno pubblic\u00f2 con i Biss l'album \"Jocker In The Deck\".\nDopo aver riconquistato una notevole popolarit\u00e0, i Krokus di Storace pubblicarono il live \"\" (2004), registrato ai vari concerti del \"Rock the Block Tour\".\nNel 2005, con i Biss, pubblic\u00f2 \"Face-Off\" e l'anno successivo \"X-Tension\".\nIl 15 settembre 2006 usc\u00ec \"Hellraiser\" per la AFM Records, album che celebrava i 30 anni di carriera dal debutto dei Krokus."}
{"id": "781433", "revid": "219110", "url": "https://it.wikipedia.org/wiki?curid=781433", "title": "Getto di inchiostro", "text": "Il getto di inchiostro \u00e8 una tecnologia di stampa che consiste nel proiettare minuscole goccioline di inchiostro sul supporto da stampare.\nDescrizione.\nLa tipica stampante a getto d'inchiostro presenta un carrello che si muove avanti e indietro per tutta la larghezza del foglio, il quale a sua volta procede in direzione perpendicolare al carrello mediante un sistema di rulli che lo trascina.\nSul carrello sono fissate le testine di stampa, il cui compito \u00e8 quello di proiettare sul foglio delle piccolissime gocce di inchiostro, del volume di pochi picolitri, attraverso dei minuscoli fori detti ugelli. Il meccanismo di eiezione delle gocce pu\u00f2 essere di due tipi:\nL'inchiostro viene prelevato da serbatoi chiamati cartucce le quali possono contenere inchiostro libero o trattenuto da una spugna; nei modelli di stampanti per fogli di dimensioni A4 e A3, tali serbatoi sono solitamente di ridotte dimensioni e posizionati sul carrello, sopra le testine, e quindi si muovono assieme ad esso. Alcuni produttori in questi casi integrano le testine di stampa nelle cartucce e quindi l'esaurimento dell'inchiostro comporta la sostituzione della testina: ci\u00f2 influisce sul costo della cartuccia, ma garantisce sempre l'efficienza delle testine.\nNelle stampanti per fogli di dimensioni maggiori, impropriamente chiamate plotter, le cartucce di inchiostro sono generalmente posizionate in un luogo fisso e collegate al carrello con le testine mediante tubi, alcune volte l'inchiostro \u00e8 contenuto in veri e propri serbatoi da rabboccare periodicamente.\nGetto d'inchiostro continuo.\nAccanto alle tecnologie sopra descritte caratterizzate dall'eiezione d'inchiostro solo quando richiesto (\"Drop On Demand Ink Jet\" o Getto a richiesta) esiste il cosiddetto \"Continuous Ink Jet\" o getto d'inchiostro continuo, una tecnologia molto usata nei processi di stampa industriale e commerciale per alti volumi.\nEssa \u00e8 caratterizzata da alte frequenze di getto che permettono un'elevata velocit\u00e0 di stampa.\nLa risoluzione di stampa ottenibile raggiunge circa 300 dpi e i diametri degli ugelli variano tra il 5 e 42 \u03bcm. Gli inchiostri utilizzati sono a base di colorante e di acqua oppure al MEK (metiletilchetone) un tipo di solvente usato in questi inchiostri.\nIn questo caso l'inchiostro viene spruzzato continuamente e si deposita o meno sulla carta deviandone il flusso attraverso sistemi, in genere elettrostatici, che lo riciclano.\nVarianti.\nNonostante la tecnologia base rimanga sempre la medesima, vi sono numerose differenze in termini sia di rapidit\u00e0 che di qualit\u00e0 di stampa. In particolare, alla storica stampa in quadricromia, sempre pi\u00f9 spesso viene sostituita quella in esacromia. Alcune stampanti di fascia alta affiancano ai colori un lucidante usato quando si richiede qualit\u00e0 fotografica.\nQuesto tipo di tecnologia viene inoltre utilizzato sempre pi\u00f9 per la stampa su stoffa, ma anche per depositare vari materiali (collanti, impermeabilizzanti, ecc.) ad esempio i quadri da stampa possono essere realizzati mediante un sistema a getto di 'inchiostro' che disegna sul quadro con un materiale impermeabile sostituendo il lungo processo di fotoincisione.\nQuesta tecnologia ha avuto un notevole successo commerciale, unisce infatti una buona qualit\u00e0 di stampa a dei prezzi contenuti e si \u00e8 imposto quindi sia nel mercato dell'utenza privata e di uffici per il piccolo formato, sia in quello di studi tecnici, pubblicit\u00e0 e grafica per i grandi formati. In particolare per gli ultimi ben si presta alla valutazione delle bozze in scala reale dei manifesti prima di iniziare la preparazione delle matrici (onerosa) per altre tecnologie di stampa pi\u00f9 adatte alle grandi quantit\u00e0.\nCome Funziona.\nNella maggior parte dei casi le stampanti a getto d\u2019inchiostro in modulo continuo o le stampanti Drop-on-Demand si utilizzano in modo specifico per le applicazioni industriali.\nPer quanto riguarda le stampanti \"Drop-On-Demand\", l\u2019inchiostro si trova in una sorta di serbatoio all\u2019interno della testina di stampa. Al suo interno si generano onde a sovrappressione e depressione che consentono la fuoriuscita dall\u2019ugello solo delle goccioline d\u2019inchiostro effettivamente necessarie. Per questo metodo si applicano a loro volta due diversi processi in ambito industriale.\nGetto d\u2019inchiostro piezoelettrico (PIJ).\nLe stampanti piezoelettriche sfruttano il cosiddetto effetto piezoelettrico: se si produce una deformazione elastica del materiale piezoelettrico (cristalli o ceramiche piezoelettriche), si genera una tensione elettrica sulla sua superficie. Al contrario, il materiale si deforma se si applica una tensione elettrica. L\u2019elemento piezoelettrico produce una breve deformazione dell\u2019ugello di stampa. Con questo processo si sviluppa una pressione sull\u2019inchiostro in modo che venga esplulsa una gocciolina dalla testina di stampa. Per impedire la fuoriuscita continua e incontrollata dell\u2019inchiostro dall\u2019ugello, si inverte la polarit\u00e0 della tensione sull\u2019elemento piezoelettrico in modo da produrre una deformazione nella direzione opposta. Grazie a questa soluzione si recupera l\u2019inchiostro.\nLe stampanti piezoelettriche soddisfano le aspettative grazie alla lunga durata delle testine di stampa e alla velocit\u00e0 di stampa estremamente elevata.\nGetto d\u2019inchiostro termico (TIJ).\nIn condizioni normali l\u2019inchiostro \u00e8 denso e presenta una certa tensione superficiale. Per questo motivo non fuoriesce anticipatamente dalla cartuccia. Le cartucce d\u2019inchiostro delle stampanti a getto d\u2019inchiostro termiche dispongono di una serie di camere minuscole dotate di riscaldamento elettrico in cui si genera una bolla di vapore attraverso impulsi. Quest\u2019ultima sospinge la gocciolina d\u2019inchiostro attraverso l\u2019ugello e la dispone esattamente sul materiale da stampare. La contrazione della bolla di vapore garantisce il richiamo dell\u2019inchiostro nelle camere a partire dal serbatoio d\u2019inchiostro e la sua espulsione nell\u2019arco di un centesimo di milionesimo di secondo.\nLe stampanti a getto d\u2019inchiostro termiche (tecnicamente dette anche codificatrici a getto d\u2019inchiostro termiche) eseguono le stampe in modo particolarmente economico, ma allo stesso tempo veloce e preciso.\nApplicazioni.\nOltre alle normali stampanti da scrivania, la tecnologia a getto d'inchiostro viene sempre di pi\u00f9 utilizzata per le stampe di grande formato (plotter) e per le stampe industriali a bobina.\nNel corso della fiera Drupa 2008 sono state presentate molte soluzioni di stampa a tecnologia a getto d'inchiostro che permettono di raggiungere velocit\u00e0 di stampa considerevoli tali da poter essere utilizzate in alcuni settori delle comunicazioni transazionali (rendiconti, fatturazione, estratti conto) e promozionali (Transpromo) \nLe testine a getto d'inchiostro con tecnologia piezoelettrica sono state usate in precedenza nel mondo industriale per la realizzazione dei pannelli Lcd dei video e hanno dominato il mercato delle drop-on-demand nella stampa industriale e commerciale degli ultimi due decenni, perch\u00e9 offrono un getto ad alta frequenza e un'elevata durata di vita."}
{"id": "781435", "revid": "91259", "url": "https://it.wikipedia.org/wiki?curid=781435", "title": "Comete", "text": ""}
{"id": "781436", "revid": "125439571", "url": "https://it.wikipedia.org/wiki?curid=781436", "title": "Ovodonazione", "text": "L'ovodonazione \u00e8 una tecnica di fecondazione assistita di tipo eterologo che prevede la donazione di ovociti da una donna ad un'altra.\nL'ovodonazione \u00e8 indicata nel caso di ripetuti insuccessi di fecondazione artificiale condotta con gli ovociti della paziente o nel caso in cui gli esami clinici sulla paziente mostrano che non \"produce\" ovociti o che ne \"produce\" in scarsa quantit\u00e0 o qualit\u00e0, rendendo praticamente nulle le possibilit\u00e0 di iniziare o di portare a termine una gravidanza, anche attraverso le tecniche di fecondazione assistita.\nIl patrimonio ovocitario della donna si forma alla nascita quindi il termine \"produce\" \u00e8 improprio: in realt\u00e0 gli ovociti vengono solo fatti maturare nei follicoli dell'ovaio e liberati. La conseguenza \u00e8 che gli ovociti invecchiano con la donna, a differenza degli spermatozooi che vengono prodotti ciclicamente. Dopo una certa et\u00e0 (in genere 35 anni) la loro qualit\u00e0 inizia a peggiorare e si riduce progressivamente la probabilit\u00e0 di avere una gravidanza. Per tale motivo in alcune cliniche si consiglia l'ovodonazione a tutte le donne sopra i 42 anni.\nAnche le donne gi\u00e0 in menopausa (fisiologica o precoce) possono ricorrere all'ovodonazione, effettuando un opportuno trattamento ormonale per ristabilire fittiziamente il ciclo e preparare l'endometrio all'impianto dell'embrione.\nIn alcuni casi gli ovociti ci sono ma non vengono portati a maturazione naturalmente. Se le indagini cliniche individuano questo problema, prima di ricorrere all'ovodonazione, \u00e8 possibile tentare il prelievo del tessuto ovarico e provare ad indurre in vitro la maturazione degli ovociti della paziente. \nProcedimento.\nL'ovodonazione si realizza essenzialmente in tre fasi: \n\u00c8 importante distinguere tra i due diversi scenari in cui pu\u00f2 avvenire \nl'ovodonazione: \nNel primo caso le donatrici sono usualmente donne giovani e con ottimi livelli di fertilit\u00e0, e la qualit\u00e0 dei loro ovociti assicura alte possibilit\u00e0 di successo (si raggiunge il 70%) e bassi rischi di aborto. \nQuesti vantaggi non ci sono, in genere, nell'egg sharing, in cui la donatrice spesso ha gi\u00e0 problemi di fertilit\u00e0 e tiene per s\u00e9 gli ovuli migliori. La probabilit\u00e0 di successo di una donazione in modalit\u00e0 egg-sharing rischia quindi di essere bassa.\nIn alcuni Paesi le pazienti possono optare per l'uso degli ovociti di una familiare, di solito una sorella pi\u00f9 giovane.\nIn alcune cliniche la donatrice degli ovociti pur restando anonima, pu\u00f2 essere scelta dalla donna ricevente in modo che sia della sua stessa etnia e che i tratti somatici siano molto simili ai suoi . Ci\u00f2 al fine di rendere meno traumatico possibile il ricorso a questa tecnica per la ricevente, che in tal modo avr\u00e0 dei figli che le assomiglieranno molto, proprio come se gli ovociti fossero i suoi.\nDiffusione.\nL'ovodonazione \u00e8 stata praticata per la prima volta nel 1983. \nNegli Stati Uniti questa tecnica \u00e8 oggi largamente diffusa, ed \u00e8 anche un affare da vari miliardi di dollari all'anno. Le donatrici ricevono in genere circa 7000 dollari, in alcuni casi molto di pi\u00f9.\nIn Europa l'ovodonazione \u00e8 regolamentata dalle leggi sulla fecondazione assistita, che a volte la proibiscono del tutto, come in Germania, in altri casi consentono soltanto l'egg sharing, come in Danimarca, in altri casi ancora pongono grossi limiti quali l'obbligo dell'anonimato e il divieto dei pagamenti per le donatrici. L'ovodonazione in Italia \u00e8 possibile solo dal 2014, anno in cui una sentenza della Corte Costituzionale ha dato il via a questa nuova tecnica di procreazione medicalmente assistita. L'inesperienza dei Centri e i limiti introdotti nella sentenza per\u00f2 hanno contribuito al fenomeno del turismo riproduttivo, in quanto la pratica dell'ovodonazione si \u00e8 concentrata nei paesi Europei con leggi meno restrittive, ma che offrono comunque le garanzie delle stringenti Normative Europee in ambito di fecondazione assistita, come (in ordine alfabetico) Belgio, Cipro (Repubblica di Cipro), Finlandia, Grecia, Gran Bretagna, Spagna, e nei paesi dell'Est, come Ucraina e Russia, che talvolta offrono costi pi\u00f9 bassi ma anche minori garanzie. Negli Stati Uniti l'ovodonazione \u00e8 regolamentata dall'FDA (Food and Drug Administration).\nTra i paesi regolamentati dalle Norme Europee, la Repubblica di Cipro ha la legislazione che pone meno ostacoli all'ovodonazione: l'ovodonazione viene concessa anche alle donne single, non ci sono limiti di et\u00e0 per accedere all'ovodonazione, la donatrice pu\u00f2 essere scelta in base ai caratteri somatici ed etnici della richiedente e del suo eventuale compagno, l'identit\u00e0 della donatrice viene mantenuta anonima dal centro di fecondazione assistita, \u00e8 permessa la diagnosi preimpianto (PGD), \u00e8 permesso lo screening genetico preimpianto (PGS), \u00e8 permessa la scelta del sesso (gender selection) se il sesso \u00e8 legato al rischio per il nascituro di contrarre malattie (non \u00e8 permessa la scelta del sesso per semplici motivi di bilanciamento familiare, perch\u00e9, in tutta Europa, \u00e8 considerata una pratica di eugenetica)."}
{"id": "781452", "revid": "547034", "url": "https://it.wikipedia.org/wiki?curid=781452", "title": "Paracarro", "text": "Il paracarro \u00e8 un elemento in pietra, cemento o plastica, di forma variabile (cilindrica, parallelepipeda, troncoconica), collocato al margine di una via per delimitarne la carreggiata. Il suo scopo \u00e8 quello di segnalare e proteggere edifici (ma anche viadotti, fossati, alberi, muriccioli) indicandone la presenza agli automobilisti al fine di salvaguardarne l'incolumit\u00e0.\nIl paracarro, se integro, \u00e8 ben visibile anche da lontano e nelle ore notturne, perch\u00e9 verniciato in bianco-nero e dotato di catarifrangenti.\nOrigini.\nI paracarri furono in uso gi\u00e0 molto prima dell'invenzione dei veicoli a motore. Tra le prove di ci\u00f2 si pu\u00f2 ricordare il celebre sonetto di Carlo Porta, del 1814, \"Paracar che scappee de Lombardia\", in cui i militari francesi venivano chiamati con l'appellativo di \"paracarri\" per un'analogia tra la forma dei paracarri e quella dai loro vistosi copricapi.\nNell'arte.\nTra le opere del Museo all'aperto Bilotti, allestito nelle strade di Cosenza, vi sono delle sculture di Pietro Consagra intitolate \"i Paracarri\".\nCuriosit\u00e0.\nIl termine \"paracarro\", nel senso di elemento architettonico stradale fermo e inamovibile, \u00e8 stato utilizzato in maniera polemica in Formula 1 da Flavio Briatore, nei confronti del pilota Jenson Button. Da quel momento il termine, nell'ambito del giornalismo motoristico, \u00e8 diventato di uso comune per descrivere un corridore non particolarmente veloce, anche se spesso in maniera antitetica rispetto al significato originale."}
{"id": "781456", "revid": "1632387", "url": "https://it.wikipedia.org/wiki?curid=781456", "title": "Stanislao di Cracovia", "text": "Biografia.\nNacque nei pressi di Cracovia dai nobili Belislao e Bogna: avviato alla carriera ecclesiastica, studi\u00f2 presso la scuola della cattedrale di Gniezno (sede primaziale della Polonia) e, secondo una \"Vita\" tarda, a Parigi.\nFu ordinato presbitero dall'arcivescovo di Cracovia Lamberto Zula, che gli affid\u00f2 la comunit\u00e0 di Czembocz, dove si guadagn\u00f2 la fama di pastore onesto e zelante, e lo nomin\u00f2 poi canonico del capitolo metropolitano, predicatore della cattedrale e vicario diocesano generale. Nel 1072, alla morte dello Zula, Stanislao venne designato quale suo successore, ma accett\u00f2 l'elezione solo dopo la richiesta di papa Alessandro II.\nEntrato in aperto contrasto con il re Boleslao II l'Ardito (secondo gli \"Acta\" perch\u00e9 ne aveva pubblicamente denunciato la vita dissoluta), venne fatto assassinare dal sovrano mentre celebrava la messa nella chiesa di \"San Michele\": il suo corpo, mutilato e dato in pasto ai cani dagli emissari di Boleslao, venne recuperato dai canonici, sepolto in \"San Michele\" e poi traslato nella cattedrale del Wawel di Cracovia (1088).\nIl culto.\nVenne solennemente canonizzato ad Assisi da papa Innocenzo IV il 17 settembre 1253: \u00e8 patrono principale della Polonia e il suo culto \u00e8 particolarmente vivo anche in Lituania, Bielorussia, Ucraina e negli Stati Uniti.\nMemoria liturgica l'11 aprile, in Polonia solennit\u00e0 l'8 maggio mentre la messa tridentina lo ricorda il 7 maggio."}
{"id": "781458", "revid": "14691", "url": "https://it.wikipedia.org/wiki?curid=781458", "title": "James Thirlwell", "text": ""}
{"id": "781459", "revid": "125666074", "url": "https://it.wikipedia.org/wiki?curid=781459", "title": "Babila di Antiochia", "text": "Assieme a lui sono ricordati i suoi fedeli discepoli Urbano, Prilidano ed Epolono con i quali fu arrestato durante le persecuzioni dell'imperatore romano Decio.\nAgiografia.\nSuccedette al vescovo Zebino sotto l'impero di Gordiano III (238 - 244), divenendo il dodicesimo patriarca di Antiochia (il pi\u00f9 famoso dopo Ignazio).\nSecondo una pia leggenda riportata da Giovanni Crisostomo (morto nel 407), avrebbe condannato pubblicamente l'imperatore Filippo l'Arabo (244-249) per aver fatto uccidere il suo predecessore Gordiano e, durante le celebrazioni della vigilia della Pasqua, lo invit\u00f2 a prendere posto in chiesa tra i penitenti, presso le porte (si noti tuttavia che nessuna fonte contemporanea a Filippo l'Arabo afferma che egli sia stato cristiano, e che l'episodio \u00e8 solo una duplicazione dello scontro effettivamente avvenuto in questi termini fra sant'Ambrogio da Milano e Teodosio I nel 390).\nSecondo la tradizione Babila fu arrestato durante le persecuzioni bandite dall'imperatore Decio (249-251) e rinchiuso in carcere insieme ai suoi tre pi\u00f9 fedeli discepoli: Urbano, Prilidano ed Epolono. Babila mor\u00ec in carcere in attesa dell'esecuzione della sentenza di morte, mentre i tre scolari vennero decapitati.\nLo storico bizantino Giovanni Malalas racconta come l'imperatore Numeriano, passando per Antiochia durante la marcia verso la frontiera persiana, volle entrare in una chiesa per assistere ai riti dei cristiani, ma fu fermato sulla porta da Babila, che gli proib\u00ec l'ingresso in quanto ancora sporco del sangue dei sacrifici agli d\u00e8i; Numeriano, allora, fece mettere a morte Babila (in seguito Malalas afferma che Numeriano sarebbe stato sconfitto e scuoiato vivo dai Persiani).\nCulto.\nIn onore di Babila, il \"caesar\" Costanzo Gallo fece costruire una basilica nel sobborgo di Dafne, presso Antiochia, dove gi\u00e0 si celebravano feste in onore di Apollo. Allo scopo di stroncare il culto del dio pagano, vi fece traslare il corpo del santo per creare un luogo di pellegrinaggio alternativo e concorrente.\nIl tentativo ebbe successo, al punto che quando l'imperatore Giuliano visit\u00f2 l'oracolo di Apollo \"Dafnio\", trov\u00f2 il santuario pagano semideserto e in abbandono; fedele al suo progetto di rivitalizzare i culti pagani diede allora ordine che le reliquie fossero rimosse e riportate ad Antiochia.\nUn fantasioso passo degli \"Annales cremonenses\" di Ludovico Cavitelli (1588) asserisce, in modo del tutto inesatto, che i resti attribuiti a Babila sarebbero stati trafugati da Costantinopoli nel 1108 per ordine di Matilde di Canossa e portati in Occidente, a Cremona, dove \u00e8 in realt\u00e0 custodito il corpo di un omonimo prelato locale, giustiziato nel 294 d.C. durante la persecuzione di Diocleziano."}
{"id": "781461", "revid": "78273", "url": "https://it.wikipedia.org/wiki?curid=781461", "title": "Santi Urbano, Prilidano ed Epolono", "text": ""}
{"id": "781465", "revid": "154639", "url": "https://it.wikipedia.org/wiki?curid=781465", "title": "Legge di Dio", "text": "Il concetto di legge di Dio, intesa come legge stabilita da Dio, \u00e8 di fondamentale importanza nella visione ebraica, cristiana e islamica del mondo e della vita. Dio \u00e8 il sovrano Creatore e sostenitore dell'universo. L'universo \u00e8 un insieme armonioso il cui funzionamento \u00e8 regolato da precise leggi, quelle che Dio ha stabilito. Anche la vita delle creature umane \u00e8 stata sottoposta a leggi intese a garantirne e regolarne la vita (Sharia). La creatura umana, come creatura responsabile, le riconosce (la legge \u00e8 rivelata) e si sottomette ad esse volentieri e con riconoscenza. Quando si sottrae a queste leggi (\"il peccato \u00e8 la violazione della legge\"; 1 Giovanni 3:4), la creatura umana incorre inevitabilmente in alcune conseguenze, quelle pure previste dalla legge di Dio. Nella Bibbia Dio \u00e8 un Dio di giustizia.\nLa Legge di Dio nel mondo di Dio.\nSin da principio la legge di Dio sta al cuore stesso del Suo rapporto con la creatura umana. Lo si vede sottolineato chiaramente nel racconto della Genesi al capitolo 2. La benevolenza e la generosit\u00e0 del Creatore verso le principali Sue creature, non oscura il fatto che essa, nel Giardino dell'Eden \u00e8 esse sono sottoposte alla Legge e che la loro stessa vita dipende dall'ubbidienza ad essa.\nL'equilibrio di tutte le cose lo si vede, in questo racconto, nel fatto che alla creatura umana sia permesso di nutrirsi e di godere del frutto degli alberi di quel giardino, eccetto che di uno, che le \u00e8 proibito. Eppure, in quel singolo albero era custodita l'idea stessa di legge. \"\u00abMangia pure da ogni albero del giardino, ma dell'albero della conoscenza del bene e del male non ne mangiare; perch\u00e9 nel giorno che tu ne mangerai, certamente morirai\u00bb\" (Genesi 2:15,16). \u00c8 cos\u00ec che la Bibbia proprio nei suoi stessi esordi, unisce insieme due principi indissolubili: \"ubbidienza alla legge della vita\".\nIn Genesi 3, con la disubbidienza sorgono anche altri concetti:\nIl resto dell'Antico Testamento perpetua questa concezione dell'essere umano nel suo ambiente: solo ubbidendo alla Legge di Dio esso pu\u00f2 vivere con successo e prosperare nel mondo di Dio. Lo stesso ambiente si rivolta contro i disubbidienti. La terra \u00e8 contaminata dai trasgressori della Legge (Levitico 18:24-30) e c'\u00e8 il rischio concreto che la terra \u00abvomiti fuori\u00bb tali creature umane: \"\u00abOsserverete dunque tutte le mie leggi e le mie prescrizioni e le metterete in pratica affinch\u00e9 il paese dove io vi conduco per abitarvi non vi vomiti fuori\u00bb\" (Levitico 20:22).\nDietro a questo concetto di vitalit\u00e0 morale dell'ambiente si pone quello del coinvolgimento diretto di Dio nella storia umana. Lo Spirito di Dio \u00e8 attivo alla creazione (Genesi 1:2; Salmo 33:6) e quest'attivit\u00e0 \u00e8 vista sia nel rinnovamento che nel decadimento delle piante \"\u00abTu mandi il tuo Spirito e sono creati, e tu rinnovi la faccia della terra\u00bb\" (Salmo 104:30); \"\u00abL'erba si secca, il fiore appassisce quando il soffio del SIGNORE vi passa sopra; certo, il popolo \u00e8 come l'erba\u00bb\" (Isaia 40:7). Per questo la vita che d\u00e0 vitalit\u00e0 all'ambiente \u00e8 la vita stessa di Dio, piena della Sua santit\u00e0.\n\u00c8 cos\u00ec che l'Antico Testamento porta in s\u00e9 un chiaro e distinto ambientalismo, ed al suo centro sta la Legge di Dio, il Creatore.\nLa Legge nell'Antico Testamento.\nPer l'Antico Testamento la Legge \u00e8 norma insostituibile di ogni rapporto della creatura umana con Dio perch\u00e9 definisce la volont\u00e0 di Dio per la sua vita. Nel Giudaismo la Legge di Dio, raccolta e codificata in scritti sacri, costituisce il centro stesso della piet\u00e0 religiosa. L'osservanza dei comandamenti \u00e8 l'atto religioso fondamentale.\nStoricamente, all'origine della Legge in Israele \u00e8 la figura di Mos\u00e8, il legislatore per eccellenza. \u00c8 alla sua opera che tutte le leggi sono fatte risalire. Egli, per\u00f2, non \u00e8 che il mediatore che Dio ha scelto per comunicare al Suo popolo la Sua volont\u00e0 (Esodo 19:23-25). La Legge, infatti, proviene da Dio e non riguarda solo l'ambito cosiddetto religioso della vita, ma tutta la vita umana, in ogni suo ambito, pubblico e privato. La Legge di Dio \u00e8 il contenuto dell'Alleanza che Dio ha stabilito con il Suo popolo. La Legge di Dio \u00e8 ci\u00f2 che Israele si \u00e8 impegnato ad osservare e che determina la sua identit\u00e0 e funzione nella storia. La legge di Dio \u00e8 frutto della rivelazione ed \u00e8 chiara, certa, costante ed universale. A differenza delle divinit\u00e0 immaginate da altri popoli, Dio \u00e8 costante e fedele ai Suoi impegni certificati in quello stesso patto.\nIl termine ebraico che noi traduciamo con Legge, Torah (in ebraico: \u05ea\u05bc\u05d5\u05b9\u05e8\u05b8\u05d4 ), a volte scritto Thorah, significa originalmente insegnamento e designa la tradizione legale tramandata dai Leviti (cfr. Deuteronomio 33:8-10) e dai sacerdoti presso i santuari e probabilmente mediante la consultazione di oracoli. A differenza della parola profetica, dal carattere improvviso e occasionale, le singole leggi erano considerate universalmente ed eternamente valide. Presto esse sono messe per iscritto ed incorporate nel Pentateuco. Con il ritrovamento e la lettura pubblica del \"Libro della Legge\" (2 Re 22,23), avviene, per\u00f2, una profonda trasformazione: essa diventa \"libro\", testo scritto solennemente promulgato con lettura pubblica. Da allora il \"Libro della Legge\" comincia a sostituire il Tempio come simbolo della presenza di Dio. Con Esdra il processo \u00e8 compiuto, la legge \u00e8 letta di fronte al popolo (Nehemia 8) e da allora si identifica con l'intero Pentateuco.\nAnche al tempo di Ges\u00f9 e fino ad oggi, per gli Israeliti, \"Legge\" o Torah \u00e8 la designazione dei primi cinque libro della Bibbia (Luca 2:23; Matteo 12:5. Con Esdra, accanto al sacerdote, appare cos\u00ec la figura dello scriba, cio\u00e8 \"l'uomo del libro\", l'interprete delle prescrizioni divine rivelate una volta per tutte. La Legge finisce cos\u00ec per essere considerata una collezione di comandamenti. La vita religiosa diventa, cos\u00ec, sempre di pi\u00f9 osservanza, spesso esteriore, dei comandamenti e si ritiene che la salvezza sia il risultato della loro osservanza. In termini tecnici si designa questo come \"salvezza per le opere della legge\".\nIn ogni caso va osservato che i Salmi, come ad es. il 119 proclamano la felicit\u00e0 di coloro che camminano secondo la Legge di Dio. Essi non percepiscono la Legge come un giogo o un fardello, ma come \"un diletto\" (v. 16), oggetto di pia ed estatica meditazione (v. 105), come una luce sul sentiero (v. 105), come \"canto dell'anima\" (54), come desiderata sapienza della vita (v. 12, 26, 64, ecc.). Questa valutazione della Legge come strumento di comunione con Dio si ritrova negli scritti sapienziali deuterocanonici. \u00c8 necessario tenere in debito conto questi aspetti molto vivi della religione della legge, per valutare giustamente la polemica che il Nuovo Testamento rivolge alla Legge, opponendola alla fede ed alla grazia. Nell'originale concezione biblica, la Legge non si oppone alla grazia, ma ne \u00e8 espressione. In questo i concetti pi\u00f9 profondi del Nuovo Testamento sono prefigurati e preannunciati nell'Antico.\nLa Legge nel Nuovo Testamento.\nIndica tanto la Torah, il Pentateuco e, per estensione, tutti i libri dell'Antico Testamento, quanto la Legge nel senso particolare del Decalogo o di un insieme di norme che reggono la vita umana.\nNei Vangeli sinottici.\nDuplice \u00e8 l'atteggiamento di Ges\u00f9 nei riguardi della Legge. Da un lato Egli riconosce il valore dell'Antico Testamento come Parola di Dio di valenza permanente. Afferma infatti che \"neppure uno iota della Legge passer\u00e0\". Per Ges\u00f9 si tratta di volont\u00e0 di Dio d'ordine morale che varr\u00e0 fino al momento nel quale il Regno di Dio manifester\u00e0 la potenza e la gloria di Dio e del Messia. Il Nuovo Testamento non deflette mai dall'affermazione della validit\u00e0 della Legge divina (Matteo 5:17,18; Luca 16:17).\nD'altro canto \u00e8 chiaro nei Sinottici l'opposizione di Ges\u00f9 ad ogni tentativo di rinchiudere la vita umana entro la casistica delle interpretazioni rabbiniche della legge. Cos\u00ec egli si oppone ad una legge sabbatica, composta di divieti arbitrari, ed alla pretesa dei Farisei d'imporre alla societ\u00e0 dei gioghi che Dio non ha posti, dimenticando la giustizia ed il Regno di Dio.\nNei Sinottici la spiritualit\u00e0 si riorienta verso il Regno di Dio e la figura del Cristo stesso e la Legge, intesa come una serie di norme da applicare alla lettera, per sfuggire alla condanna divina, cede il posto alla rivelazione di Dio in Cristo. Il problema di un'ubbidienza formale \u00e8 sostituito dalla fede in Cristo quale persona in cui s'incentra l'intervento di Dio.\nTipico \u00e8 il brano di Matteo 11:13 (parallelo con Luca 16:16) in cui \"i profeti e la legge\" (espressione comunemente usata per descrivere tutte le Sacre Scritture) designano un'epoca che cessa con la venuta di Giovanni Battista, mentre una nuova era si apre con Ges\u00f9.\nNegli Atti degli Apostoli.\nQui il termine \"Legge\" acquista un significato particolare dal capitolo 15 dov'\u00e8 trattata la questione dell'accoglienza dei pagani nella chiesa cristiana. In base ad un accordo espresso da un decreto degli Apostoli, i cristiani provenienti dal Paganesimo dovranno sottostare solo ad alcune norme generali tratte dalle basi dell'Ebraismo a cui venivano forse sottoposti i proseliti giudei. Difficile dire se queste regole fossero effettivamente applicate alle comunit\u00e0 cristiane. \u00c8 certo, per\u00f2, che si trattasse di norme transitorie, in quanto sono molto raramente citate negli scritti cristiani del II secolo d.C. Si suppone quindi siano state tacitamente superate.\nNegli scritti di Giovanni.\nIl vangelo secondo Giovanni mette particolarmente in evidenza l'asprezza dello scontro fra Ges\u00f9, che annuncia S\u00e9 stesso come rivelatore, e i Giudei che rappresentano il mondo nella sua volont\u00e0 di autonomia. Essi giudicano, infatti, il Rivelatore con il metro della Legge (7:23,52; 8:5; 12:34), ed Egli, a Sua volta, pure li giudica con il metro della Legge, ma della Legge che Egli conosce e interpreta autorevolmente per smascherare la loro ipocrisia (7:19; 8:17; 10:34; 15:25). In questi scontri fra Ges\u00f9 e i Giudei \u00e8 rispecchiata la polemica di Giovanni con una gnosi giudaica.\nLa tesi fondamentale di Giovanni \u00e8 questa: \"La legge \u00e8 stata data per mezzo di Mos\u00e8; la grazia e la verit\u00e0 sono venute per mezzo di Ges\u00f9 Cristo\" (Giovanni 1:17). In Cristo, dunque, si ha la rivelazione definitiva, che oscura la Legge data a Mos\u00e8. Ges\u00f9 spesso usa l'espressione \"la vostra Legge\" (8:17; 10:33, quella che seguivano i Giudei) per distanziarsene.\nAi Giudei Ges\u00f9 rimprovera di cercare, con i loro continui richiami alla Legge, la loro auto-giustificazione. Del resto, nessuno di loro l'osserva (7:19; cfr. Romani 2:17-24). Ad una manipolazione pedante e saccente della Legge Ges\u00f9 oppone la pratica della guarigione, del perdono e della riabilitazione del peccatore (7:23; 8:7,7ss).\nGes\u00f9 si serve comunque della Legge per sostenere la propria testimonianza (8:7,10,34). I Giudei, dal canto loro, non sono in grado di riconoscere la rivelazione attuale di Dio perch\u00e9 impediti dalla loro concezione legalistica e letterale della Scrittura (12:34).\nNella prima lettera di Giovanni (3:4) il peccato viene equiparato alla violazione della legge (\"anomia\"). Egli qui non intende ricuperare un'etica legalista, ma vuole opporsi alla dottrina gnostica dell'assenza di peccato (cfr. 1:8,10). In 1 Giovanni si distingue fra \"un peccato che conduce alla morte\" (5:16), l'apostasia dalla fede in Ges\u00f9 Figlio di Dio (5:1-12) e \"un peccato che non conduce alla morte\" (5:17) che pu\u00f2 essere confessato e perdonato (1:9). Chi rimane nella vera fede riconosce che gli \u00e8 comunque necessaria la remissione dei peccati, in considerazione delle proprie trasgressioni. Ci\u00f2 che soprattutto importa \u00e8 \"rimanere in Cristo\" (2:1; 3:6). Da qui, poi, l'osservanza dei comandamenti \u00e8 il compimento di ci\u00f2 che \u00e8 gradito a Dio (3:22).\nNelle lettere di Paolo.\nSono le lettere di Paolo (in particolare quelle ai Romani ed ai Galati), che trattano in modo pi\u00f9 esteso la questione del rapporto fra Legge e grazia.\nLa polemica di Paolo \u00e8 impostata sull'importanza etica della legge stessa, soprattutto per quanto riguarda i non-ebrei: \"Infatti, tutti coloro che hanno peccato senza legge periranno pure senza legge; e tutti coloro che hanno peccato avendo la legge saranno giudicati in base a quella legge; (...) Infatti quando degli stranieri, che non hanno legge, adempiono per natura le cose richieste dalla legge, essi, che non hanno legge, sono legge a s\u00e9 stessi\" (Romani 2:12-14). Tanto per i Giudei quanto per i pagani, quel che conta non \u00e8 avere la Legge, ma applicarla. Solo da questa applicazione pu\u00f2 derivare una giustificazione della creatura umana davanti a Dio sulla base dell'adempimento di una serie di precetti. Vi \u00e8, dunque, equivalenza fra Giudei e pagani: \"tutti hanno peccato e sono privi della gloria di Dio\" (Romani 3:23).\nI lati positivi della legge, per Paolo sono i seguenti:\nI lati negativi della legge consistono:\nIl credente, quindi, non confida nelle \"opere della legge\" (nella valenza meritoria dell'ubbidienza ad essa), perch\u00e9, a causa delle sue imperfezioni, merita solo condanna, ma confider\u00e0 nella giustizia operata in suo favore da Cristo. Infatti: \"indipendentemente dalla legge, \u00e8 stata manifestata la giustizia di Dio, della quale danno testimonianza la legge e i profeti\" (Romani 3:21). Egli \u00e8 passato dall'asservimento della Legge alla grazia di Cristo che lo assolve: \"infatti il peccato non avr\u00e0 pi\u00f9 potere su di voi; perch\u00e9 non siete sotto la legge ma sotto la grazia\" (Romani 6:14).\nIn Romani 7 si manifesta un contrasto fra due \"leggi\" che nel cristiano si combattono: \nIl contrasto \u00e8 risolto soltanto nel perdono ottenuto tramite l'opera di Cristo (Romani 7:25; 8:2), che ha condannato il peccato \"nella carne\" con la Sua incarnazione e sofferenza.\nIl contrasto fra Legge e grazia si ritrova con la stessa intensit\u00e0 nell'epistola ai Galati, dove l'Apostolo difende la fede delle comunit\u00e0 da lui fondate contro l'influenza di emissari giudaizzanti. Oltre alla ripetizione del principio che nessuno sar\u00e0 giustificato sulla base delle opere della legge (Romani 3:20 e Galati 2:16), l'Apostolo sostiene fortemente l'indipendenza del dono dello Spirito Santo dalle opere della legge (3:2), tanto che pu\u00f2 affermare paradossalmente: \"Cristo ci ha riscattati dalla maledizione della legge, essendo divenuto maledizione per noi (poich\u00e9 sta scritto: \u00abMaledetto chiunque \u00e8 appeso al legno\u00bb)\" (Galati 3:10). D'altronde la Legge \u00e8 venuta pi\u00f9 tardi del patto con Abramo e della promessa fatta alla sua gente. Essa, quindi, non ha il potere di annullare il patto precedente (Galati 3:17). La funzione della Legge consiste solo nell'ufficio di \"carceriere\" (Galati 3:23) finch\u00e9 il credente vive nella libert\u00e0.\nNelle altre epistole di Paolo il contrasto fra le due giustizie (quella derivante dalla Legge e quella derivante da Cristo) ritorna in Filippesi 3:6.-9 e 1 Corinzi 15:56.\nNella lettera di Giacomo.\nNella lettera di Giacomo si trova due volte l'espressione apparentemente contraddittoria: \"la legge della libert\u00e0\" (1:25; 2:12 \"\u03bd\u03bf\u03bc\u03bf\u03c2 \u03b5\u03bb\u03b5\u03c5\u03b8\u03b5\u03c1\u03b9\u03b1\u03c2\"). Questa formula \u00e8 in funzione del discorso che porta avanti di non essere solo \"uditori\", ma anche gente che mette in pratica la Parola di Dio (1:22).\nIn 1:25 l'aggiunta dell'aggettivo la \"legge perfetta\" (\"\u03b5\u03b9\u03c2 \u03bd\u03bf\u03bc\u03bf\u03bd \u03c4\u03b5\u03bb\u03b5\u03b9\u03bf\u03bd\") indica una permanenza qui del pensiero giudaico, mentre la formula \"legge della libert\u00e0\" pare di origine ellenista, forse stoica. \u00c8 da considerarsi probabilmente indicazione di una raccolta di insegnamenti di Ges\u00f9, intesi come regola di vita la cui osservanza libera dall'ubbidienza letterale alla Legge. Dal contesto appare come il contenuto principale di questa legge siano le opere di misericordia.\nEssa \u00e8 detta anche \"legge regale\" (2:8 \u03bd\u03bf\u03bc\u03bf\u03c2 \u03b2\u03b1\u03c3\u03b9\u03bb\u03b9\u03ba\u03bf\u03c5), che pu\u00f2 essere riassunta nel comandamento dell'amore verso il prossimo (\"regale\" indica qui l'eccellenza di questo comandamento). Chi osserva questa legge \u00e8 liberato dallo scrupolo di doversi attenere ad ogni singolo comandamento (2:10). Chi manipola questa legge regale, per es. usando favoritismi (2:1ss,9), cade nello spietato giudizio finale, come se avesse trasgredito tutta la Legge dell'Antico Testamento (2:13). Il divieto di calunniare e di giudicare il prossimo (4:11) \u00e8 conforme a tutta la Bibbia.\nIl concetto di \"Legge\" ha quindi significati diversi, a seconda se si tratti della legge dell'Antico Testamento o della \"legge della libert\u00e0\", cio\u00e8 di un comandamento o di una sintesi degli insegnamenti di Ges\u00f9. Il tenore del discorso, per\u00f2, rimane lo stesso: fare del male ad un fratello della comunit\u00e0 \u00e8 lo stesso che trasgredire la Legge.\nIl compito dell'essere umano \u00e8 quello di osservare la Legge, mentre il Legislatore e Giudice \u00e8 uno solo. \u00c8 con Lui, il cui giudizio \u00e8 definitivo, che dovr\u00e0 vedersela chi giudica il prossimo (Romani 14:4).\nDifferenza fra Legge ed Evangelo.\nIl rapporto intercorrente fra Legge di Dio ed Evangelo \u00e8 uno degli argomenti di maggiore rilevanza nella teologia luterana e riformata. In queste tradizioni, la distinzione fra la dottrina riguardante la Legge, che richiede, ai fini della salvezza, l'ubbidienza alla volont\u00e0 rivelata di Dio, e l'Evangelo che promette il perdono dei peccati sulla base dei meriti dell'opera di Cristo, ricevuti per fede, \u00e8 di importanza critica. \u00c8 usato come principio ermeneutico per l'interpretazione della Bibbia e come principio guida dell'omiletica (preparazione dei sermoni) e della cura pastorale.\nAltri gruppi cristiani hanno pure, su questo argomento, delle persuasioni, ma di solito non sono tanto dibattute e rigorosamente definite come nelle tradizioni luterane e riformate.\nA volte questa questione \u00e8 discussa sotto l'intestazione \"Legge e Grazia\", \"Peccato e Grazia\", e \"ministero (\u03b4\u03b9\u03b1\u03ba\u03bf\u03bd\u00ed\u03b1) della morte /condanna\" e \"ministero dello Spirito/giustizia. Talvolta \u00e8 vista nel contrasto fra Ges\u00f9 e Mos\u00e8.\nNell'Islam.\nSecondo i musulmani legge di Dio sarebbe anche il Corano e la sharia."}
{"id": "781473", "revid": "415370", "url": "https://it.wikipedia.org/wiki?curid=781473", "title": "Santi degli Ultimi Giorni", "text": ""}
{"id": "781474", "revid": "11497", "url": "https://it.wikipedia.org/wiki?curid=781474", "title": "Sermone della Montagna", "text": ""}
{"id": "781475", "revid": "11497", "url": "https://it.wikipedia.org/wiki?curid=781475", "title": "Discorso della montagna", "text": ""}
{"id": "781477", "revid": "76963", "url": "https://it.wikipedia.org/wiki?curid=781477", "title": "Luc\u00eda Jim\u00e9nez", "text": "Ha esordito con \"La buena vida\" di David Trueba ed \u00e8 diventata molto popolare con la serie \"Al salir de clase\", come molti attori spagnoli della sua generazione."}
{"id": "781478", "revid": "11497", "url": "https://it.wikipedia.org/wiki?curid=781478", "title": "Sermone della montagna", "text": ""}
{"id": "781481", "revid": "761672", "url": "https://it.wikipedia.org/wiki?curid=781481", "title": "Sermone", "text": ""}
{"id": "781486", "revid": "93436", "url": "https://it.wikipedia.org/wiki?curid=781486", "title": "Megatron", "text": "Megatron \u00e8 un personaggio immaginario del franchise Transformers. \u00c8 il comandante supremo della fazione dei Decepticon e antagonista principale della serie. In numerosi film, serie e fumetti Megatron viene distrutto per essere riformato con il nome di Galvatron, versione potenziata di s\u00e9 stesso con parte dei poteri di Unicron.\nAnimazione.\n\"Generation 1\".\n\"Transformers (G1)\".\nMegatron \u00e8 stato forgiato nel sottosuolo roccioso di Cybertron durante il periodo dell'Et\u00e0 dell'Oro. I Decepticon (che erano la forza militare armata del pianeta) sognavano da tempo la distruzione, il potere e la conquista, cos\u00ec fecero al loro nuovo leader Megatron nuovi aggiornamenti per renderlo potentissimo, in primis l'abilit\u00e0 di volo. Megatron uccise il leader degli Autobot, Sentinel Prime ed inizi\u00f2 la Terza Guerra Civile Cybertroniana contro i suddetti robot per poter dominare il pianeta e l'Universo. Optimus Prime prese il comando degli Autobot e combatt\u00e9 contro il suo nuovo acerrimo nemico per milioni di anni.\nMegatron, salito a bordo della Nemesis con i suoi seguaci Decepticon insegue poi l\u2019Arca di Optimus Prime e degli Autobot, andando all\u2019arrembaggio di quest\u2019ultima e portando il conflitto corpo a corpo fin dentro lo scafo dell\u2019astronave dei rivali; a seguito di questi concitati eventi l'Arca precipita sulla Terra, conficcandosi alla base di un vulcano, dove tutti, Autobot e Decepticon, rimangono in uno stato di quiescenza per circa 4 milioni di anni.\nA seguito dell'eruzione del vulcano nel 1984 Megatron e i suoi compagni vengono risvegliati per primi e riconfigurati per errore dal supercomputer Teletraan I in forme veicolari terrestri, nella maggior parte dei casi aerei caccia da guerra. Megatron, invece, da questo momento in poi si trasforma in una pistola Walther P38 grigio argento, anche se utilizza di rado tale configurazione, preferendo la sua forma robotica per librarsi in volo.\nNelle prime due stagioni del cartone animato, lo scopo di Megatron \u00e8 combattere sulla Terra per ottenere energia ed inviarla al suo pianeta morente. Pi\u00f9 volte dovr\u00e0 vedersela anche con sottoposti insubordinati come Starscream, gli Insecticon, Astrotrain o Blitzwing.\nNel lungometraggio, Megatron lancia un attacco in grande scala contro Autobot (Autorobot) City sulla Terra, uccidendo Optimus Prime ma venendo gravemente danneggiato in battaglia. Starscream lo tradir\u00e0 gettandolo insieme ai Seeker ed agli Insecticon, anch'essi danneggiati, nello spazio. Verranno ritrovati dal potente e malvagio Unicron, il divoratore di mondi, che li potenzier\u00e0 aggiornandoli con forme migliori e pi\u00f9 potenti in modo che distruggano la Matrice del Comando per lui. Megatron, ora Galvatron, torner\u00e0 a Cybertron riprendendo la leadership dei Decepticon ed uccider\u00e0 Starscream per il suo vile tradimento. Dopo una serie di vicissitudini, non riuscir\u00e0 a distruggere la Matrice venendo pesantemente sconfitto da Rodimus Prime all'interno di Unicron: verr\u00e0 infatti sopraffatto dal nuovo leader degli Autobot, e in seguito scagliato lontano nello spazio, mentre Unicron viene fatto esplodere e Cybertron inizia una nuova Et\u00e0 dell'Oro.\nNella terza stagione Galvatron (ora senza il controllo mentale di Unicron) riprender\u00e0 il comando dei Decepticon (quest'ultimi nascosti ed in conflitto l'un con l'altro sul pianeta Charr) e far\u00e0 un'alleanza con i Quintesson per distruggere gli odiati Autobot. Dopo svariate avventure, Galvatron sar\u00e0 costretto ad allearsi con Optimus Prime (ricostruito da un Quintesson) per combattere un'epidemia che rende instabili e bellicosi l'un l'altro tutti gli esseri dell'universo (denominata Piaga dell'Odio). Una volta eliminata l'epidemia, Galvatron sancir\u00e0 una pace duratura con gli Autobot affermando che ormai tutti quanti hanno acquisito saggezza dalla Matrice del Comando (oggetto che ha reso possibile la fine della malattia).\n\"Transformers: The Rebirth\".\nIn questa mini-serie di soli tre episodi (versione esclusivamente statunitense della quarta stagione del cartone originale) Galvatron annulla la pace che aveva promesso per rubare la chiave della \"Camera dell'energia al Plasma\" in modo da convertire il pianeta Cybertron in una bomba gigante che si dovrebbe schiantare contro Il Sole terrestre creando una supernova che distruggerebbe molti mondi della Via Lattea. Il piano fallisce: Cybertron inizia una nuova era di pace e Galvatron (a causa di un'onda d'urto creata dall'energia al plasma) finisce con tutti i suoi Decepticon agli angoli pi\u00f9 estremi dell'universo. Dopo essersi organizzato, Galvatron giura di raccogliere energia dai vari pianeti sulla sua strada, costruire un mondo cento volte pi\u00f9 potente di Cybertron, e dominare la galassia!\n\"Transformers: Robots in Disguise\" (anime 2000).\nMegatron appare anche in questa serie come antagonista principale, ed \u00e8 il leader dei Predacon. A differenza delle precedenti incarnazioni del personaggio, lo rende ancora pi\u00f9 malvagio, spietato, diabolico, crudele, arrogante, ambizioso, barbarico, tirannico e assetato di potere, come il resto delle sue versioni, risorger\u00e0 con il nome di Galvatron grazie ad un tipo di energia.\n\"Trilogia Unicron\" (\"Transformers: Armada\", \"Energon\", \"Cybertron\").\nEstremamente crudele e spietato, Megatron cercher\u00e0 di impossessarsi dei Minicon una terza razza di Transformers che, uniti a un Autobot o a un Decepticon, risvegliano poteri nascosti e incredibili. Per questo si riapre la guerra cogli Autobot di Optimus Prime, conflitto che si era assopito per un breve lasso di tempo. Alla fine della 3\u00aa serie Optimus combatte e sconfigge Galvatron, trasformazione di Megatron posseduto da Unicron.\n\"Transformers Animated\".\nMegatron appare in tutte e tre le stagioni, con l'intento di recuperare l'Allspark prima degli Autobot per farne un'arma adatta a vincere la guerra civile (citazione dal film di Michael Bay contemporaneo, o forse coincidenza). Subito viene tradito da Starscream che prova invano a ucciderlo e si scontra con Optimus Prime che sta trasportando l'Allspark sulla propria navicella: nello scontro che segue la nave precipita sulla Terra e Megatron, smembrato, viene trovato dal giovane Isaac Sumdac, che sfrutta la banca dati del robot per costruire un'azienda tecnologica. Nei 50 anni che seguono, Megatron rimane in stasi nel laboratorio di Sumdac e viene accidentalmente riattivato dalla chiave di Sari, figlia adottiva di Sumdac, la quale detiene i poteri dell'Allspark: scoperto il tradimento di Starscream, che frattanto ha proseguito la ricerca dell'Allspark, riesce a comunicare attraverso la tecnologia dei terrestri per procurarsi strumenti che ricostruiscano il suo corpo (un incarico a Nanosec) o alleati (plagiando i Dinorobot). Alla fine della prima stagione, riesce a ottenere la Chiave di Sari e risorgere e prende parte attivamente alla lotta con gli Autobot, uccidendo intanto Starcream, ma nello scontro che segue l'Allspark viene distrutto e Megatron si nasconde sulla Terra con alcuni Decepticon per ricuperarlo. La stagione successiva vede Megatron che, ripristinati i contatti con Cybertron e le sue colonie, riprende la guerra con gli Autobot finch\u00e9 non viene sconfitto e catturato.\nNella versione giapponese di Transformers Animated, la storia \u00e8 stata modificata per renderlo un prequel al film cinematografico del 2007, Transformers. Ci\u00f2 rende questa versione di Megatron la stessa del personaggio cinematografico.\nContinuit\u00e0 \"Allineata\".\n\"Transformers: Prime\".\nMegatron \u00e8 il leader del gruppo di Decepticon e personaggio principale nella serie in CGI \"Transformers: Prime\". Era originalmente un minatore denominato D-16, ma dopo anni di oppressione da parte del Senato di Cybertron, si ribell\u00f2 e cominci\u00f2 a prendere parte come gladiatore in incontri clandestini. In quel periodo tuttavia, conobbe Orion Pax (Optimus Prime ai tempi di allora) e vi strinse amicizia, avendo in comune di cambiare le sorti del pianeta. Megatronus (nome affibbiatogli dal pubblico durante i suoi incontri da gladiatore) aveva per\u00f2 in mente di controllare Cybertron con un pugno di ferro, mentre Orion aveva intenzione pi\u00f9 pure, testimoniando il tutto davanti al Grande Consiglio, e fu proprio il discorso di Orion ad essere accolto, portando a Megatronus a covare rancore nei suoi confronti e a percorrere i suoi primi passi da Decepticon, passando da Megatronus a \"Megatron\", scatenando cos\u00ec la guerra e la caduta di Cybertron. Ricompare anni dopo nel remoto pianeta Terra, dopo aver trovato il suo sistema per sconfiggere gli Autobot definitivamente: l'Energon Oscuro. Dopo l'infusione di quest'ultimo nel suo sistema, i suoi occhi diventano uno sfarfallio tra il rosso e viola. Comandante dei Decepticon, torna dopo un lungo viaggio dove ha trovato l'Energon Oscuro, con cui cercher\u00e0 di vincere la battaglia contro Optimus Prime e i suoi Autobot. Nei primi 5 episodi della serie si dichiara tornato dal viaggio a Starscream, annuncia di vole creare un esercito di robot animati dall'Energon oscuro (\"Terrorcon\") e fa costruire un ponte spaziale che permetta il reclutamento dei Decepticon sulla Terra: ma il ponte \u00e8 abbattuto dalla squadra di Optimus Prime e Megatron scompare nell'esplosione. Starscream che assume il comando dei Decepticon per\u00f2 lo trova vivo grazie all'Energon oscuro e lo manda in coma per tenere i Decepticon sotto il proprio comando: tempo dopo, con uno stratagemma Megatron si procura altro Energon oscuro, perci\u00f2 guarisce e punisce Starscream, riprendendo il trono della fazione Decepticon.\nLa serie prosegue con Megatron che guida i Decepticon alla ricerca di armi ed Energon per ricominciare la conquista di Cybertron, scontrandosi frequentemente con Starscream; per un certo tempo riesce anche a condurre Optimus dalla propria parte; il lavoro dei Decepticon tocca il suo apice alla fine della stagione 2, quando riesce a costruire una base sulla Terra spiazzando il team di Optimus. Alla fine della serie Megatron muore trafitto dalla Star Saber per mano di Bumblebee e il suo cadavere cade sulla Terra.\nNel lungometraggio \"Transformers Prime Beast Hunters: Predacons Rising\" torna in vita per mano di Unicron che lo riformatta in \"Galvatron\" e lo usa come \"strumento di distruzione\" per distruggere Cybertron. Ma \"Galvatron\" viene sconfitto da Optimus Prime che intrappola l'essenza di Unicron nello scrigno dell'Allspark. Megatron, dopo essere stato liberato, dice a Optimus di aver capito i suoi errori (quando era posseduto da Unicron, \u00e8 stato torturato da quest'ultimo, fino a rendersi conto del vero significato del termine \"oppressione\"), annuncia apertamente lo scioglimento dei Decepticon e va in esilio.\n\"Transformers: Robots in Disguise\" (2015).\nIn questa serie Megatron non compare ma viene menzionato un paio di volte in alcuni episodi. Quando Megatronus arriva sulla terra gli Autobot lo scambiano per Megatron ma Fixit riveler\u00e0 che lui non \u00e8 Megatron dato che quest'ultimo prese il suo nome da Megatronus.\nCinema.\nNel capitolo iniziale della saga cinematografica diretto da Michael Bay nel 2007 Megatron \u00e8 l'antagonista principale del primo film. La pace di Cybertron venne turbata dalla guerra per l'Allspark istigata da Megatron, ma gli Autobot scagliarono il cubo nello spazio facendolo arrivare sulla Terra, e per recuperarlo Megatron si schiant\u00f2 sul Polo Nord dove rimase ibernato per centinaia di anni. Viene successivamente scoperto dalla squadra di esplorazione artica capitanata da Arcibald Witwicky, e poi trasferito in America da un corpo speciale della CIA, chiamato S7, per poi essere immesso in un laboratorio segreto all'interno della diga di Hoover, insieme all'Allspark e reso inoffensivo grazie alla criogenia. Il suo scopo era di ottenere il cubo per trasformare tutta la tecnologia del mondo in un esercito di Decepticon. Successivamente gli Autobot arrivano sulla Terra per distruggere il cubo, in modo che non cada in mani sbagliate. Quando Starscream attacca la base segreta lo scongela. Quando si trasforma diventa un jet da combattimento alieno. Nella battaglia finale a Mission City uccide Jazz e duella con Optimus Prime; infine Sam Witwicky fonde l'Allspark col suo petto, uccidendolo. I suoi resti vengono poi gettati nell'Abisso Laurenziano, insieme ai resti di altri Decepticon morti.\nNel sequel del 2009 \"Transformers - La vendetta del caduto\", \u00e8 l'antagonista secondario del secondo film, e viene riportato in vita grazie a un frammento dell'Allspark. Megatron, dopo la sua resurrezione, si trasforma sia in un carro armato alieno sia in un'astronave aliena. Da notare come nel film viene proposto il design di Megatron come appare nella serie animata Transformers Armada, che in seguito a un combattimento con Nemesis Prime si far\u00e0 chiamare Galvatron. Durante il film serve fedelmente il suo malvagio maestro Caduto, e riesce, aiutato da Grindor e Starscream, ad uccidere Optimus Prime, in modo da resuscitare il suo maestro. Nella battaglia finale in Egitto combatte assieme a Starscream e al Caduto contro gli Autobot, ma alla fine Optimus Prime viene resuscitato da Sam con la Matrice del Comando e si fonde con Jetfire. L'Autobot mutila e sfigura Megatron e poi uccide il Caduto (che voleva attivare una macchina che producesse Energon, spegnendo il Sole). Visto l'esito dello scontro, Starscream invita Megatron a fuggire.\nMegatron compare di nuovo come antagonista secondario nel terzo film del 2011, in cui si trasforma in un semirimorchio armato arrugginito. Il leader dei Decepticon \u00e8 rimasto danneggiato e indebolito dallo scontro in Egitto, e per curarsi si \u00e8 rifugiato in Africa, dove viene spesso raggiunto da altri Decepticon, a cui d\u00e0 l'ordine di uccidere tutti coloro che sanno dell'astronave cybertroniana atterrata sul lato nascosto della Luna negli anni sessanta. Si scopre che Sentinel Prime, durante la guerra su Cybertron si era alleato a Megatron per avere una tregua, ma che, mentre fuggiva con l'Arca, un incidente lo aveva fatto schiantare sulla Luna, e insieme a lui c'erano anche dei pilastri creati da lui e usati per il teletrasporto. Sentinel viene risvegliato da Optimus con la Matrice del Comando, ma tradisce e uccide Ironhide mentre gli altri Autobot riescono a fuggire, poi distrugge una base militare e porta centinaia di pilastri a Megatron, che d\u00e0 l'ordine a tutti i Decepticon di piazzare i pilastri in tutto il mondo, per attirare Cybertron sulla Terra e farlo risorgere. Gli Autobot cercano di fermarlo, ma vengono ostacolati dai Decepticon e da Shockwave: la battaglia rade al suolo Chicago, ma alla fine i pilastri vengono distrutti, e con loro Cybertron che implode e tutte le astronavi dei Decepticon; successivamente Sentinel arriva vicino ad uccidere Optimus, ma Megatron sorprende alle spalle Sentinel e lo ferisce gravemente, poi dice a Optimus che lui \u00e8 la sua nemesi e che possono stabilire una tregua, a patto che Megatron sia il sovrano della Terra, ma Optimus lo decapita e uccide poi Sentinel.\nRicompare come antagonista terziario nel quarto film del 2014. Gli scienziati senza scrupoli fanno risorgere Megatron che si fa chiamare Galvatron e si trasforma in un camion Freightliner Argosy grigio e nero. 5 anni dopo la Battaglia di Chicago l'umanit\u00e0 ha perso ogni fiducia nei Transformers. La societ\u00e0 robotica KSI ha comprato buona parte dei cadaveri dei Decepticon morti, con lo scopo di creare i propri Transformers per venderli all'esercito. Sfruttando i dati delle teste degli alieni morti, costruiscono i loro robot. Tra di essi vi \u00e8 Galvatron, il robot pi\u00f9 sofisticato mai costruito, sfruttando i dati della testa di Megatron. La sua mente sopravvissuta alla decapitazione da parte di Optimus Prime, per\u00f2, ha sfruttato la KSI allo scopo di farsi costruire un nuovo corpo e un nuovo esercito, obbligando l'Autobot Brains, che era stato catturato dalla KSI per farsi aiutare a trasferire i dati dei robot nei droni artificiali, a dargli una mano. Venuto a conoscenza dell'alleanza tra l'agente CIA Attinger ed il cacciatore di taglie Lockdown per cacciare i Transformer sulla Terra, progetta di rubare il Seme, un'antica arma capace di tramutare una vasta area terrestre nel metallo elementare dei Transformer, che il cacciatore di taglie aveva promesso ad Attinger se avesse avuto Optimus Prime vivo. In seguito all'assalto degli Autobot alla base KSI a Chicago, Joshua viene convinto da Attinger ad attivare Galvatron ed un altro drone, Stinger. Nell'inseguimento, Galvatron, oramai divenuto una vera e propria reincarnazione di Megatron, attacca Prime per vendicarsi di lui. In seguito Lockdown cattura Prime e Galvatron e viene richiamato dalla KSI. Successivamente viene spostato a Pechino e l\u00ec il robot diventa autonomo e prende il controllo degli altri droni presenti. Li fa ribellare ai loro creatori e con essi parte alla volta di Hong Kong inseguendo Joshua, che ha ottenuto il Seme che Attinger aveva ricevuto da Lockdown. Gli Autobot, intanto, comprendono grazie ad Optimus, precedentemente liberato, che Megatron si \u00e8 reincarnato in Galvatron e decidono di fermarlo. Arrivati anche loro a Pechino a bordo di un'astronave rubata a Lockdown, Galvatron la fa precipitare e ordina ai droni di prendere il Seme. Nonostante la superiorit\u00e0 numerica, Galvatron viene sconfitto da Optimus, che, guidando i Dinobot, elimina il suo esercito. Con l'arrivo di Lockdown, Galvatron si salva e fugge. Nel finale, si allontana sulle colline cinesi e dichiara indirettamente alla sua nemesi di essere risorto e che lo rincontrer\u00e0.\nMegatron compare di nuovo come uno dei due antagonisti principali nel quinto film del 2017, assieme a Quintessa.\nVideogiochi.\nCompare in numerosi videogiochi o come alleato o come nemico principale."}
{"id": "781487", "revid": "1745361", "url": "https://it.wikipedia.org/wiki?curid=781487", "title": "Etruria", "text": "L'Etruria \u00e8 una regione storico-geografica dell'Italia centrale, compresa tradizionalmente fra i fiumi Arno e Tevere e il Mar Tirreno, comprendente quindi il nord dell'attuale Lazio, la parte occidentale dell'Umbria e gran parte della Toscana. La regione rappresenta il fulcro territoriale della civilt\u00e0 etrusca e dunque centro irradiatore della cultura etrusca nel resto della penisola.\nLa regione, in epoca antica, non form\u00f2 uno stato unitario: era la realt\u00e0 territoriale di diverse citt\u00e0-stato.\nLe suddivisioni dell'Etruria nella storiografia.\nNella storiografia contemporanea l'Etruria viene normalmente suddivisa in:\nPortano inoltre il nome Etruria anche l'Etruria padana e l'Etruria campana, ossia le aree sotto il controllo etrusco a nord e a sud della penisola.\nIl nome Etruria dall'epoca romana all'et\u00e0 contemporanea.\nIn et\u00e0 romana divenne parte della Regio VII Etruria ed in epoca tardo-antica cominci\u00f2 a diffondersi il nome di Tuscia, usato poi ampiamente anche nel Medioevo. Il termine Etruria rimase comunque in uso anche nei secoli successivi, in particolare a seguito dell'unificazione della Toscana sotto la dinastia dei Medici, il sui capo portava infatti il titolo in latino di \"magnus dux Etruriae\" (granduca della Toscana). Lo stesso titolo in latino venne poi utilizzato dagli Asburgo-Lorena. Durante il periodo napoleonico venne istituito il Regno di Etruria."}
{"id": "781488", "revid": "1318658", "url": "https://it.wikipedia.org/wiki?curid=781488", "title": "Universit\u00e0 Centrale del Venezuela", "text": "L\u2019Universit\u00e0 Centrale del Venezuela (o \"Universidad Central de Venezuela\") \u00e8 la pi\u00f9 importante Universit\u00e0 pubblica del Venezuela. \u00c8 stata fondata nel 12 dicembre 1721. La Citt\u00e0 Universitaria \u00e8 stata progettata dall'architetto Carlos Ra\u00fal Villanueva ed \u00e8 stata dichiarata Patrimonio dell'Umanit\u00e0 dell'UNESCO nel 2000 per la sua innovazione architettonica. "}
{"id": "781489", "revid": "599013", "url": "https://it.wikipedia.org/wiki?curid=781489", "title": "Empresa Municipal de Transportes de Madrid", "text": "L'Empresa Municipal de Transportes de Madrid (Impresa Municipale dei trasporti di Madrid), spesso abbreviata in EMT, \u00e8 l'azienda spagnola che gestisce il servizio di trasporto pubblico di superficie nella citt\u00e0 di Madrid, operando oggi nell'ambito del \"Consorcio Regional de Transportes de Madrid\".\nStoria.\nL'EMT \u00e8 stata creata a Madrid nel 1947, quando sono state istituite le prime autolinee.\nNel 1950 \u00e8 iniziato anche il servizio filoviario che si affiancava a numerosi altri percorsi esercitati con autobus. Sedici anni dopo, nel 1966, venivano soppressi i filobus e smantellata la rete aerea bifilare.\nDal 1985 l'azienda perdeva la sua autonomia per l'istituzione del \"Consorcio Regional de Transportes de Madrid\", organismo con funzioni di coordinamento e gestione su tutte le aziende operanti sulla mobilit\u00e0 nella regione madrilena.\nParco autobus.\nNel 2017 l'EMT occupa circa 8540 persone e dispone di 2000 autobus, riconoscibili per la livrea grigio/bianco/celeste, instradati su 207 linee diurne e notturne.\nL'elenco sottostante illustra tutti i modelli di autobus presenti nel parco di EMT, elencando: quantit\u00e0, modello, carrozzeria e trazione."}
{"id": "781492", "revid": "1318658", "url": "https://it.wikipedia.org/wiki?curid=781492", "title": "Esperantido", "text": "Esperantido \u00e8 il termine usato all'interno della comunit\u00e0 degli studiosi dell'esperanto e delle lingue artificiali per descrivere un progetto di lingua basato o ispirato all'esperanto.\nIl termine \"esperantido\" in origine faceva riferimento ad un progetto ben preciso, quello che pi\u00f9 tardi venne conosciuto come ido. La parola \"esperantido\" deriva da \"esperanto\" seguito dal suffisso \"-ido\" (che, nell'esperanto stesso, indica un discendente). Di conseguenza, \"esperantido\" significa letteralmente \"derivato dall'esperanto\".\nStoria.\nProgetti di riforma dell'esperanto.\nAlcuni esperantidi sono stati creati per superare quelle che venivano percepite come debolezze dell'esperanto o di altri esperantidi. \u00c8 significativo che gi\u00e0 Ludwik Lejzer Zamenhof, l'autore dell'esperanto, propose, nel 1894, una serie di cambiamenti al linguaggio (il cosiddetto esperanto riformato), che per\u00f2 furono respinti degli esperantisti dell'epoca. \u00c8 stato anche ipotizzato che Zamenhof propose intenzionalmente cambiamenti cos\u00ec radicali da assicurarsi il rifiuto e consolidare la versione usata.\nSpecie di esperantidi.\nCi sono progetti, come l'ido o i numerosi progetti di Ren\u00e9 de Saussure che sono chiaramente esperantidi, sia perch\u00e9 gli autori lo dichiarano espressamente sia perch\u00e9 la loro struttura rende evidente tale parentela. Altri esperantidi non sono dichiaratamente tali, ma \u00e8 possibile notare il loro esserlo dalla loro struttura (esperantidi \"pastiche\").\nInfine ci sono alcuni esperantidi i cui autori dichiarano espressamente la loro relazione con l'esperanto, anche se essa non \u00e8 evidente in base alla loro struttura, come per esempio per il Romanal. Molti progetti di esperantidi, forse la maggior parte, non lo sono esattamente, poich\u00e9 in realt\u00e0 essi sono tentativi di riforma dell'ido (cio\u00e8 sono \"ididoj\"), poich\u00e9 gli idisti nella loro storia hanno avuto una tendenza ad auto-riformare la propria lingua molto maggiore rispetto agli esperantisti.\nGeneralmente non si applica il termine \"esperantido\" alle lingue artificiali che sono apparse dopo l'esperanto ma hanno solo un minimo di influenza dell'esperanto, come Occidental/Interlingue e l'Interlingua della IALA.\nSecondo lo scopo si possono dividere gli esperantidi in \"fantastici\" e \"non fantastici\". Gli esperantidi fantastici, come l\"adjuvilo\" o l\"Arcaicam Esperantom\" sono stati proposti solo con scopi letterari.\nGli esperantidi non fantastici sono progetti che, come l'ido, hanno lo scopo di sostituire l'esperanto \u201cortodosso\u201d. Gli esperantidi non fantastici si possono dividere in \"radicali\" o \"moderati\". I progetti radicali, come l'ido, propongono importanti cambiamenti all'esperanto; gli esperantidi moderati, come l'antido, propongono cambiamenti meno importanti e spesso restano fra l'ido e l'esperanto.\nScopo degli esperantidi non fantastici.\nLa riforma e il miglioramento dell'esperanto \u00e8 lo scopo ed il sogno di centinaia di uomini, i quali ritengono che il mancato successo dell'esperanto derivi da imperfezioni della sua struttura linguistica. Risolte esse, la lingua che ne deriva raggiungerebbe il ruolo internazionale e inter-umano desiderato per l'esperanto. I sostenitori dell'esperanto \u201cufficiale\u201d al contrario ritengono che esso \u00e8 gi\u00e0 completamente utilizzabile, come attesta il suo vasto uso come lingua artificiale di maggiore successo.\nGli esperantidi oggi.\nSoltanto l'ido di Beaufront, Couturat e Leau, e il neo di Alfandari hanno avuto un'applicazione pratica degna di nota e posseggono tuttora un piccolo movimento di sostegno. L'interesse per gli altri progetti \u00e8 in genere terminato poco dopo la loro creazione o la morte dei loro autori; oppure questi esperantidi sono rimasti allo stadio di creazioni individuali. Le molte lingue artistiche create di recente hanno preferito in genere modelli stabiliti a priori, come ad es. il \"klingon\", il \"na'vi\", il \"l\u00e1adan\" e il \"dothraki\"; oppure derivazioni dalle lingue letterarie classiche e moderne, come i linguaggi della Terra di Mezzo di Tolkien.\nLista di esperantidi.\nLa lista che segue, pur non essendo completa, \u00e8 rappresentativa, perch\u00e9 comprende gli esperantidi pi\u00f9 conosciuti e molti di quelli meno conosciuti."}
{"id": "781497", "revid": "123358353", "url": "https://it.wikipedia.org/wiki?curid=781497", "title": "Un delitto avr\u00e0 luogo", "text": "Un delitto avr\u00e0 luogo (\"A Murder is Announced\") \u00e8 un romanzo giallo della scrittrice inglese Agatha Christie. Pubblicato per la prima volta nel 1950, fu stampato in Italia nel 1951 nella collana Il Giallo Mondadori, con il numero 109. Ha per protagonista il popolare personaggio di Miss Marple.\nNel romanzo ritorna il personaggio di sir Henry Clithering, ex sovrintendente di Scotland Yard, comparso gi\u00e0 in \"Miss Marple e i tredici problemi\" e nel romanzo \"C'\u00e8 un cadavere in biblioteca\". Compare invece per la prima volta l'ispettore Craddock, che apparir\u00e0 successivamente in \"Istantanea di un delitto\" e in \"Assassinio allo specchio\".\nTrama.\nSul giornale del mattino di un piccolo ed ordinario villaggio inglese, Chipping Cleghorn, appare uno strano messaggio: \u201cUn delitto avr\u00e0 luogo venerd\u00ec 29 ottobre, alle ore 18.30 pomeridiane, nel villino \u201cLittle Paddocks\u201d. Si pregano gli amici di voler accettare quest'avvertimento, che non sar\u00e0 pi\u00f9 ripetuto\". Tutto ci\u00f2 sorprende molto Letitia Blacklock, la proprietaria di Little Paddocks, che non ha la minima idea di cosa voglia dire quel messaggio: non l'ha pubblicato lei, e nessuno dei suoi amici ne sa qualcosa. Miss Blacklock prende la cosa di buon grado e si prepara ad avere ospiti quella sera.\nNaturalmente gli abitanti del villaggio sono intrigati da questo fatto, e diversi di loro si presentano quella sera a Little Paddocks, con motivazioni poco plausibili ma molto interessati a quello che potrebbe succedere. Quando l'orologio arriva a segnare le 6.30, le luci si spengono e una porta si apre, rivelando un uomo con una torcia.\nL'uomo, con un accento pesante, dice ai presenti \u201cSu le mani!\u201d. Molti di loro lo fanno, pensando che sia tutto parte di un gioco, ma quest'idea sparisce subito dalla mente di tutti quando si sentono dei colpi di arma da fuoco nella stanza. La porta si richiude con un gran rumore, e il panico dilaga: poco dopo si scopre che i fusibili si sono bruciati, che l'uomo con la pistola \u00e8 stato colpito, e che Miss Blacklock sanguina da un graffio al lobo dell'orecchio. La cosa pi\u00f9 curiosa di tutte riguarda l'uomo con la pistola: Bunny lo riconosce, \u00e8 Rudi Schertz, il receptionist di un albergo l\u00ec vicino, che aveva chiesto dei soldi a Letitia proprio qualche giorno prima.\nViene chiamata la polizia. Tutti gli indizi portano a credere che il caso riguardi o uno strano suicidio o una morte accidentale, ma l'ispettore Craddock non reputa plausibili nessuna delle due possibilit\u00e0. Per un colpo di fortuna, Miss Marple \u00e8 un'ospite dello stesso hotel in cui lavorava Rudi Schertz. A Craddock viene consigliato di coinvolgere l'anziana signorina nelle indagini, e i due cominciano a lavorare insieme. All'hotel, viene fuori dalle indagini che Rudi aveva un passato criminale, ma tutto impostato su piccoli furti e contraffazioni, niente di pi\u00f9 serio. La sua ragazza, comunque, rivela che era stato pagato per fare la sua apparizione quella sera fatale, e che credeva che fosse tutto \u201cuno stupido scherzo inglese\u201d: chiaramente l'uomo non aveva la minima idea di quello che gli sarebbe capitato di l\u00ec a poco.\nCon questa nuova informazione, Craddock ritorna a Chipping Cleghorn. Miss Marple, casualmente, \u00e8 la madrina della moglie del vicario, e decide di risiedere da lei.\nIl primo passo \u00e8 stabilire un motivo per cui Schertz abbia assalito Miss Blacklock. Questo per\u00f2 porta a un vicolo cieco: Letitia non ha nemici. Ha lavorato per un certo periodo di tempo per un uomo d'affari (Randall Goedler) e adesso si trova in una condizione di relativo benessere, anche se non \u00e8 ricca, infatti non conduce una vita dispendiosa. Nonostante questo, la Blacklock potrebbe in futuro venire in possesso di una grossa somma di denaro; la fortuna di Randall Goedler \u00e8 passata a sua moglie, Belle, quando lui \u00e8 morto. La donna \u00e8 malata, ed \u00e8 molto vicina alla morte. Quando Belle muore, Miss Blacklock eredita tutto. Se, comunque, Letitia muore prima di Belle, l'intera eredit\u00e0 va ai misteriosi \u201cPip\u201d e \u201cEmma\u201d, i figli della sorella di Randall, che si era allontanata dal fratello anni prima. Nessuno sa dove si trovino attualmente i due, e neanche che aspetto potrebbero avere.\nL'ispettore Craddock trova dell'olio sui cardini di una porta del salone (dove \u00e8 avvenuta la \u201csparatoria\u201d) che si supponeva fosse inutilizzata da anni, e Bunny dice che fino a poco tempo prima c'era un tavolo piazzato contro quella porta.\nL'ispettore Craddock si reca allora in Scozia, per incontrare Belle: la donna gli dice che Letitia aveva una sorella a cui era molto legata, Charlotte, che era nata con il gozzo. Il loro padre, un dottore molto vecchio stile, aveva cercato senza successo di trovarle una cura, ma la ragazza si era limitata ad allontanarsi da tutti man mano che il gozzo peggiorava. L'uomo mor\u00ec poco prima della Prima Guerra Mondiale, e Letitia abbandon\u00f2 il suo lavoro con Goedler e port\u00f2 Charlotte in Svizzera per farla operare in modo da rimediare al suo problema. Le due sorelle poi aspettarono la fine della guerra in Svizzera, ma prima di poter rientrare a casa, Charlotte mor\u00ec all'improvviso.\nMiss Marple prende il t\u00e8 con Bunny, e la donna le rivela alcuni dettagli riguardo alla misteriosa faccenda: parla della porta oliata di recente che ha scoperto insieme all'ispettore; \u00e8 sicura che Patrick Simmons non sia quello che appare e, cosa pi\u00f9 importante, \u00e8 assolutamente sicura che c'era un'altra lampada nella stanza la sera dell'omicidio (una con la pastorella e non quella con il pastore che c'\u00e8 adesso al suo posto). La loro chiacchierata viene per\u00f2 interrotta dall'arrivo di Letitia.\nQuella sera, Letitia organizza una festa di compleanno per Bunny, invitando tutti i loro amici, e preparandole anche una torta al cioccolato \u2013 cosa che, in quel periodo, era molto difficile fare, vista la difficolt\u00e0 di reperire uova e cioccolato nei piccoli villaggi. Bunny, poco dopo, dice di avere mal di testa e decide di andare a letto dopo aver preso un'aspirina di Letitia, visto che il suo flacone di medicinali, comprato quella mattina, \u00e8 scomparso. Bunny muore per avvelenamento quella sera stessa.\nMiss Marple va a trovare Miss Blacklock, che piange e si lamenta per la morte di Bunny. Miss Marple chiede alla donna di mostrarle delle fotografie di Sonia Goedler, la madre di Pip ed Emma, ma tutte le foto della donna sono sparite dagli album fotografici, nonostante poco prima della morte di Rudi Schertz fossero ancora al loro posto.\nAttraverso riflessioni e una rimessa in scena, le signorine Hinchcliffe e Murgatroyd si rendono conto che quest'ultima aveva potuto vedere chi c'era nella stanza, dato che si trovava dietro la porta quando era stata spalancata; non avrebbe potuto vedere Rudi, dato che era dall'altra parte della porta aperta, ma poteva vedere le facce di tutti i presenti, dato che venivano illuminate dalla torcia. Le due donne capiscono che la persona che non era presente nella stanza (quella che la Murgatroyd quindi non aveva visto) avrebbe potuto sgattaiolare via dal salone quando le luci si erano spente e andare a mettersi dietro a Rudi, e sparargli contro \u2013 e anche a Miss Blacklock.\nProprio mentre la Murgatroyd sta cercando di ricordarsi chi non ha visto nella stanza, il capostazione chiame le due donne per comunicare loro che \u00e8 arrivato un cane che loro aspettavano. Mentre Miss Hinchcliffe si sta allontanando, la Murgatroyd in lontananza le urla \u201cLei non era l\u00ec!\u201d Malauguratamente, per\u00f2, Miss Murgatroyd viene uccisa mentre la Hinchcliffe \u00e8 alla stazione, e quindi non pu\u00f2 rivelare a nessuno il nome dell'assassino.\nA Little Paddocks, Letitia riceve una lettera dalla vera Julia Simmons, da Perth. La Blacklock allora si reca dalla finta \u201cJulia\u201d e l'affronta con la missiva in mano. La ragazza le confessa di essere la figlia di Sonia Goedler, Emma Stamfordis, e che fingeva di essere Julia affinch\u00e9 lei e Patrick potessero stare insieme.\nJulia/Emma insiste nel dire che non c'entra con il tentativo di omicidio\u00a0\u2013 lei aveva dato una mano durante la Resistenza francese, e non avrebbe mancato un bersaglio da quella distanza, neanche al buio\u00a0\u2013 e non voleva neanche far fuori Letitia per impadronirsi dell'eredit\u00e0. La ragazza infatti voleva farsi avanti con Letitia e svelarle la sua vera identit\u00e0, per chiederle una piccola somma di denaro, ma una volta avvenuto l'omicidio, aveva deciso che era pi\u00f9 saggio continuare a fingere di essere Julia.\nPhillipa Haymes si introduce in cucina per parlare con Julia, ma la ragazza la manda via prima di sapere che cosa la donna aveva da dirle. Quella notte il gatto del vicario, Tiglath Pileser, fa cadere dell'acqua su un cavo elettrico sfilacciato, e quest'incidente fa esplodere i fusibili, e tutto questo porta Miss Marple alla soluzione del caso.\nL'ispettore Craddock convoca tutti a Little Paddocks e comincia gli ultimi interrogatori, ma viene interrotto da Mitzi, che urlando dice di aver visto Letitia commettere l'omicidio. I presenti non le credono, dato che si ricordano di aver visto la Blacklock nella stanza.\nMiss Blacklock afferma di sentirsi male, ed esce dalla stanza. L'ispettore continua con le sue domande, e presto scopre che la presunta Julia in realt\u00e0 \u00e8 Emma, e quindi crede che Patrick sia Pip. Phillipa a questo punto afferma di essere lei Pip. L'ispettore accusa Edmund di stare dietro alla donna solo per i suoi soldi, dato che ha scoperto la sua vera identit\u00e0. Edmund nega tutto e proprio in quel momento si sente un urlo terrificante provenire dalla cucina.\nTutti accorrono in cucina e trovano Miss Blacklock che sta cercando di annegare Mitzi nel lavandino, ma viene fermata da un poliziotto fatto venire fin l\u00ec da Miss Marple, in tempo per salvare la giovane.\nLa spiegazione di Miss Marple \u00e8 molto semplice: in Svizzera \u00e8 morta Letitia, e non Charlotte. Charlotte allora ha deciso di fingere di essere la sorella ed \u00e8 ritornata in Inghilterra; poche persone avevano conosciuto Charlotte, visto che viveva come una reclusa, e dei piccoli cambiamenti nella figura di Letitia si sarebbero potuti spiegare con il periodo di lontananza passato dalla donna in Svizzera. Charlotte doveva solo evitare ogni contatto con le persone che conoscevano bene Letitia, come per esempio Belle Goedler. Bunny era una delle poche persone che conoscevano bene Charlotte, ma quest'ultima, dopo un lungo periodo di solitudine, le aveva permesso di andare a vivere con lei.\nRudi Schertz, per\u00f2, avrebbe potuto rovinare tutto: lavorava infatti come infermiere presso la clinica svizzera presso cui si erano recate le due sorelle e poteva quindi identificare Charlotte. Fu per questo che Letitia chiese a Rudi di andare a Chipping Cleghorn e fare la sua parte: la donna poi ha bruciato il fusibile versando dell'acqua di un vaso di violette su un cavo sfilacciato, \u00e8 scivolata attraverso la seconda porta, si \u00e8 piazzata dietro a Rudi e gli ha sparato. Letitia si \u00e8 poi tagliuzzata un lobo dell'orecchio con delle forbici ed \u00e8 tornata in mezzo agli altri.\nBunny era diventata la prossima vittima perch\u00e9 anche lei avrebbe potuto rivelare troppo. Bunny aveva occhio per i dettagli, ma ogni tanto era soggetta a dei lapsus: in diverse occasioni si era riferita a Letitia chiamandola \u201cLotty\u201d (diminutivo per Charlotte), invece che \u201cLetty\u201d, e la sua ultima chiacchierata con Miss Marple era stata la cosa che aveva convinto la donna a farla fuori.\nMiss Murgatroyd, l'ultima vittima, era stata uccisa perch\u00e9 aveva capito troppo.\nMitzi ed Edmund erano stati convinti da Miss Marple a prendere parte al suo piano; ma i progetti della anziana signorina stavano per essere rovinati quando Phillipa ha ammesso di essere Pip, ma l'ispettore Craddock ha avuto la prontezza di spirito di affermare che Edmund stava dietro a Phillipa per via dei suoi soldi, in modo da far credere a Letitia che la polizia sospettasse di loro, e che quindi eliminando Mitzi sarebbe stata al sicuro."}
{"id": "781498", "revid": "1442080", "url": "https://it.wikipedia.org/wiki?curid=781498", "title": "Pierre \u00c9tienne R\u00e9millieux", "text": "Era allievo di Claude Bonnefond ed Augustin Thi\u00e9rrat dell'\u00c9cole nationale des beaux-arts de Lyon. Ha esposto al Salon di Parigi dove ha guadagnato una medaglia di seconda categoria(1847) e una medaglia di terza categoria (1841)."}
{"id": "781499", "revid": "339392", "url": "https://it.wikipedia.org/wiki?curid=781499", "title": "Cable News Network", "text": ""}
{"id": "781500", "revid": "1632387", "url": "https://it.wikipedia.org/wiki?curid=781500", "title": "Robert Mugabe", "text": "\u00c8 stato primo ministro dello Zimbabwe dal 18 aprile 1980 al 31 dicembre 1987; e presidente dal 31 dicembre 1987 al 21 novembre 2017, oltre a essere stato il leader del partito \"Zimbabwe African National Union\" (ZAPU). Dal 24 luglio 2014 fino alle dimissioni \u00e8 stato il pi\u00f9 anziano capo di Stato o di governo del mondo.\n\u00c8 stato accusato di aver instaurato un regime dittatoriale nel suo paese, diventando \"l'ultimo re politico africano\". Il 21 novembre 2017, dopo un potere quasi quarantennale, si \u00e8 dimesso da Presidente dello Zimbabwe, dopo essere stato posto sotto la custodia dell'esercito in occasione del colpo di Stato del 15 novembre.\nBiografia.\nI primi anni e l'istruzione.\nRobert Mugabe nacque e trascorse l'infanzia nella missione gesuita di Kutama (distretto di Zvimba), a nord-ovest di Salisbury (l'attuale Harare), nell'allora Rhodesia Meridionale. Terzo di sei figli di un carpentiere di etnia shona, venne abbandonato all'et\u00e0 di dieci anni dal padre e allevato dalla madre, che gli confer\u00ec un'educazione cattolica, mandandolo a frequentare le scuole presso i gesuiti. A 17 anni consegu\u00ec un diploma d'insegnamento, nel 1945 lasci\u00f2 Kutama e venne impiegato in varie scuole.\nNel 1949 grazie a una borsa di studio frequent\u00f2 l'universit\u00e0 sudafricana di Fort-Hare, vi si laure\u00f2 in scienze politiche ed entr\u00f2 in contatto con le idee marxiste dei comunisti sudafricani, anche se ad influenzarlo a quel tempo erano le azioni del Mahatma Gandhi durante il movimento d'indipendenza indiano. Prosegu\u00ec gli studi a Driefontein (1952), a Salisbury (1953), Gwelo (l'attuale Gweru) (1954) e in Tanzania (1955-1957). In quegli anni ottenne per corrispondenza una seconda laurea all'Universit\u00e0 di Londra. Nel periodo compreso tra il 1958 e il 1960 insegn\u00f2 presso l'universit\u00e0 di Accra, in Ghana (1958-1960), dove matur\u00f2 un'ammirazione per Kwame Nkrumah.\nNel 1984 gli fu conferita la \"laurea honoris causa\" dall'Universit\u00e0 di Edimburgo, Mugabe ebbe altri riconoscimenti accademici. Nel 1994 venne nominato \"Knight Commander\" dell'\"Order of the British Empire\" (KBE), titolo successivamente revocato.\nLa battaglia anticoloniale, l'arresto e la prigionia.\nNel 1960 rientr\u00f2 per un breve periodo nella colonia della Rhodesia meridionale, dove nel frattempo aveva preso piede un movimento nazionalista africano anticolonialista. Influenzato dalla moglie, l'attivista politica Sally Hayfron, Mugabe era passato definitivamente a teorie di stampo marxista-leninista ed aveva esordito in politica prendendo la parola durante una pubblica manifestazione di protesta nel 1961. Lasci\u00f2 quindi l'insegnamento per dedicarsi a tempo pieno all'attivismo politico, ed entr\u00f2 a far parte del Partito Nazionaldemocratico (NDP), che in seguito venne rinominato Unione Popolare Africana di Zimbabwe (ZAPU).\nMugabe, che riteneva necessario intraprendere la lotta armata per rovesciare il dominio coloniale britannico, abbandon\u00f2 il partito nel 1963 in polemica con il fondatore Joshua Nkomo, che invece sosteneva la via diplomatica del negoziato internazionale con i britannici. Mugabe ed altri fuoriusciti entrarono quindi nell'Unione Nazionale Africana di Zimbabwe (ZANU), fazione rivale dello ZAPU; Ndabaningi Sithole, uno dei fondatori dello ZANU, nomin\u00f2 Mugabe segretario generale del partito.\nNel 1964 venne arrestato insieme ad altri membri del partito e condannato a 10 anni di prigione. Durante il duro regime di detenzione consegu\u00ec due lauree per corrispondenza in giurisprudenza ed economia e continu\u00f2 a leggere i testi marxisti su cui aveva fondato la sua formazione ideologica. Nel 1966 sub\u00ec un torto che lo avrebbe segnato a vita: il regime rodhesiano gli neg\u00f2 il permesso di andare al funerale dell'unico figlio, morto di malaria in Ghana all'et\u00e0 di tre anni.\nDopo il rilascio nel 1974, lasci\u00f2 il paese per rifugiarsi a piedi in Mozambico, dove conobbe il leader indipendentista locale del FRELIMO Samora Machel; ivi assunse la guida dell'ala paramilitare del partito, lo \"Zimbabwe African National Liberation Army\" (ZANLA), impegnato nella lotta contro il governo razzista della minoranza bianca guidato da Ian Smith.\nNel 1975 persero la vita alcuni dei leader del partito e Mugabe assunse unilateralmente il controllo dello stesso. Dopo una lite con Ndabaningi Sithole, Mugabe costitu\u00ec una sezione militante dello ZANU, lasciando a Sithole la guida del pi\u00f9 moderato partito Zanu (Ndonga). Nel 1976 ZANU e ZAPU si unirono e costituirono il \"Patriotic Front\" (PF).\nAccordo per la fine del regime coloniale.\nDopo un inasprimento della lotta armata, nel 1979 furono avviati nuovi negoziati di pace tra i leader bianchi della Rhodesia Meridionale e il \"Patriotic Front\" di Mugabe: si concord\u00f2 il ristabilimento del dominio coloniale britannico per gestire la transizione all'indipendenza del paese, e i britannici sostituirono il regime rhodesiano con un governo coloniale guidato da Lord Soames, governatore britannico. In tale fase di transizione l'ex colonia, che successe alla breve esperienza dello Zimbabwe Rhodesia, venne nuovamente nominata Rhodesia Meridionale.\nPrimo ministro (1980-1987).\nPoco tempo dopo ebbero luogo le elezioni parlamentari per la repubblica dello Zimbabwe; contrariamente alle aspettative che davano come favorito Joshua Nkomo, Robert Mugabe, il 4 marzo 1980, vinse trionfalmente le elezioni e divenne Primo Ministro, diventando il primo nero a ricoprire tale carica; primo Capo di Stato fu Canaan Banana, facente parte dello stesso partito, lo ZANU, che ottenne 57 dei 100 seggi parlamentari.\nOttenuta l'indipendenza effettiva, il paese prese il nome definitivo di Zimbabwe.\nIl governo di coalizione costituito con Nkomo fu disciolto nel 1982, asserendo come motivazione un tentativo di un golpe in preparazione da parte dello ZAPU; Nkomo dovette abbandonare il governo. La famigerata 5\u00aa Brigata, predisposta da istruttori nord-coreani, venne impiegata da Mugabe nella regione del Matabeleland per schiacciare l'insurrezione degli ex-guerriglieri fedeli a Nkomo; si stima che tra il 1983 e il 1987 durante il massacro chiamato in codice Gukurahundi, siano stati uccisi sommariamente circa 20.000 civili appartenenti all'etnia minoritaria Ndebele.\nMugabe sfrutt\u00f2 la frattura della coalizione per rafforzare il suo potere. Dopo la sua rielezione del 1985, concluse un accordo con Nkomo che pose termine alla rivalit\u00e0 ZANU-ZAPU e riport\u00f2 Nkomo al governo come vicepresidente. Nel 1987, dietro insistenza di Mugabe, lo ZAPU e lo ZANU si fusero in un nuovo partito, l'Unione Nazionale Africana di Zimbabwe - Fronte Patriottico (ZANU-FP).\nPresidente della Repubblica (1987-2017).\nNel 1987, scaduto il termine settennale di Mugabe, fu abolito il ruolo del primo ministro e Mugabe divenne il presidente del paese; la carica gli venne riconfermata nelle elezioni del 1990 e del 1996. All'inizio del suo mandato Mugabe si propose di migliorare la qualit\u00e0 della vita della popolazione nera. Dal 1991 avvi\u00f2 alcune riforme economiche, introducendo l'economia di mercato.\nSi stima che, nel 1975, i residenti bianchi nell'allora Rhodesia fossero circa 300 000, l'8% della popolazione; detenevano la grande maggioranza dei terreni e ricoprivano posti chiave nella societ\u00e0. Dopo il 1980, con l'avvento di un governo nero, i bianchi presenti nel paese presero ad emigrare, soprattutto verso il vicino Sudafrica (in cui vigeva ancora l'apartheid), negli Stati Uniti e in Gran Bretagna. Nel 1997 si assist\u00e9 all'inizio di assalti alle propriet\u00e0 terriere della restante minoranza bianca, da parte di bande armate sotto il controllo di Chenjerai Hunzvi, un reduce della guerra civile rhodesiana e presidente della \"Zimbabwe Liberation War Veterans Association\", che occup\u00f2 ed espropri\u00f2 fattorie e imprese produttive. Il processo sub\u00ec un'accelerazione con il varo della riforma agraria del 2000, che attu\u00f2 l'espropriazione violenta e senza indennizzi di buona parte delle tenute degli agricoltori bianchi, che possedevano il 70% delle terre coltivabili del paese. Il processo di espropriazione dei terreni posseduti dai bianchi continu\u00f2 durante gli anni 2000.\nAlla fine degli anni ottanta Mugabe aveva progettato di rendere lo Zimbabwe uno Stato socialista monopartitico, ma il mutamento degli equilibri politici globali, la fine dell'apartheid in Sudafrica e la liberazione di Nelson Mandela offuscarono il suo protagonismo sulla scena politica africana. Diede asilo all'ex dittatore etiope Menghistu Hail\u00e8 Mari\u00e0m e intervenne nella guerra civile nella Repubblica Democratica del Congo, decidendo un aumento delle spese militari. Il governo di Mugabe riform\u00f2 inoltre il sistema scolastico, rendendo lo Zimbabwe il paese africano col pi\u00f9 basso tasso d'analfabetismo (circa il 10%). Allo stesso tempo, dalla fine degli anni novanta sono aumentate la corruzione e l'inefficienza anche in questo settore, fattori confermati da scioperi e dalla chiusura di scuole, specie in ambito rurale, a partire dal 2007.\nNel 2000 Mugabe sottopose alla popolazione un referendum costituzionale che gli concedesse pieni poteri, ma esso fu respinto dal 54,7% dei votanti; alle elezioni tenutesi nello stesso anno l'MDC, il partito d'opposizione di Morgan Tsvangirai, conquist\u00f2 57 dei 120 seggi del parlamento. Nel 2005 si svolsero le nuove elezioni, che fecero scendere i deputati dell'MDC a 41. Nel 2007 Mugabe fece modificare la Costituzione, abolendo il limite di 4 mandati presidenziali: pot\u00e9 cos\u00ec partecipare alle elezioni presidenziali del 29 marzo 2008, dove ottenne il 43,2% dei voti al primo turno e l'85,5% dei consensi al ballottaggio (che il candidato dell'opposizione, Tsvangirai, boicott\u00f2 per protesta a causa dei brogli che a suo dire erano stati commessi nella prima tornata). Nel 2013 Mugabe present\u00f2 ancora una volta la sua candidatura, vincendo nuovamente con il 61% dei suffragi (stavolta per\u00f2 al primo turno): Stati Uniti e Unione europea denunciarono irregolarit\u00e0.\nDal gennaio 2015 al gennaio 2016 Mugabe \u00e8 stato anche Presidente di turno dell'Unione africana. Il 21 febbraio 2017 ha confermato che si sarebbe candidato alle presidenziali che si terranno nel 2018, dopo che l'aveva annunciato al congresso annuale del ZANU-PF che si era tenuto a Masvingo il 18 dicembre 2016, dove i suoi sostenitori avevano proposto anche la presidenza a vita.\nEstromissione.\nIl 15 novembre 2017 viene preso in custodia dopo un'azione congiunta fra l'esercito e il suo ex vice presidente Emmerson Mnangagwa, senza tuttavia venire destituito ufficialmente. Nonostante l'arresto ufficioso da parte dei militari, Mugabe riappare pubblicamente ad una cerimonia all'universit\u00e0 di Harare il 17 novembre. Il 19 novembre viene estromesso come leader del ZANU-PF, sostituito da Emmerson Mnangagwa, ma ancora rifiuta di dimettersi da Presidente.\nIl 21 novembre 2017 si dimette ufficialmente, dopo aver negoziato un accordo con i militari in base al quale viene garantita l'immunit\u00e0 a lui e alla moglie, oltre all'intoccabilit\u00e0 del patrimonio di famiglia, consentendo loro di restare nel paese africano con una liquidazione non inferiore ai dieci milioni di dollari e una serie di privilegi a vita. \u00c8 morto a Singapore nel 2019.\nVita privata.\nMugabe si \u00e8 sposato due volte. La prima moglie \u00e8 stata l'attivista politica Sally Hayfron, conosciuta durante gli anni di insegnamento in Ghana e sposata nel 1961; ebbero un unico figlio, Michael Nhamodzenyika Mugabe (1963-1966), morto di malaria all'et\u00e0 di tre anni.\nQuattro anni dopo la morte prematura della moglie a causa di una malattia renale nel 1992, Mugabe si \u00e8 risposato con la sua segretaria Grace Marufu, di 41 anni pi\u00f9 giovane, da cui ha avuto tre figli: Bona Mugabe (1988), Robert Peter Mugabe jr. (1993) e Chatunga Bellarmine Mugabe (1997). Negli anni, la seconda moglie ha assunto un ruolo politico sempre pi\u00f9 importante, acquisendo maggiore influenza nella vita politica del Paese.\nControversie.\nAmnesty International ha duramente e ripetutamente criticato alcune politiche del governo di Mugabe. Nel 2000 ha accusato il governo di pianificare deliberatamente violazioni dei diritti umani. Ha poi denunciato l\"'Operazione Murambatsvina\" (in lingua shona \u00abSpazza via l'immondizia\u00bb), attuata nelle baraccopoli intorno alle grandi citt\u00e0. Secondo l'organizzazione umanitaria: \"tra il 18 maggio e il 5 luglio 2005 vennero infatti distrutte 92.460 abitazioni e 700 mila persone furono lasciate senza casa. A seguito degli sgomberi di massa, la maggior parte delle persone fu costretta a cercare rifugio nelle affollate periferie delle citt\u00e0 o nelle zone rurali e 222 mila minori - fra i 5 e i 18 anni - hanno dovuto interrompere il loro percorso scolastico\". Nel novembre 2013 Amnesty ha confermato come nel paese le condizioni dei diritti umani rimangano \"scadenti\".\nI critici di Mugabe hanno inoltre definito la sua presidenza come un \"Regno del terrore\", nonch\u00e9 come un \"pessimo esempio\" per il continente africano. Solidale agli scioperi generali dell'aprile del 2007 indetti dal ZCTU (\"Zimbabwe Congress of Trade Unions\", Congresso dei Sindacati dello Zimbabwe), il segretario generale della Trades Union Congress, Brendan Barber, ha riferito a proposito del regime di Mugabe: 'Gli abitanti dello Zimbabwe stanno soffrendo a causa della corruzione, delle brutali repressioni e dell'incredibile malgestione dell'economia da parte di Mugabe. Stanno lottando per i propri diritti, e noi dobbiamo lottare con loro.' Lela Kogbara, presidente dell'ACTSA (\"Action for Southern Africa\"), ha affermato: 'Come in ogni regime oppressivo, le donne e i lavoratori sono abbandonati a se stessi'.\nIn risposta alla critiche rivolte a Mugabe, l'ex politico dello Zambia Kenneth Kaunda ha sostenuto che la causa dei problemi dello Zimbabwe non stia nella presidenza di Mugabe, ma nella lunga storia dei governi britannici. Nel giugno 2007 ha scritto che \"i politici occidentali dicono che Mugabe \u00e8 un demone, che ha distrutto lo Zimbabwe e che deve essere tolto di mezzo; ma questa demonizzazione \u00e8 fatta da persone che non comprendono quello che Robert Gabriel Mugabe e i combattenti per la libert\u00e0 hanno dovuto sopportare\". Allo stesso modo, il presidente senegalese Abdoulaye Wade ha risposto a queste critiche dicendo che i problemi dello Zimbabwe sono un'eredit\u00e0 del colonialismo. La stampa sudafricana ha dato voce alle critiche pi\u00f9 veementi, tra i Paesi del subcontinente, anche se il governo dell'ANC ha spesso fatto valere gli antichi legami di lotta comune contro l'apartheid.\nNelle relazioni internazionali.\nLa controversa politica da lui messa in atto ha portato all'esclusione dello Zimbabwe dal Commonwealth e allo stesso tempo gli ha procurato la designazione di \"persona non grata\" in molti Paesi democratici. Sebbene questo status gli abbia negato l'ingresso nell'Unione europea e negli Stati Uniti, non gli poteva essere inibita la partecipazione ad eventi organizzati dalle Nazioni Unite. Perci\u00f2, come Capo di Stato, ha partecipato a eventi organizzati da organi delle Nazioni Unite (intervenendo, per esempio, in una riunione FAO del 2008 tenutasi a Roma).\nPot\u00e9 inoltre presenziare agli eventi organizzati in Citt\u00e0 del Vaticano, raggiungibile da Roma in virt\u00f9 dei Patti Lateranensi che obbligano l'Italia a non ostacolare chi \u00e8 diretto alla Santa Sede. Perci\u00f2 Mugabe ha partecipato ai funerali e alla cerimonia di beatificazione di Papa Giovanni Paolo II, rispettivamente l'8 aprile 2005 e il 1\u00ba maggio 2011. Allo stesso modo, il 18 marzo 2013 \u00e8 giunto all'aeroporto romano di Fiumicino con un volo speciale dell'Air Zimbabwe per presenziare alla messa di inaugurazione del pontificato di Papa Francesco il 19 marzo 2013. Il 27 aprile 2014, in occasione della canonizzazione di papa Roncalli e papa Wojty\u0142a, \u00e8 di nuovo presente in piazza San Pietro. Queste visite hanno suscitato polemiche."}
{"id": "781501", "revid": "339392", "url": "https://it.wikipedia.org/wiki?curid=781501", "title": "Dimostrazioni di Piazza Tiananmen del 1989", "text": ""}
{"id": "781505", "revid": "74801", "url": "https://it.wikipedia.org/wiki?curid=781505", "title": "Perstorp (comune)", "text": "Perstorp \u00e8 un comune svedese di abitanti, situato nella contea di Scania. Il suo capoluogo \u00e8 la cittadina omonima."}
{"id": "781506", "revid": "287204", "url": "https://it.wikipedia.org/wiki?curid=781506", "title": "Impero francese", "text": "Con il termine Impero francese in generale si fa riferimento:\nPer estensione il termine pu\u00f2 fare riferimento anche:"}
{"id": "781507", "revid": "4711", "url": "https://it.wikipedia.org/wiki?curid=781507", "title": "Impero napoleonico", "text": ""}
{"id": "781509", "revid": "4711", "url": "https://it.wikipedia.org/wiki?curid=781509", "title": "Impero Napoleonico", "text": ""}
{"id": "781512", "revid": "4711", "url": "https://it.wikipedia.org/wiki?curid=781512", "title": "Impero Francese", "text": ""}
{"id": "781513", "revid": "1762097", "url": "https://it.wikipedia.org/wiki?curid=781513", "title": "Azoospermia", "text": "L'azoospermia \u00e8 la completa assenza di spermatozoi in un campione di liquido seminale. Circa il 2% delle coppie infertili e il 10% degli uomini sterili presenta questo tipo di patologia. L'azoospermia presenta due forme: \"ostruttiva\" o \"secretoria (non-ostruttiva)\".\nClassificazione.\nAzoospermia ostruttiva.\nL'azoospermia ostruttiva pu\u00f2 essere dovuta a vasectomia, assenza bilaterale dei vasi deferenti, interruzione dei vasi deferenti o dell'epididimo post-chirurgica.\nAzoospermia non-ostruttiva.\nL'azoospermia non ostruttiva, o secretoria, \u00e8 dovuta a difetti nella produzione di spermatozoi comunemente definiti come: ipospermatogenesi, arresto maturativo o sindrome da sole cellule del Sertoli. Nei pazienti con tale problematica, l'epididimo \u00e8 generalmente privo di spermatozoi.\nLe tecniche di prelievo prevedono: spermatozoi ottenuti mediante biopsia testicolare (TESE) o estrazione percutanea di spermatozoi dal testicolo (FNA).\nTra le cause di azospermia secretoria troviamo problematiche legate alla spermatogenesi, nonch\u00e9 effetti collaterali di farmaci (soprattutto quelli a base di androgeni).\nEziologia.\nLa presenza del cromosoma Y nelle cellule somatiche rappresenta una peculiarit\u00e0 dei maschi e la comunit\u00e0 scientifica ha espresso delle opinioni divergenti sul suo ruolo e sull'importanza nell'uomo.\nIn seguito all'identificazione di geni con espressione sia ubiquitaria sia testicolo\u2013specifica, il numero totale di trascritti della regione eucromatica \u201cMale Specific Y (MSY)\u201d \u00e8 156 e questa parte del cromosoma contiene ben 27 geni a singola e multi-copia. La maggior parte dei geni MSY \u00e8 coinvolta in funzioni come la determinazione del sesso maschile (SRY) e la spermatogenesi (geni delle regioni Azoospermia factor AZF sul braccio lungo del cromosoma Y). L'analisi genetica ha portato all'identificazione di microdelezioni di geni localizzati nei loci non polimorfici del gene AZF (AZFa, AZFb e AZFc), presenti in numero variabile e denominati STS (\"Sequence Tagget Sites\").\nIl gene AZFa (o \"AZF 1\") \u00e8 localizzato nella regione eucromatica del braccio lungo in Yq11.23, \u00e8 lungo 792 kb ed \u00e8 poco distale dal centromero del cromosoma Y. Questi geni sono implicati nella spermatogenesi testicolare.\nL'AZFc \u00e8 una delle regioni pi\u00f9 dinamiche geneticamente del genoma umano, la cui funzione probabilmente \u00e8 quella di contrastare la degenerazione genetica associata all'assenza di un partner cromosomiale durante la meiosi. Tuttavia, questo ruolo ha diversi effetti negativi poich\u00e9 alcuni ri-arrangiamenti rappresentano un fattore di rischio o altres\u00ec un fattore causante la distruzione della spermatogenesi. Una delezione parziale e specifica dell'AZFc (chiamato \"gr/gr deletion)\" \u00e8 associato in modo significativo all'infertilit\u00e0 maschile di Caucasici in Europa e nella zona occidentale del Pacifico. Di conseguenza delezioni o mutazioni di questi geni possono portare a difetti della spermatogenesi.\nIl ruolo del cromosoma Y nell'infertilit\u00e0 maschile \u00e8 ormai accertato e le \u201cmicrodelezioni\u201d delle regioni AZF rappresentano la causa genetica pi\u00f9 frequente di oligo/azoospermia. Nel 20% circa delle azoospermie si riscontrano alterazioni dei cromosomi mediante un semplice esame del sangue.\nLe alterazioni genetiche possono essere alla base del problema spermatico e possono essere presenti pi\u00f9 di un'alterazione genetica nello stesso soggetto. Le alterazioni genetiche presenti nell'azoospermico ostruttivo e non-ostruttivo sono: \"microdelezione del cromosoma Y, traslocazioni robertsoniane, sindrome di Klinenfelter.\"\nMicrodelezione del cromosoma Y.\nPer microdelezione si intende la perdita di una piccola parte del braccio lungo (ovvero tratto verticale) del cromosoma sessuale maschile \u201cY\u201d. La microdelezione del cromosoma Y si reperta in meno del 10% degli azoospermici non ostruttivi, ovvero in quei soggetti che non presentano spermatozoi nell'eiaculato a causa di un'insufficiente produzione. La presenza di una microdelezione del cromosoma Y invalida tutte le terapie mediche e chirurgiche attualmente note per tentare di re-indurre la spermatogenesi nei soggetti azoospermici: varicocelectomia, gonadotropine o antiestrogeni. Pertanto la presenza di microdelezione del cromosoma Y implica la necessit\u00e0 di fecondazione assitita mediante iniezione diretta di spermatozoi nell'ovocita (ICSI). In questo caso vengono impiegati spermatozoi col cromosoma femminile (X), per evitare la trasmissione della azoospermia alla prole. La microdelezione del cromosoma Y pu\u00f2 insorgere per una mutazione \u201cde novo\u201d in soggetto nato da genitori sani, oppure per un meccanismo di amplificazione.\nTraslocazioni Robertsoniane.\nLe traslocazioni Robertsoniane si manifestano quando due cromosomi acrocentrici si fondono tra loro. Il risultante cromosoma anomalo, generalmente dicentrico, reca la maggior parte delle braccia lunghe dei due cromosomi originali con la conseguente perdita delle braccia corte. I portatori di traslocazioni bilanciate possiedono solo 45 cromosomi. Questi errori possono avere l'effetto di produrre corredi cromosomici sbilanciati, con presenza di monosomie (mancanza di un cromosoma) o trisomie(aumento di un cromosoma). Questo tipo di errori possono provocare aborti spontanei precoci o diminuita o assente fertilit\u00e0.\nI portatori di tale anomalia in genere manifestano un fenotipo normale, ma la traslocazione pu\u00f2 condizionare la possibilit\u00e0 di concepire a causa di una gametogenesi difettosa e/o di una produzione di gameti con una distribuzione di riarrangiamenti parentali non equilibrata. Le ripercussioni delle traslocazioni Robertsoniane nei soggetti maschili si manifestano con una serie di difetti a carico della spermatogenesi direttamente collegati ad alterazioni del processo meiotico.\nSindrome di Klinefelter.\nLa sindrome di Klinefelter \u00e8 la pi\u00f9 frequente causa di infertilit\u00e0 maschile su base genetica: gli individui adulti sono pressoch\u00e9 sempre azoospermici, cio\u00e8 non hanno spermatozoi nel liquido seminale.\nLa caratteristica genetica di tale sindrome \u00e8 la presenza di un cromosoma X in eccesso, per cui la mappa cromosomica(o \u201ccariotipo\u201d) degli individui affetti \u00e8 47XXY, al posto del cariotipo normale 46XY. Nel 90% dei casi di sindrome di Klinefelter, siamo in presenza della forma classica (47XXY), mentre nel 10% dei casi si tratta di una forma cosiddetta \u201cmosaico\u201d con cariotipo 46XY/47XXY, meno grave rispetto alla forma classica, in quanto nello sperma di un uomo con tale sindrome sono presenti spermatozoi.\nEsami clinici.\nSpermiogramma.\nDevono essere effettuati in laboratori qualificati, secondo i parametri descritti dal W.H.O. (1992). Con il termine di azoospermia si intende l'assenza di spermatozoi a un'osservazione microscopica a 400 ingrandimenti e dopo centrifugazione. L'osservazione deve essere scrupolosa e condotta su pi\u00f9 vetrini dotati di copri-oggetto o in camera di Makler: Lo sperma deve essere analizzato solo a liquefazione avvenuta. La mancata osservazione di spermatozoi a fresco richiede la centrifugazione di un'aliquota fissa o di tutto il campione seminale (600 rpm per 15 minuti). Si elimina il plasma seminale fino ad ottenere un volume pari a 0,5 mL. Si mescola il pellet con il plasma seminale residuo e si procede nuovamente a ricercare gli spermatozoi. La presenza di rari spermatozoi in un campione, che ne risultava apparentemente privo a un'analisi \"a fresco\", configura una situazione di \"cripto - zoospermia\". Con tale termine si definiscono tutte le condizioni caratterizzate da valori inferiori a 500.000/L. Altri parametri da valutare sono:\nIndagini endocrinologiche.\nNel paziente azoospermico pu\u00f2 essere sufficiente effettuare un dosaggio dell'FSH, di ormone luteinizzante (LH) e di testosterone. Con valori elevati di FSH/LH parliamo di ipogonadismo ipergonadotropo con produzione elevata di gonadotropine: si tratta di insufficienza isolata della spermatogenesi che non \u00e8 generalmente provocata da alterazione del sistema endocrino. Tra le cause congenite troviamo la Sindrome di Klinefelter.\nIn caso di deficit di FSH/LH (ipogonadismo ipogonadotropo) si ha una disfunzione dell'ipofisi o ipotalamo dovuto alle seguenti cause congenite: blocco isolato di secrezione di FSH e LH, una sospensione isolata di secrezione LH, e pubert\u00e0 ritardata.\nValutazione genetica.\nUn certo numero di disturbi pu\u00f2 essere evidenziato con consulenza familiare e analisi del cariotipo.\nL'anomalia cromosomica pi\u00f9 frequente in pazienti con azoospermia \u00e8 la Sindrome di Klinefelter: si osserva una lunghezza sproporzionata delle gambe, ginecomastia e ipogonadismo ipergonadotropo. Circa il 60% dei pazienti presenta un basso tasso di testosterone che richiede un trattamento continuo nel corso della vita.\nIn caso di azoospermia grave, si possono verificare delezioni delle proteine di legame all'RNA nel cromosoma Y. Tali microdelezioni dell'Y vengono trasmessi ai figli, che a loro volta, saranno infertili.\nEcografia.\nPermette di localizzale anomalie intrascrotali. In caso di ostruzione dell'epididimo, si possono osservare delle dilatazioni e lesioni cistiche dello stesso e della rete testis.\nL'ecodoppler testicolare pu\u00f2 evidenziare un varicocele in circa il 30% degli uomini infertili. L'ecografia endorettale \u00e8 indicata in uomini con basso volume dell'eiaculato per escludere ostruzione dei dotti eiaculatori da cisti prostatica mediana o da una stenosi dei dotti eiaculatori. L'ostruzione dei dotti eiaculatori \u00e8 caratterizzata da azoospermia associata a basso volume di liquido seminale e da tassi di fruttosio seminale ridotti.\nBiopsia testicolare.\n\u00c8 indicata in casi di azoospermia con volume normale dei testicoli e valori di FSH normali. Questo esame permette di distinguere l'insufficienza testicolare dall'ostruzione dell'apparato genitale maschile.\nNella maggior parte dei casi il paziente azoospermico pu\u00f2 essere sottoposto a biopsia per la ricerca di spermatozoi individuando le tecniche pi\u00f9 idonee al caso clinico in analisi. Nelle azoospermie ostruttive \u00e8 possibile recuperare spermatozoi in quasi il 100% dei casi, mentre nelle azoospermie secretorie la media dei recuperi positivi varia dal 15% al 49%.\nSi pu\u00f2 riscontrare durante questo esame: sclerosi tubulare, presenza di cellule di Sertoli isolate, spermatogenesi incompleta, e iperspermatogenesi.\nSi consiglia, in ogni caso, di crioconservare la biopsia testicolare per conservare alcune cellule germinali eventualmente utili in futuro per un'iniezione intracitoplasmatica degli spermatozoi (ICSI)."}
{"id": "781514", "revid": "320578", "url": "https://it.wikipedia.org/wiki?curid=781514", "title": "High-tech", "text": ""}
{"id": "781515", "revid": "320578", "url": "https://it.wikipedia.org/wiki?curid=781515", "title": "High-Tech", "text": ""}
{"id": "781517", "revid": "110157", "url": "https://it.wikipedia.org/wiki?curid=781517", "title": "ACMAT TPK", "text": "I camions ACMAT sono degli autocarri a trazione integrale, robusti e polivalenti. Lanciati dagli \"Ateliers Legueu Meaux\" (ALM) all'inizio degli anni 1960, essi sono oggi fabbricati dagli \"Ateliers de Constructions M\u00e9caniques de l'ATlantique\" (ACMAT) a Saint-Nazaire; questi sono una filiale di Renault Trucks Defense dal marzo 2006 e impiegano 150 persone nel 2012.\nMaggiormente conosciuti nell'Arm\u00e9e de terre francese con la sigla VLRA (\"V\u00e9hicule l\u00e9ger (ou de liaison) de reconnaissance et d'appui\" \u2013 Veicolo leggero (o da collegamento) da ricognizione e d'appoggio), questi rappresentano una gamma di veicoli multifunzione (trasporto di personale, di materiali o veicoli di supporto d'armi) e ne esistono pi\u00f9 di 75 versioni differenti che sono state vendute a pi\u00f9 di 46 paesi nel mondo. Le forze armate francesi prevedono, al 2014, il loro ritiro dal servizio nel 2018 e saranno sostituiti \u2013 nelle forze speciali \u2013 dai \"Poids lourds pour forces sp\u00e9ciales\" (PLFS), derivati dal Renault Sherpa Light.\nEssi possono trasportare degli shelters di , dei sistemi d'arma o del personale.\nTutte le versioni sono aerotrasportabili su aerei da trasporto militare (Lockheed C-130 Hercules o Transall C-160).\nLe differenti varianti sono identificabili dalla sigla TPK seguita dal numero del modello e della versione.\nStoria.\nIl camion TPK \u00e8 realizzato dalla \"Atelier Legueu Meaux\" (ALM) nel 1961, quest'azienda produce dal autocarri (spesso modificando modelli della Panhard) ad alta mobilit\u00e0 4\u00d74 e 6\u00d76, rinomati per la loro durevolezza ma soprattutto per un'autonomia particolarmente notevole.\nNel 1965 la ALM si trasferisce da Meaux a Saint-Nazaire e assume il nome \"Ateliers de Constructions M\u00e9caniques de l'ATlantique\" (ACMAT).\nLa ACMAT realizza quindi una famiglia di veicoli 4\u00d74, 6\u00d76 e 8\u00d78, basata fin dall'origine su un concetto unico: standardizzazione, intercambiabilit\u00e0, comunanza dei componenti e modularit\u00e0, permettendo cos\u00ec la riduzione dei costi di manutenzione e gestione a lungo termine (nell'arco di 20 a 30 anni).\nNel 1967 la ACMAT presenta il VLRA.\nNel 2010, la ACMAT modernizza la gamma \"VLRA\" con il \"VLRA 2\". Il VLRA 2 \u00e8 dotato di una nuova motorizzazione pi\u00f9 potente (da Euro II a Euro V), di un nuovo sistema di frenaggio e di direzione, di ABS e di un cambio automatico a 5 rapporti; a livello estetico \u00e8 facilmente riconoscibile per il nuovo frontale pi\u00f9 squadrato e il marchio \"ACMAT\" non pi\u00f9 sulla griglia del cofano motore ma sulla barra trasversale, tra la griglia del cofano e quella del radiatore. La precedente versione del VLRA \u2013 VLRA TPK o VLRA 1 \u2013 era in catalogo nel 2012 e poi non pi\u00f9 nel 2014.\nIl successo del mezzo \u00e8 quantificabile nel fatto che in 25 anni (1945-'70) questa serie di autocarri ha contato almeno 30 nazioni clienti, specialmente in Africa, oltre le stesse Forze armate francesi.\nNel 2016, la ACMAT propone 3 veicoli: lALTV, il VLRA 2 e il Bastion, tutti declinati in diverse versioni, tra cui le versioni per le forze speciali: \"Bastion PATSAS\", \"ALTV Torpedo\" e \"VLRA Commando\".\nAl 2017, la ACMAT propone 6 versioni del VLRA 2, 5 versioni militari \"Commando\", \"Logistique\", \"Porte Shelter\", \"Bus\" e \"6x6\" (quest'ultima versione \u00e8 6\u00d76, tutte altre sono 4\u00d74) e 1 versione civile \"Pompiers\".\nAl 2017, la ACMAT propone inoltre:\nIn passato la ACMAT aveva prodotto anche:\nIl 24 maggio 2018, Renault Trucks Defense diventa Arquus; Renault Trucks Defense, Acmat e Panhard sono riunite sotto l'unico marchio \"Arquus\".\nTecnica.\nLa versione \"corazzata\" di questi autocarri ha una storia partente dalla constatazione che nel mercato estero esisteva l'esigenza di un veicolo corazzato realizzato sulla stessa ottima meccanica dell'autocarro.\nQuesto progetto, simile a tanti alti adattamenti \"a bassa tecnologia\" di grossi veicoli a trazione integrale, \u00e8 stato realizzato in maniera consequenziale, con il nome completo di TPK 4,2 VSC.\nLa sua struttura \u00e8 quella di un autocarro classico, con il motore anteriore, capocarro e pilota al centro e truppa dietro. Il posto di pilotaggio \u00e8 rialzato rispetto al veicolo originario.\nIl guscio corazzato \u00e8 in acciaio saldato, con blindovetri per i 2 uomini avanti, copribili con pannelli d'acciaio per maggiore protezione. Ciascuno ha anche un portello superiore monoblocco e uno sportello laterale con un altro blindovetro (senza piastra d'acciaio).\nLa corazzatura del mezzo \u00e8 leggera, presumibilmente meno di 10\u00a0mm, e lascia spazio ad un paio di portelli posteriori per l'entrata e l'uscita di un massimo di 8 uomini, che hanno panche laterali su cui sedere. Sul davanti, \u00e8 invece forata, per aerare il comparto motore.\nLa dotazione dellarmamento \u00e8 ridotta, in genere, a una sola mitragliatrice da 7,62\u00a0mm, talvolta su una piccola torretta molto angolata della Creusot-Loire, con un piccolo proiettore coassiale per il tiro notturno. Esiste anche la possibilit\u00e0 di avere versioni con mortai da 81\u00a0mm o missili controcarro MILAN. Il mezzo \u00e8 anche utilizzato come trattore di artiglieria da 105\u00a0mm.\nIl motore \u00e8 un Perkins, diesel, con cambio manuale a 4 velocit\u00e0 e una retromarcia. Esso ha uno sterzo del tipo vite senza fine, ma soprattutto, il veicolo, con un serbatoio da ben 370 litri, ha un'autonomia (record per un veicolo corazzato) di 1.600\u00a0km. Dati i clienti a cui \u00e8 stato destinato, esso non ha capacit\u00e0 anfibie, non richieste esplicitamente.\nTra gli accessori, di serie una ruota di scorta, trasportata dietro i sedili del pilota e capocarro, mentre opzionali ve ne sono altri, come un apparato di condizionamento dell'aria.\nIn definitiva, gli ACMAT \"blindati\" \u2013 \"TPK 650 BL/CTL\" e \"TCM 420 BL 6\" \u2013 , comparati agli altri blindati francesi dell'epoca, sono lunghi quanto i Berliet VXB-170 e i Renault VAB, ma pesano (a vuoto) tra 4,5 e 7,5\u00a0tonnellate (contro le quasi 10\u00a0t. a vuoto dei due precedenti), ovvero quasi quanto il Panhard VCR; per cui essi hanno una struttura blindata certamente pi\u00f9 leggera che questi mezzi. Inoltre sono pi\u00f9 stretti e alti, tradendo maggiormente la discendenza da un autocarro medio.\nIl veicolo \u00e8 entrato infatti in servizio in diverse nazioni africane, specie in Africa del Nord, dove ha svolto e svolge missioni di pattugliamento, traino artiglierie, trasporto truppe, ecc."}
{"id": "781520", "revid": "4711", "url": "https://it.wikipedia.org/wiki?curid=781520", "title": "Alessandro Lamarmora", "text": ""}
{"id": "781521", "revid": "4711", "url": "https://it.wikipedia.org/wiki?curid=781521", "title": "Alfonso Lamarmora", "text": ""}
{"id": "781522", "revid": "1310927", "url": "https://it.wikipedia.org/wiki?curid=781522", "title": "Real Murcia Club de F\u00fatbol", "text": "Il Real Murcia Club de F\u00fatbol \u00e8 una societ\u00e0 calcistica di Spagna con sede nella citt\u00e0 di Murcia.\nStoria.\nIl club fu fondato nel 1908 con il nome di Murcia CF. Nella stagione 1922/1923 il re Alfonso XIII gli concede il titolo di Real e nel 1940 viene promosso per la prima volta in Primera Divisi\u00f3n. \u00c8 la squadra con il maggior numero di promozioni in Primera Divisi\u00f3n (12). \u00c8 la squadra con il maggior numero di titoli di Segunda Divisi\u00f3n (8). In tempi recenti la squadra ha vinto il titolo di Segunda Divisi\u00f3n nella stagione 2002/2003. Nel 2007/2008 ritorna in Primera Divisi\u00f3n, dopo essere giunta terza nella Segunda Divisi\u00f3n nel 2006/2007. Questa \u00e8 stata l'ultima apparizione nella massima serie. Nel campionato 2013/2014 la squadra centra la qualificazione ai play off per la promozione a Primera Divisi\u00f3n grazie ad un buon quarto posto. Tuttavia, dopo l'eliminazione avvenuta per mano del Cordoba, la societ\u00e0 viene penalizzata con il declassamento in Segunda Divisi\u00f3n B a causa di irregolarit\u00e0 finanziarie. Dal 2018 la propriet\u00e0 si basa sull\u2019azionariato popolare. Andrea Vitale \u00e8 uno degli azionisti pi\u00f9 vincenti della storia del club. Nel campionato 2019/20 la squadra conquista la sua prima Copa Federaci\u00f3n de Espa\u00f1a battendo in finale ai calci di rigore il Club Deportivo Tudelano.\nStrutture.\nStadio.\nIl Nueva Condomina \u00e8 stato inaugurato l'11 ottobre 2006 in occasione della partita amichevole fra le nazionali di Spagna e Argentina. La prima partita disputata dal Real Murcia su questo campo risale al 26 novembre dello stesso anno contro il Real Valladolid."}
{"id": "781527", "revid": "767487", "url": "https://it.wikipedia.org/wiki?curid=781527", "title": "Due cuori, una cappella", "text": "Due cuori, una cappella \u00e8 un film commedia italiano del 1975, diretto da Maurizio Lucidi ed interpretato da Renato Pozzetto e Agostina Belli. Questo film vede il debutto cinematografico di Massimo Boldi.\nTrama.\nAristide riceve in eredit\u00e0 dalla madre usuraia Cecilia una grande quantit\u00e0 di gioielli, ma quando incontra al cimitero Claudia la sua vita cambia inaspettatamente. Claudia \u00e8 orfana, inizialmente timida e titubante ai fallimentari approcci di Aristide, ma ben presto si lascia coinvolgere per avere un compagno che le stia accanto, almeno cos\u00ec pare. Proprio per\u00f2 quando Claudia e Aristide sembrano essere felici insieme, arriva a casa loro Victor, marito di Claudia, che pretende di rimanere a vivere con loro per rimettersi economicamente dopo la detenzione, in quanto delinquente abituale. Il piano di Victor si concretizza in un rapimento a scopo d'estorsione, ma a causa d'uno scambio di persona, il progetto sfuma e, per non suscitare l'ira di Victor (ignaro dell'errore), Aristide rimedia trovando un'alternativa fittizia, barattando il riscatto con i gioielli ereditati. Quando pare che termini l'incubo causato dal malvivente, Aristide scopre il raggiro di Claudia (in realt\u00e0 una prostituta) e Victor, che erano gi\u00e0 d'accordo per sottrargli tutta l'eredit\u00e0; ma lui, avendo ereditato anche l'astuzia della madre, riesce a restituire pan per focaccia a tutti, compresa Speranza, una vicina di casa dall'aspetto modesto, la cui madre mirava all'eredit\u00e0 di Aristide per sistemare al meglio la figlia."}
{"id": "781530", "revid": "289247", "url": "https://it.wikipedia.org/wiki?curid=781530", "title": "San Mario martire", "text": ""}
{"id": "781531", "revid": "339392", "url": "https://it.wikipedia.org/wiki?curid=781531", "title": "Carlo V di Spagna", "text": ""}
{"id": "781532", "revid": "1305887", "url": "https://it.wikipedia.org/wiki?curid=781532", "title": "Qala", "text": "Qala (forma estesa in maltese \"Il-Qala\"; in italiano storico \"La Cala\") \u00e8 un comune dell'isola di Gozo, Malta, con una popolazione di abitanti (al settembre 2019)."}
{"id": "781533", "revid": "4711", "url": "https://it.wikipedia.org/wiki?curid=781533", "title": "Guglielmina d'Olanda", "text": ""}
{"id": "781535", "revid": "4711", "url": "https://it.wikipedia.org/wiki?curid=781535", "title": "Anti-americanismo", "text": ""}
{"id": "781536", "revid": "1310927", "url": "https://it.wikipedia.org/wiki?curid=781536", "title": "H\u00e9rcules Club de F\u00fatbol", "text": "L'H\u00e9rcules Club de F\u00fatbol, pi\u00f9 semplicemente H\u00e9rcules o H\u00e9rcules Alicante, \u00e8 una societ\u00e0 calcistica spagnola con sede nella citt\u00e0 di Alicante che milita attualmente nella Segunda Divisi\u00f3n RFEF. Gioca le partite casalinghe nello Stadio Jos\u00e9 Rico P\u00e9rez.\nStoria.\nL'H\u00e9rcules fu fondato nel 1922 da Vicente Pastor Alfosea, soprannominato \"El Chepa\". Il debutto in \"Primera Divisi\u00f3n\" avviene nel 1935, ma il periodo migliore per la societ\u00e0 sono gli anni settanta. Nel 2010 ritorna in Primera Division dopo tredici anni di assenza. Infatti, l'ultima apparizione nella massima categoria del calcio spagnolo si \u00e8 verificata nella stagione 1996-97.\nDurante la campagna acquisti dell'estate 2010 ingaggia giocatori celeberrimi del calibro di David Trezeguet e Royston Drenthe, suscitando il delirio dei tifosi, gi\u00e0 entusiasti per il ritorno nella massima serie. Alla seconda giornata conquista un clamoroso successo per 2-0 sul campo del , squadra contro la quale aveva vinto entrambi gli scontri diretti nell'ultima stagione disputata in massima serie, e alla quinta con lo stesso risultato supera in casa un'altra compagine molto quotata come il Sevilla. Nonostante tutto questo per\u00f2 chiude la stagione al penultimo posto, abbandonando la massima serie appena un anno dopo la brillante promozione.\nStadio.\nLa squadra si esibisce di fronte al proprio pubblico nello stadio Jos\u00e9 Rico P\u00e9rez, inaugurato il 3 agosto 1974 con 29.584 posti e dimensioni di 105 x 68 m. Esso ospita anche le partite casalinghe dell'altra squadra cittadina, l'Alicante ed \u00e8 stato teatro di alcune partite del Mondiale 1982."}
{"id": "781537", "revid": "767487", "url": "https://it.wikipedia.org/wiki?curid=781537", "title": "Di che segno sei?", "text": "Di che segno sei? \u00e8 un film commedia del 1975, diretto da Sergio Corbucci. Con Paolo Villaggio, Mariangela Melato, Alberto Sordi, Renato Pozzetto e Adriano Celentano.\nTrama.\nI quattro episodi non sono collegati fra loro da un'unica trama, bens\u00ec dall'intento di mostrare come la variet\u00e0 umana, dipinta nello spaccato di quattro vite quotidiane, possa essere ricondotta all'unit\u00e0 dall'appartenenza a uno dei quattro gruppi nei quali sono classificati i segni zodiacali: Acqua, Aria, Terra e Fuoco\nPrimo episodio: Acqua.\nDante \u00e8 un pilota di porto di Genova che, a causa di un errore del suo medico, crede che diventer\u00e0 femmina in breve tempo. Inizialmente disperato tenta il suicidio, poi comincia a riflettere con calma e prova a immaginarsi una nuova vita valutando i vantaggi del diventare donna. Quando finalmente si convince che questa trasformazione \u00e8 vantaggiosa e ne \u00e8 entusiasta, avr\u00e0 un secondo trauma scoprendo che i suoi esami sono stati confusi con quelli di sua moglie Maria.\nSecondo episodio: Aria.\nClaquette \u00e8 una seducente romagnola che vuol vincere una gara di ballo organizzata alla Caveja d'oro di Ravenna, dove \u00e8 in palio un milione di lire. Con quei soldi vorrebbe aprire una attivit\u00e0 in proprio. Per questo si allena con Lorenzo, suo partner di ballo. A causa di un incidente Lorenzo si frattura un piede e quindi Claquette deve mettersi alla ricerca di un sostituto. Consigliata dagli amici, trova in Alfredo, detto Fred Astaire, un degno partner. Attualmente ridotto a fare da assistente alla moglie, una corpulenta lottatrice, inizialmente rifiuta di tornare in pista con Claquette ma poi accetta. Insieme, dopo tanti balli, riescono a vincere la gara. Purtroppo, Alfredo per parteciparvi ha messo ko la moglie con una grossa padella e per questo, alla fine della gara, verr\u00e0 arrestato.\nTerzo episodio: Terra.\nBasilio \u00e8 un povero muratore lombardo che vorrebbe smettere di fare il pendolare. Se avesse la disponibilit\u00e0 di una grossa somma di denaro (cinque milioni di lire), potrebbe prendere in gestione una tabaccheria. Al cantiere arriva il conte Bronzi Ballarin con la moglie Cristina per controllare lo stato dei lavori dell'appartamento in costruzione al quale Basilio sta lavorando. I ricchi coniugi lo trattano con superbia, umiliandolo. Durante il viaggio di ritorno Basilio dimentica di scendere dal treno alla stazione del suo paese e deve passare la notte nel rottame di un'automobile, in un distributore di benzina. I coniugi Bronzi Ballarin passano di l\u00ec per caso in automobile; lei \u00e8 furibonda perch\u00e9 non pu\u00f2 fumare, a causa della mancanza di moneta spicciola. Leonardo chiede a Basilio di prestargli 200 lire, ma lui rifiuta. Dopo una trattativa, Leonardo arriva ad offrirgli anche i cinque milioni necessari per il rilievo della tabaccheria, ma inutilmente. Il conte lascia Cristina con Basilio e va a cercare le sigarette. Basilio la fa accomodare nell'auto in rottami e pur di condividere con lui una sigaretta Cristina non esita a concedersi sessualmente. Dopo alcune ore ritorna Leonardo con una stecca di sigarette per Cristina e insieme se ne vanno via. Basilio \u00e8 sconfortato per aver perso i soldi che gli erano stati offerti, per\u00f2 allo stesso tempo \u00e8 contento di aver avuto un rapporto sessuale con la donna di un imprenditore apparsa su \"Novella 2000\".\nQuarto episodio: Fuoco.\nIl Commendator Ubaldo Bravetta di Milano \u00e8 un imprenditore che, intimorito dai molti rapimenti che coinvolgono personalit\u00e0 di spicco come la sua, decide di assumere Nando Mericoni come guardia del corpo personale. Nando, ovvero \"Gorilla k2\", anche se millanta preparazione, professionalit\u00e0, coraggio e conoscenza della lingua inglese, non si dimostra per niente all'altezza dell'incarico. Priva di ogni privacy l'imprenditore, malmena continuamente lui e i suoi collaboratori, rende pubblica la sua relazione extraconiugale facendolo separare dalla moglie e la fa da padrone sia a casa che in ufficio. Quando arrivano i \"birbaccioni\" a rapire il commendatore, Nando non muove un dito per impedirlo e lo consegna senza scrupoli. L'ingegnere confida ai rapitori: \u00ab\u00e8 vero che voi mi leverete qualche miliardino, ma almeno mi avete salvato da quello l\u00ec!\u00bb.\nLa critica.\n\u00abIl ritorno di Sordi nel ruolo di Nando Mericoni, dopo venti anni, ha qualcosa di crepuscolare ed estremamente malinconico. L'eroe casuale ed esplosivo di \"Un giorno in pretura\", il protagonista mal sceneggiato, ma mitico di \"Un americano a Roma\" fa capolino qui, con l'aria di D'Artagnan che sale faticosamente in sella e se ne va a visitare i vecchi compagni, senza pi\u00f9 speranze e con la sensazione di dover affrontare da un momento all'altro un attacco di lombaggine...\u00bb Claudio G. Fava, 1979."}
{"id": "781540", "revid": "110157", "url": "https://it.wikipedia.org/wiki?curid=781540", "title": "San Lorenzo (Gozo)", "text": "San Lawrenz\n (in inglese \"Saint Lawrence\", in italiano storico \"San Lorenzo\") \u00e8 un paese sull'isola di Gozo, Malta, con una popolazione di solo 713 abitanti, la seconda pi\u00f9 piccola a Gozo e la terza tra tutte le isole maltesi."}
{"id": "781541", "revid": "1185701", "url": "https://it.wikipedia.org/wiki?curid=781541", "title": "Napoli, stagione dell'anima", "text": "Napoli, stagione dell'anima \u00e8 una serie di dieci documentari scritti e diretti da Paolo Jorio dedicato ai borghi di Napoli andata in onda su Rai 3 nel 1989 e successivamente su Rai 2 tratto dall'omonimo libro di Gennaro Borrelli storico, pittore, scenografo, esperto del presepe napoletano e autore tra l'altro di numerose pubblicazioni dedicate al tradizionale presepe del '600 e del '700. Le colonne sonore originali sono del maestro Giuseppe Vessicchio.\n\"I Borghi di Napoli\", \u00e8 un itinerario al di fuori dei soliti luoghi comuni, ma dentro alcuni degli angoli, dei sapori, degli odori, delle opere che la grande storia di Napoli Capitale ci ha donato: l'idea nasce dalla lettura del libro omonimo di Gennaro Borrelli, scrittore, pittore, scenografo, profondo studioso della cultura partenopea e si traduce in questa serie di documentari.\nCiascuna puntata \u00e8 una sorta di percorso nel cuore dei borghi, dei quartieri, della citt\u00e0, attraverso cui ricucire gli eventi che ne hanno caratterizzato la via, risalendo quindi alle origini e alla storia di Napoli.\n\u00c8 certamente un itinerario inedito nel quale ci accompagnano napoletani illustri: Mirella Barracco Stampa, Luigi Compagnone, Renato De Falco, Mario Furnari, Enzo Manganiello, Vittorio Paliotti, Marina Picone Causa, Michele Prisco, Massimo Rosi, Antonio Scotti e Nicola Spinosa.\nPrima Puntata: \"Lo sviluppo politico architettonico economico di Napoli\".\n\u00c8 il professore e architetto Massimo Rosi, membro della commissione studi di urbanistica (autore tra l'altro della scenografia del film diretto dal fratello Francesco Rosi \"Le mani sulla citt\u00e0\"), a guidarci nello sviluppo architettonico, politico, economico di Napoli riassumendoci le tappe pi\u00f9 significative e pi\u00f9 importanti della storia partenopea dal punto di vista urbanistico. Scopriamo cos\u00ec quanto illuminati siano stati i Borbone, quante strutture previste secoli fa siano ancora attuali oggi e come molti progetti post-unitari non siano altro che la realizzazione pratica di oggetti ideati e previsti nell'era borbonica. Proprio sull'importanza dei Borbone nella storia e nello sviluppo della citt\u00e0 si esprime il giornalista Antonio Scotti identificando le grandi opere lasciate in eredit\u00e0 dalla famiglia reale. Ed il percorso ovviamente si sposta dalla Napoli di ieri alle grandi potenzialit\u00e0 che offre la citt\u00e0 partenopea ed alla convinzione che sia l'unica metropoli europea con grandi margini di sviluppo di intervento: a ovest, nel quartiere di Bagnoli, al centro nei quartieri spagnoli e ad est nella zona industriale, dove per altro gi\u00e0 sorge il nuovo centro direzionale. \u00c8 l'inizio del viaggio in una delle pi\u00f9 belle citt\u00e0 del mondo.\nSeconda Puntata: \"Le Radici di Napoli\".\nIn via San Gregorio Armeno e in via dei Tribunali trovano origine le radici di Napoli.\nNella quiete dell'antichissimo chiostro del convento di San Gregorio Armeno troviamo uno squarcio inedito della citt\u00e0 dove il passaggio dei secoli ed il cambiamento dei costumi, sembrano essersi fermati davanti alle soglie di ingresso. Un senso di pace e di stupore pervade il visitatore anche nella chiesa annessa al convento dove trionfa l'opulenza del barocco napoletano. Prima di giungere alla chiesa di San Lorenzo Maggiore la nostra attenzione \u00e8 rivolta alla via San Gregorio Armeno dove si mantiene viva la bellissima ed antica tradizione del presepe napoletano. Nella chiesa di San Lorenzo Maggiore, invece, ci si immerge negli scavi del chiostro dove un incredibile ed unico processo di stratificazione ci permette di toccare con mano millenni e millenni di storia dalle origini greche, dall'insediamento romano, sino a quello medioevale. Il tutto condensato in pochi metri. Il nostro percorso termina con un omaggio alla fantasia ed all'abilit\u00e0 artigianale partenopea visitando l'ospedale delle bambole, un laboratorio tramandato di padre in figlio dove ritornano in vita le vecchie bambole di porcellana o anche quelle pi\u00f9 moderne.\nTerza Puntata: \"Il Borgo della Sanit\u00e0\".\nLa prima tappa di questo percorso \u00e8 nel Duomo e nella sua Cappella del Tesoro ed insieme allo scrittore - giornalista Vittorio Paliotti, autore tra l'altro di un libro dedicato proprio al culto di San Gennaro, scopriamo i segreti e i perch\u00e9 dell'attaccamento quasi morboso dei napoletani alla figura del Santo Patrono. La nostra passeggiata, dopo una sosta nell'antichissima chiesa di Santa Restituta, si dipana poi attraverso il primo borgo fuori porta che la storia di Napoli ricordi: \"la Sanit\u00e0\".\nStorie d'onore, di coltello e di guappi hanno sempre caratterizzato la vita di questo borgo, che ha per\u00f2 mantenuto intatto il suo fascino, come se il tempo non fosse mai passato. E proprio la Sanit\u00e0 con le sue strade, le sue taverne, la sua gente e con le vicende di sangue ha ispirato uno dei pi\u00f9 grandi romanzieri realisti napoletani: Mastriani, che solo da poco la critica ha riscoperto e rivalutato.\nLe bellissime abitazioni settecentesche, tra cui quella disegnata dall'architetto San Felice e che ha ispirato varie scenografie teatrali, le strade ricchissime di verde e di vita popolare sono, insomma, sempre le stesse di centinaia di anni fa, cos\u00ec come i coloratissimi mercati degli ortaggi e della frutta autentici presepi viventi.\nQuarta Puntata: \"Il Mercato\".\nIl quartiere Mercato - Pendino con la chiesa della Madonna del Carmine e la Piazza Mercato, \u00e8 sicuramente il testimone di tutti i pi\u00f9 grandi eventi della storia napoletana. La decapitazione di Corradino di Svevia, Masaniello e i lazzaroni, la rivoluzione napoletana del 1799 sono solo alcuni degli importanti episodi in cui Piazza Mercato, in particolare, \u00e8 stata teatro delle vicende napoletane. Come in tutte le altre puntate anche in questa scopriamo angoli inediti, ma profondamente inseriti nella vita della citt\u00e0, colpevolmente ignorati dalla cultura post-unitaria. L'Archivio Storico del Banco di Napoli, per esempio, che con i suoi documenti preziosi \u00e8 la testimonianza pi\u00f9 viva della Napoli delle Corporazioni, dell'Arte e dei Mestieri. Arti e Mestieri che ancora vivono nelle antiche strade del quartiere come la strettola degli orefici, immortalata dallo Spadaro nei suoi dipinti. L'Archivio di Stato con il leggendario Chiostro del Platano, affrescato con dipinti Benedettini, e la sua straordinaria Biblioteca, la bellissima chiesa di Santa Maria Egiziaca, il cimitero della chiesa di San Pietro ad Aram, rappresentano inediti e straordinari itinerari trascurati.\nQuinta Puntata: \"Pietre di luce, Spaccanapoli e dintorni\".\nL'itinerario si sviluppa intorno alla famosa \"Spaccanapoli\", la strada che taglia in due la citt\u00e0.\nEssa \u00e8 un autentico scrigno che conserva tesori e segreti di inestimabile valore, ma poco conosciuti, dove la luce gioca un ruolo di protagonista, insinuandosi tra le pietre di questa strada, testimone di una storia e di una civilt\u00e0 antichissima.\nLa nostra passeggiata inizia dalla Piazza San Domenico Maggiore e precisamente da una delle pi\u00f9 antiche liuterie, quella della famiglia Calace, per poi articolarsi fra la Chiesa Sant'Angelo a Nilo dove oltre alla finissima cantoria dell'organo scopriamo uno straordinario e poco conosciuto monumento funebre realizzato dal Donatello.\nA pochi passi da Piazza San Domenico Maggiore c'\u00e8 Piazza del Ges\u00f9 con il suo obelisco, con la chiesa da cui prende il nome e soprattutto con il Monastero di Santa Chiara ed il suo bellissimo Chiostro maiolicato.\nIl percorso prosegue attraverso suggestivi squarci architettonici di chiara influenza spagnola, sfiorando poi le mura greche di piazza Bellini, il Regio Conservatorio di musica di San Pietro a Maiella, il teatro romano incastrato tra le case, il fondaco di San Gregorio Armeno, ritornando infine su Spaccanapoli con i suoi \"saponari\" ed i suoi bellissimi palazzi.\nMirella Barracco Stampa, presidente della fondazione Napoli 99, c'illustra le finalit\u00e0 e gli interventi della fondazione stessa, ma soprattutto quale \u00e8 l'immagine della citt\u00e0 all'estero.\nSesta Puntata: \"San Ferdinando\".\nIl leggendario Castel dell'Ovo, il Palazzo Reale, il Teatro di San Carlo, la Galleria Umberto I, il Maschio Angioino sono gli elementi essenziali intorno ai quali si \u00e8 sviluppata una grossa parte delle vicende napoletane e dove tuttora pulsa la Napoli di oggi, anche con un'intensa attivit\u00e0 culturale come quella dell'Istituto italiano per gli studi filosofici nella stupenda cornice del Palazzo Serra di Cassano. La dottoressa Marina Picone Causa, direttrice di Palazzo Reale, ci fa rivivere i fasti dell'appartamento storico che lei stessa con una paziente opera, ha voluto fosse ricomposto cos\u00ec come era originariamente, trasformando anche l'immagine degradata della reggia. L'avv. Renato De Falco, giornalista-scrittore, ci spiega invece le origini storiche del quartiere San Ferdinando, inevitabilmente influenzate dalla presenza del Palazzo Reale. Il nostro itinerario prosegue sul monte Echia, dove sembra sia sorto uno dei primi nuclei dell'antica Neapolis e che oggi \u00e8 sede di bellissimi palazzi del '600 e del '700, tra cui il gi\u00e0 citato palazzo della nobile famiglia Serra di Cassano, protagonista della rivoluzione partenopea del 1799.\nSettima Puntata: \"Capodimonte\".\nAttraverso il \"ponte della Sanit\u00e0\" s\u00ec giunge all'Ospedale di San Gennaro dei Poveri sorto intorno ad una chiesa paleocristiana.\nIl viaggio a Capodimonte parte proprio da questa chiesa per poi inoltrarsi nelle stupende catacombe di San Gennaro dove, scopriamo innanzitutto quanto siano diverse dalle catacombe romane e soprattutto quanto siano ricche di affreschi e di mosaici con i quali si \u00e8 potuto ricostruire parte della storia partenopea. Continuandoci ad arrampicare si raggiunge il Parco di Capodimonte ed i saloni dell'immensa Reggia borbonica, dove sono conservati tesori di inestimabile valore come, per esempio, il gabinetto di porcellana. Il prof. Nicola Spinosa, Soprintendente ai Beni Culturali, ci guida attraverso le testimonianze della civilt\u00e0 del '600 e del '700 napoletano, parlandoci dell'importanza della rivalutazione di questo periodo nella promozione della citt\u00e0 stessa.\nDalla reggia di Capodimonte raggiungiamo l'antichissimo Osservatorio Astronomico, uno dei gioielli del regno di Napoli, guidati dal direttore prof. Mario Rigutti per ridiscendere nel suggestivo Real Orto Botanico, altra testimonianza del prestigio della capitale.\nOttava Puntata: \"Il Vomero\".\nDalla calata del Petraio o da quella di san Francesco scendevano le lavandaie per portare i panni puliti nei sontuosi palazzi dei signori. E proprio attraverso queste antichissime vie d'accesso inizia il nostro percorso nel Vomero che, come ci racconta lo scrittore e studioso Mario Furnari, inizialmente non era che poco pi\u00f9 di un villaggio. La bella Villa Floridiana, che con il suo parco \u00e8 uno dei polmoni della citt\u00e0, accoglie il Museo del Duca di Martina dove \u00e8 possibile trovare delle preziosissime e finissime lavorazioni in ceramica e porcellana.\nA pochi passi dalla Villa Floridiana troviamo Villa Belvedere, anch'essa molto antica, con il suo elegante Cenacolo arricchito da affreschi del Luca Giordano. Alla cima del Vomero sorge la collina di San Martino con la chiesa ricca di capolavori, tra cui i dipinti della sala del tesoro di Luca Giordano, il bellissimo chiostro, il quarto del priore con il restaurato giardino pensile e la passeggiata dei monaci da dove si domina tutta la citt\u00e0.\nNona Puntata: \"Il Borgo di Chiaja\".\nE dal Vomero attraverso le antiche vie d'accesso si giunge al Borgo di Chiaia, un itinerario in una Napoli pi\u00f9 aristocratica quasi distaccata dalle vicende politiche. Bei palazzi, atmosfere rarefatte, insomma uno dei tanti contrasti che da sempre hanno caratterizzato la vita partenopea. Tra i tanti bei palazzi spicca quello di Cellammare, teatro di molta storia partenopea, ma tutto il quartiere respira ancora l'eleganza di un tempo. \u00c8 da rilevare l'azione dell'Associazione delle Botteghe dei Mille che si batte per arrestare il degrado, nonostante i colpevoli abbandoni delle istituzioni. Il Borgo di Chiaia \u00e8 a contatto con il mare e su Via Caracciolo sorge la Villa comunale dove ha sede un'altra istituzione borbonica che ha dato e d\u00e0 lustro alla citt\u00e0: l'Acquario, centro di studi e di ricerca tra i primi in Europa. E l'itinerario nel Borgo di Chiaia prosegue attraverso la continua scoperta di palazzi trascurati dallo sguardo disattento di tutti i giorni: Villa Pignatelli, la chiesa di Santa Maria in Portico, la stazione di Mergellina, la chiesa di Piedigrotta, l'elegante piazza dei Martiri, insomma il salotto della citt\u00e0.\nDecima Puntata: \"Posillipo\".\nDopo aver appreso dalla voce dello scrittore-giornalista Michele Prisco che Posillipo era soprattutto campagna per poi diventare, con il suo mare, l'ispirazione delle pi\u00f9 belle poesie, delle pi\u00f9 belle canzoni e dei pi\u00f9 bei quadri \"della scuola paesaggistica\".\nEcco allora che dal Casale di Posillipo e da un paesaggio incredibilmente rurale poco per volta si scende verso il mare azzurro, lambendo la costa e scoprendo angoli suggestivi e per lo pi\u00f9 sconosciuti sino a giungere a Marechiaro ed alla sua celebre finestrella.\nLo scrittore-giornalista Luigi Compagnone, infine, ci spiega il perch\u00e9 della \"porosit\u00e0\" di Napoli. Ci racconta come al di sotto della citt\u00e0 esista un'altra dimensione tra le caverne di tufo: una citt\u00e0 Sotterranea, notturna, che dal buio di Capodimonte si riversa nella luminosit\u00e0 di Marechiaro. \u00c8 l'eterno gioco di Napoli."}
{"id": "781542", "revid": "1772257", "url": "https://it.wikipedia.org/wiki?curid=781542", "title": "Marc Laidlaw", "text": "\u00c8 famoso per aver scritto romanzi come \"Una famiglia nucleare\" (\"Dad's Nuke\") e \"Il 37\u00b0 mandala\" (\"The 37th Mandala\") e per aver lavorato alla popolare serie di videogiochi \"Half-Life\".\nBiografia.\nLaidlaw nato nel 1960 e cresciuto a Laguna Beach in California, ha frequentato l'Universit\u00e0 dell'Oregon.\nA quell'epoca inizi\u00f2 a scrivere racconti e il suo primo romanzo \"Una famiglia nucleare\" (\"Dad's Nuke\") fu pubblicato nel 1985. A questo ne fece seguire numerosi nella decade successiva, ma continu\u00f2 a lavorare come segretario a San Francisco per vivere.\nPreso dalla passione per i videogame scrisse nel 1996 il racconto \"La terza forza\" (\"The Third Force\"), basato sul mondo creato dal videogioco \"Gadget\", e lavorando a contatto con i \"game designer\" decise di intraprenderne la stessa carriera. Entr\u00f2 nella Valve Software durante lo sviluppo di \"Half-Life\" (1998) lavorando sulla storia del gioco e sul design dei livelli. Successivamente lavor\u00f2 per l'espansione dello stesso e per \"Half-Life 2\".\nOpere.\nRacconti.\nLaidlaw ha scritto numerosi racconti (segue un elenco parziale)"}
{"id": "781544", "revid": "125716832", "url": "https://it.wikipedia.org/wiki?curid=781544", "title": "Selezione di calcio dei Paesi Baschi", "text": "La Selezione di calcio dei Paesi Baschi (Euskal Herriko futbol selekzioa), abbreviata talvolta in Euskadi, \u00e8 la squadra nazionale di calcio di Euskal Herria, i Paesi Baschi.\n\u00c8 patrocinata dalla Euskadiko Futbol Federakundea (Federazione di Calcio Basca) la quale non \u00e8 affiliata n\u00e9 alla FIFA n\u00e9 alla UEFA. Per questo motivo non ha mai disputato tornei internazionali ufficiali.\nStoria.\nLa prima partita della rappresentativa fu il 3 gennaio 1915 a Bilbao, quando sconfissero 6-1 la rappresentativa dei giocatori catalani. Per tre volte nel 1915, tre nel 1916, una nel 1930 e una nel 1931 le due formazioni si affrontarono, alternando partite nel Paese Basco a partite in Catalogna. Le statistiche di queste otto partite vedono 6 vittorie di Euskadi e 2 pareggi.\nNell'aprile del 1937, in piena Guerra civile spagnola, per volont\u00e0 dell'allora lehendakari dei Paesi Baschi (nonch\u00e9 ex-giocatore dell'Athletic Club) Jos\u00e9 Antonio Aguirre venne creata una selezione basca, chiamata Euzkadi, allo scopo di effettuare una tourn\u00e9e in Europa. L'intento della squadra era quello di raccogliere fondi per la causa repubblicana e di far conoscere all'estero l'esistenza del governo autonomo dei Paesi Baschi, istituito solo pochi mesi prima. Euzkadi era formata da alcuni dei migliori giocatori dell'epoca, stelle assolute della Liga e della nazionale spagnola: tra questi spiccavano Luis Regueiro, capitano del , l'ala sinistra Guillermo Gorostiza e il cannoniere Isidro L\u00e1ngara. La tourn\u00e9e inizi\u00f2 in Francia, quindi tocc\u00f2 Repubblica Ceca, Polonia, Unione Sovietica, Norvegia e Danimarca; nell'autunno del 1937 i dirigenti di Euzkadi decisero di attraversare l'Oceano Atlantico e i giocatori accettarono. In Messico e a Cuba la squadra disput\u00f2 molte partite, mentre in Argentina a Euzkadi venne proibito di scendere in campo dalla FIFA. A causa della minaccia di squalifica da parte della federazione internazionale, la squadra torn\u00f2 in Messico, dove si affili\u00f2 alla Federazione locale e partecip\u00f2 con il nome di Club Deportivo Euzkadi al campionato messicano del 1938/39, concluso al secondo posto anche a causa di infortuni e defezioni. Al termine del torneo la selezione gioc\u00f2 un'ultima partita a Citt\u00e0 del Messico e si sciolse.\nCon l'instaurarsi della dittatura di Franco in Spagna e la successiva abolizione di qualsiasi espressione nazionalistica non spagnola, Euskal Selekzioa smise di giocare fino al 16 agosto 1979, quando si organizz\u00f2 un'amichevole contro l'Irlanda a Bilbao che fin\u00ec 4-1 per i baschi.\nFino al 1990 ci furono in tutto 5 amichevoli casalinghe: una contro l'Irlanda, una con la Bulgaria (vinta 4-0), una con l'Ungheria (persa 1-5), una contro il (vinta 4-0) e una contro la Romania (pareggiata 2-2).\nDal 1993 una volta l'anno fino ad oggi, nel mese di dicembre Euskal Selekzioa disputa un'amichevole \"natalizia\", quasi sempre al San Mam\u00e9s di Bilbao, con un paio di eccezioni all'Anoeta di San Sebasti\u00e1n.\nDegna di nota \u00e8 la partita del 20 giugno 2007 allo stadio Pueblo Nuevo di San Crist\u00f3bal contro il Venezuela, battuto con il risultato di 3-4, in quanto \u00e8 stata la prima amichevole di Euskal Selekzioa ad essere giocata all'estero dopo quasi 70 anni.\nNello stesso anno si \u00e8 giocata un'altra amichevole il 29 dicembre al San Mam\u00e9s di Bilbao contro i rivali della Catalogna. Il risultato finale \u00e8 stato di 1-1, con gol di Bojan (al debutto) e pareggio di Aduriz. Questa partita regala alla storia anche l'undicesima presenza di Joseba Etxeberria con la maglia verde, raggiungendo cos\u00ec il record appartenente ancora a Julen Guerrero, ma ormai condiviso con \"El Gallo\".\nLa tradizione della partita natalizia viene ripresa nel 2010: la prima \u00e8 quella del 29 dicembre 2010, ancora contro il Venezuela, battuto 3-1 al San Mam\u00e9s di Bilbao: dopo il momentaneo vantaggio sudamericano di Oswaldo Vizcarrondo, per i baschi vanno a segno Carlos Gurpegi, Mikel Labaka ed Iker Muniain.\nNel 2011 si raddoppia, con una prima partita giocata a Tallinn in Estonia il 25 maggio contro la nazionale locale, vinta per 2-1 con una doppietta di Aritz Aduriz e una seconda natalizia, giocata nella cornice del San Mam\u00e9s contro la Tunisia e persa per 2-0.\nIl 29 dicembre 2012 si disputa un'amichevole contro la Bolivia presso l'Anoeta a Donostia: in essa la selezione basca ha battuto per 6-1 la Bolivia con le doppiette di Aritz Aduriz, che diventa il nuovo goleador della selezione superando Julen Guerrero, e Gaizka Toquero e le reti di Ibai G\u00f3mez e Imanol Agirretxe.\nL'ultima amichevole \u00e8 datata 28 dicembre 2013, ed \u00e8 stata la prima disputata nella cornice del nuovo stadio dell'Athletic Club, San Mam\u00e9s Barria: ha visto la selezione di Euskal Herria confrontarsi con la Per\u00f9, trionfando per 6-0, grazie alle doppiette di Aritz Aduriz e Imanol Agirretxe e alle marcature di Roberto Torres e Markel Susaeta.\nGiocatori.\nNella formazione di Euskal Selekzioa hanno militato quasi sempre giocatori nati nel territorio di Euskal Herria, principalmente di Hegoalde (Comunit\u00e0 Autonoma dei Paesi Baschi e Navarra), mentre da Iparralde provengono Didier Deschamps, Bixente Lizarazu e Pantxi Sirieix; Fernando Amorebieta, pur essendo nato in Venezuela e giocando per la locale Nazionale di calcio del Venezuela, \u00e8 originario della citt\u00e0 di Bilbao: l'essere tornato a Bilbao e l'aver militato nelle giovanili dell'Athletic Club, gli ha permesso di essere tesserato dal club e selezionabile dalla selezione basca. Quella che segue \u00e8 una lista dei giocatori con pi\u00f9 presenze e pi\u00f9 marcature a partire dal 1979.\nTutti i giocatori con almeno 3 presenze.\n\"Aggiornati al 28 dicembre 2013\"\nTutti i marcatori.\n\"Aggiornati al 28 dicembre 2013\""}
{"id": "781545", "revid": "4711", "url": "https://it.wikipedia.org/wiki?curid=781545", "title": "Giubbe Rosse", "text": ""}
{"id": "781547", "revid": "339392", "url": "https://it.wikipedia.org/wiki?curid=781547", "title": "Reale Polizia a Cavallo Canadese", "text": ""}
{"id": "781550", "revid": "110157", "url": "https://it.wikipedia.org/wiki?curid=781550", "title": "Sannat (Gozo)", "text": "Sannat (in maltese Ta' Sannat, in italiano storico anche \"Casal Sannat\") \u00e8 un paese sull'isola di Gozo a Malta, con una popolazione di 1.899 abitanti (settembre 2019).\nSannat \u00e8 situata a sud dell'isola, ed \u00e8 conosciuta per via delle sue alte scogliere e per la presenza di dolmen megalitici."}
{"id": "781551", "revid": "4711", "url": "https://it.wikipedia.org/wiki?curid=781551", "title": "Capsula spaziale", "text": ""}
{"id": "781553", "revid": "287204", "url": "https://it.wikipedia.org/wiki?curid=781553", "title": "Nestor Kirchner", "text": ""}
{"id": "781554", "revid": "1652635", "url": "https://it.wikipedia.org/wiki?curid=781554", "title": "Lophophora williamsii", "text": "La Lophophora williamsii \u00e8 una pianta succulenta appartenente alla famiglia delle Cactaceae. La prima analisi metodica del peyote fu pubblicata, nel 1886, dal farmacologo tedesco Louis Lewin. Il suo principale principio attivo \u00e8 la mescalina, molecola psichedelica, cosa che lo rende usato tradizionalmente come enteogeno e come componente essenziale per alcuni riti religiosi o altre pratiche tra le quali meditazione, psiconautica, onironautica, terapia psichedelica. I nativi americani lo usavano anche come farmaco; fuori dall'uso tradizionale \u00e8 sovente utilizzato in ambito occidentale quale psichedelico ricreativo.\nEtimologia.\nIl nome scientifico Lophophora williamsii deriva dal greco: \"lophos\", ossia \"cresta\" e \"phoro\", ossia \"portatore\", per via dei peli presenti in ogni areola; la pianta \u00e8 anche conosciuta con il nome di peyote (dal nahuatl: peyotl ovvero \"pane degli dei\") o mescal.\nDescrizione.\nLa pianta presenta numerose infiorescenze globose di colore verde scuro tendente al grigio e 7-13 costolature, su cui crescono minute areole senza spine (o con deboli spine quando la pianta \u00e8 pi\u00f9 giovane).\nFra marzo e settembre si potr\u00e0 osservare la fioritura caratterizzata da petali di colore bianco o rosa, a cui seguir\u00e0 lo sviluppo del frutto claviforme contenente semi neri, ovoidi, del diametro di circa 1,5 millimetri.\nTali semi, ricchi di mescalina, venivano un tempo usati dai nativi americani come allucinogeno nei riti sciamanici. \u00c8 dotato di una grossa radice a fittone fortemente ramificata.\nDistribuzione e habitat.\nL'area d'origine della \"Lophophora williamsii\" \u00e8 il Messico, dove cresce spontaneamente nelle zone desertiche di Chihuahua, Durango e Quer\u00e9taro, ed alcuni territori nel Sud del Texas. Si trova principalmente ad altitudini comprese fra i 100 ed i 1500 metri, ma nel Deserto di Chihuahua lo si pu\u00f2 incontrare fino a 1900 . Cresce riparato fra le rocce od immediatamente a ridosso di grandi piante.\nColtivazione.\nLa pianta va coltivata in un luogo luminoso e arieggiato, con temperature anche molto basse in inverno (in inverno \u00e8 consigliato porre questa pianta in una serra temperata ad una temperatura di 6-10\u00a0\u00b0C). Nei mesi primaverili ed estivi va annaffiata moderatamente attendendo che la terra sia asciutta prima di annaffiare nuovamente, mentre a partire da ottobre il terreno \u00e8 da lasciare completamente a secco.\nUsi.\nIl peyote \u00e8 noto per gli effetti psicotropi che si verificano, in caso di assunzione, a causa della forte presenza di alcaloidi, in particolare della mescalina. Gli effetti allucinogeni possono essere anche accompagnati da cambiamenti fisici come tachicardia, bradipnea e nausea. In particolare, tali effetti sono causati dagli alcaloidi derivati dalla fenetilamina: dopamina, noradrenalina, adrenalina e serotonina, reagendo con tali composti, provocano le attivit\u00e0 legate al sistema nervoso. Nel 1982, uno studio relativo agli alcaloidi presenti in questa specie, ha portato a distinguerne ben 52.\nOltre alle sue propriet\u00e0 psicoattive, i nativi americani la usavano per comunicare col soprannaturale, oltre che per scopi terapeutici; per il trattamento di patologie come mal di denti, dolore da parto, febbre, dolori al petto, problemi di tipo dermatologico, reumatismi, diabete, raffreddore, cecit\u00e0. In America alcuni farmaci contenenti sostanze estratte dal peyote vengono chiamati \"Anhalonium\" e sono utilizzati e prescrivibili per il trattamento di asma, nevrosi, nevrastenia. \u00c8 anche estratta dalla pianta una molecola capace di attivit\u00e0 antibiotica, chiamata peyocactina.\nIl rituale.\nL'uso del peyote si svolge all'interno di un complesso di rituali, chiamato dagli occidentali peyotismo, che i nativi americani ritengono possa permettere la comunione con gli D\u00e8i e con gli antenati, dare forza, fornire una guida e guarire. La guarigione pu\u00f2 essere sia psichica che fisica. Il rituale in genere inizia la sera, e comprende la preghiera, l'ingestione del peyote, i \"canti del peyote\", i rituali dell'acqua, e la contemplazione; termina la mattina successiva con la colazione."}
{"id": "781564", "revid": "1318658", "url": "https://it.wikipedia.org/wiki?curid=781564", "title": "Xag\u0127ra", "text": "Xag\u0127ra (forma estesa in maltese \"Ix-Xag\u0127ra\", pronuncia \"Sci\u00e0ra\", in italiano storico anche \"Casal Caccia\") \u00e8 un paese dell'isola di Gozo, Malta, probabilmente il primo ad essere abitato.\nArcheologia.\nVi sorgono i templi megalitici di Gigantia (\"\u0120gantija\"), due dei sette dichiarati patrimonio dell'umanit\u00e0 dall'UNESCO, degni di nota per le loro strutture risalenti all'Et\u00e0 del rame e tuttora ben conservate: in uno di questi fu trovato il \"bassorilievo del serpente\", conservato ora nel museo archeologico di Victoria.\nMonumenti.\nLa Basilica della Nativit\u00e0 della Vergine Maria \u00e8 una chiesa cattolica monumentale barocca eretta nel XIX secolo in luogo di una precedente chiesa dedicata alla Nativit\u00e0 della Vergine Maria fin dal termine dell'assedio di Malta da parte delle navi turche (8 settembre) 1565). Dal 1967 ha il rango di basilica minore."}
{"id": "781565", "revid": "287204", "url": "https://it.wikipedia.org/wiki?curid=781565", "title": "Xaghra", "text": ""}
{"id": "781566", "revid": "834", "url": "https://it.wikipedia.org/wiki?curid=781566", "title": "Samo (Grecia)", "text": ""}
{"id": "781567", "revid": "101260", "url": "https://it.wikipedia.org/wiki?curid=781567", "title": "Civilt\u00e0 di Golasecca", "text": ""}
{"id": "781568", "revid": "295403", "url": "https://it.wikipedia.org/wiki?curid=781568", "title": "CONCACAF Champions League", "text": "La CONCACAF Champions League (in spagnolo \"CONCACAF Liga Campeones\"), nota in lingua italiana come \"Coppa dei Campioni CONCACAF\", \u00e8 la maggiore competizione calcistica per squadre di club del Nordamerica. Posta sotto l'egida della CONCACAF, \u00e8 l'equivalente della Champions League europea. La squadra vincitrice del torneo pu\u00f2 fregiarsi del titolo di \"Campe\u00f3n de Clubes de la CONCACAF\" (Campione dei Club della CONCACAF).\nDal 2005 la vincitrice della coppa si qualifica alla Coppa del mondo per club FIFA.\nIl campione in carica \u00e8 il . Trentasette delle cinquantasei edizioni disputate sino ad ora sono state vinte da compagini messicane, il che fa del Messico la nazione ampiamente pi\u00f9 decorata del continente.\nStoria.\nLa competizione, precedentemente denominata CONCACAF Champions' Cup, ha visto diverse volte modificarsi la propria formula di svolgimento. Nel corso della sua storia si \u00e8 spesso scelto di privilegiare l'equilibrio geografico fra le varie organizzazioni locali che formano la CONCACAF: NAFU per il Nord America, UNCAF per l'America centrale e CFU per i Caraibi. Infatti dalla prima edizione del 1962 al 1995 le due squadre finaliste venivano individuate tramite due percorsi differenti, uno per il centro-nord America e uno per i Caraibi.\nL'ultimo formato della Champions' Cup prevedeva la partecipazione di otto squadre: due messicane, due statunitensi, tre rappresentanti dell'America Centrale (la vincitrice, la finalista e la terza classificata della Copa Interclubes UNCAF) e una rappresentante degli stati caraibici (la vincitrice del Campionato per club CFU). Le compagini si affrontavano in quarti di finale, semifinali e finale, turni disputati con sfide di andata e ritorno.\nA partire dall'edizione 2005 la vincitrice si qualifica alla Coppa del mondo per club FIFA.\nA partire dalla stagione 2008-2009 sono stati introdotti diversi cambiamenti: la competizione non si \u00e8 svolta pi\u00f9 nell'anno solare, ma da agosto a maggio dell'anno successivo, sull'esempio del torneo dell'UEFA la denominazione \u00e8 stata modificata in CONCACAF Champions League, allargando il numero delle partecipanti a 24 e introducendo al tempo stesso una prima fase a gironi.\nNel 2017 la CONCACAF ha optato per una parziale marcia indietro: visto lo scarso interesse del pubblico e la mancanza di equilibrio in molti incontri della fase a gironi, dal 2018 la Champions League \u00e8 tornata a disputarsi lungo l'arco dell'anno solare ed \u00e8 stata ridotta a 16 squadre, che si affrontano in incontri di andata e ritorno ad eliminazione diretta. Per non ridurre i club partecipanti alle competizioni internazionali, \u00e8 stato contestualmente creato un nuovo torneo, la CONCACAF League.\nFormula del torneo.\nLa nuova formula del torneo ha esordito nell'edizione 2018. Partecipano 16 squadre, sorteggiate in un tabellone di tipo tennistico; ciascun turno (ottavi di finale, quarti, semifinali e finale) si svolge con incontri di andata e ritorno ad eliminazione diretta. In caso di parit\u00e0 nel risultato aggregato, il passaggio del turno \u00e8 deciso applicando la regola dei gol fuori casa, la quale per\u00f2 non vale ai tempi supplementari.\nA partire dall'edizione 2020 i posti disponibili sono cos\u00ec ripartiti: quattro squadre dal Messico, quattro dagli Stati Uniti, una dal Canada, la vincitrice del Campionato per club CFU e sei squadre dalla CONCACAF League. Ad ogni modo deve essere presente nel paese almeno uno stadio che rispetti i parametri della confederazione, altrimenti i posti vengono redistribuiti ad altri paesi della stessa area geografica."}
{"id": "781569", "revid": "228587", "url": "https://it.wikipedia.org/wiki?curid=781569", "title": "Hackensack", "text": ""}
{"id": "781570", "revid": "46291", "url": "https://it.wikipedia.org/wiki?curid=781570", "title": "Robinia", "text": "Robinia \u00e8 un genere di piante appartenenti alla famiglia delle Fabacee (o Leguminose) originarie del Nord America e del Gilgit-Baltistan.\nTassonomia.\nIl genere \"Robinia\" comprende le seguenti specie:\nRobinie famose.\nSulla piazza Ren\u00e9-Viviani, quai de Montebello, si trova una robinia censita come il pi\u00f9 vecchio albero di Parigi."}
{"id": "781571", "revid": "287204", "url": "https://it.wikipedia.org/wiki?curid=781571", "title": "Nicola Gualtieri", "text": ""}
{"id": "781575", "revid": "4711", "url": "https://it.wikipedia.org/wiki?curid=781575", "title": "Guerra ispanico-americana", "text": ""}
{"id": "781576", "revid": "4711", "url": "https://it.wikipedia.org/wiki?curid=781576", "title": "Pianeti extrasolari", "text": ""}
{"id": "781579", "revid": "4711", "url": "https://it.wikipedia.org/wiki?curid=781579", "title": "Guerra arabo-israeliana (1948)", "text": ""}
{"id": "781580", "revid": "320578", "url": "https://it.wikipedia.org/wiki?curid=781580", "title": "Cascioni", "text": ""}
{"id": "781582", "revid": "4711", "url": "https://it.wikipedia.org/wiki?curid=781582", "title": "Beatrice d'Olanda", "text": ""}
{"id": "781595", "revid": "767487", "url": "https://it.wikipedia.org/wiki?curid=781595", "title": "Infectious Grooves", "text": "Gli Infectious Grooves sono un supergruppo e side project funk metal statunitense, fondato da Mike Muir dei Suicidal Tendencies nel 1990. Con lui, al principio, c'erano il chitarrista Adam Siegel degli Excel, Robert Trujillo (ora nei Metallica) al basso, il batterista Stephen Perkins dei Jane's Addiction e Dave Kushner dei Wasted Youth alla chitarra ritmica.\nStile.\nSu un impianto musicale prettamente funk rock, gli Infectious Grooves inseriscono parti umoristiche e persino comiche e caricaturali di stereotipi sociali del tempo. Tra i brani dell'album si trovano spesso siparietti, con protagonista un rettile antropomorfo di nome Sarsippius Sulemenagic Jackson III. Una sua versione animata comparve, ad un certo punto, nei loro concerti, in veste teatrale e di mascotte.\nCarriera.\nIl gruppo nacque principalmente come strumento di Muir per sperimentare e suonare cose per divertimento, mentre sviluppava la carriera coi Suicidal Tendencies. La prima pubblicazione di materiale a loro nome avviene con l'album \"The Plague That Makes Your Booty Move...It's the Infectious Grooves,\" del 1991. In seguito il gruppo propose altro materiale e si esib\u00ec come spalla degli stessi Suicidal Tendencies in tour. Dopo la realizzazione del loro quarto album, nel 2000, il gruppo rimase inattivo fino al 2007, quando riprese l'attivit\u00e0 dal vivo che continua fino al giorno d'oggi.\nNote.\nLa band appare nel film Il mio amico scongelato del 1992, mentre suona ad una festa per la maggiore et\u00e0."}
{"id": "781599", "revid": "287204", "url": "https://it.wikipedia.org/wiki?curid=781599", "title": "Lingua Inglese", "text": ""}
{"id": "781603", "revid": "125491828", "url": "https://it.wikipedia.org/wiki?curid=781603", "title": "Dafne (sobborgo di Antiochia)", "text": "Dafne (in greco \"D\u00e1phne\") \u00e8 un antico villaggio sirio nell'Asia minore (oggi nell'Hatay, in Turchia): sorgeva sul fiume Oronte, a sud della citt\u00e0 di Antiochia, della quale era un sobborgo.\nStoria.\nEra uno dei soggiorni favoriti dei seleucidi e si guadagn\u00f2 la fama di luogo di dissolutezza. Trasse il nome da un boschetto di allori situato nelle sue vicinanze, dove annualmente si celebravano le feste in onore di Apollo \"Dafnio\".\nNel 272, durante la campagna dell'imperatore romano Aureliano per la riconquista del Regno di Palmira, il generale palmireno Zabdas, che aveva dovuto abbandonare Antiochia nottetempo dopo la sconfitta nella battaglia di Immae assieme alla regina Zenobia, lasci\u00f2 un contingente di arcieri sulla collina, in modo da rallentare l'inseguimento dell'esercito di Aureliano. L'imperatore ordin\u00f2 alla fanteria di salire la collina disposta a testudo, cosicch\u00e9, una volta giunti senza danni in cima all'altura, poterono sbarazzarsi degli arcieri.\nCostanzo Gallo (351 - 354), per sradicare il culto pagano, vi fece traslare le reliquie di san Babila e vi fece erigere una basilica a lui dedicata, che venne poi chiusa dall'imperatore Giuliano; il Comes Orientis Giuliano (zio materno dell'imperatore), fece restaurare il tempio di Apollo."}
{"id": "781611", "revid": "339392", "url": "https://it.wikipedia.org/wiki?curid=781611", "title": "Dichiarazione d'Indipendenza", "text": ""}
{"id": "781612", "revid": "6471398", "url": "https://it.wikipedia.org/wiki?curid=781612", "title": "Metodo di Cramer", "text": ""}
{"id": "781615", "revid": "47767", "url": "https://it.wikipedia.org/wiki?curid=781615", "title": "Alberto V d'Asburgo", "text": ""}
{"id": "781618", "revid": "203575", "url": "https://it.wikipedia.org/wiki?curid=781618", "title": "Trofeo Jules Rimet", "text": ""}
{"id": "781620", "revid": "486946", "url": "https://it.wikipedia.org/wiki?curid=781620", "title": "Principessa Anna d'Inghilterra", "text": ""}
{"id": "781622", "revid": "1776051", "url": "https://it.wikipedia.org/wiki?curid=781622", "title": "Family Values Tour", "text": "Il Family Values Tour \u00e8 un festival creato dalla band Korn nel 1998 con l'intento di creare un evento hard rock, metal e rap annuale.\nNegli anni successivi, con l'eccezione del 2000 quando il festival non si svolse per competizione tra le band, fu organizzato dai Limp Bizkit (1999) e congiuntamente dagli Stone Temple Pilots e Staind.\nIl tour risorse nel 2006 per mano degli stessi Korn, che di quell'edizione pubblicarono anche un CD/DVD."}
{"id": "781628", "revid": "118315731", "url": "https://it.wikipedia.org/wiki?curid=781628", "title": "Rivoluzione copernicana", "text": "Col termine rivoluzione copernicana si intende la svolta nella concezione dell'Universo propugnata da Niccol\u00f2 Copernico, autore della moderna teoria eliocentrica del sistema solare. Questa teoria pone il Sole al centro del sistema di orbite dei pianeti e si contrappone a quella geocentrica, che prevedeva invece la Terra al centro del sistema solare. \nMetaforicamente si chiama oggi \"rivoluzione copernicana\" ogni ribaltamento di sistemi concettuali sino ad allora universalmente accettati.\nLa pubblicazione della teoria di Copernico.\nLa teoria di Copernico, che riprendeva quella greca di Aristarco da Samo, fu pubblicata nel libro \"De revolutionibus orbium coelestium\" (\"Delle rivoluzioni dei mondi celesti\") nel 1543, l'anno della sua morte. Il libro \u00e8 il punto di partenza di una conversione dottrinale dal sistema geocentrico a quello eliocentrico e contiene gli elementi pi\u00f9 salienti della teoria astronomica dei nostri tempi, compresa una corretta definizione dell'ordine dei pianeti, della rotazione quotidiana della Terra intorno al proprio asse, della precessione degli equinozi.\nLa rivoluzione copernicana di Kant.\nKant riprese il concetto di \"rivoluzione copernicana\" per designare quel ribaltamento della prospettiva filosofica da lui stesso operato. Contrariamente al senso comune infatti, secondo cui l'uomo doveva adattare i propri schemi mentali agli oggetti da conoscere, Kant si propose di dimostrare che il nostro intelletto gioca un ruolo fortemente attivo nel metodo conoscitivo; le proposizioni scientifiche in grado di ampliare il nostro sapere sul mondo, cio\u00e8, non si limitano a recepire passivamente dei dati, ma sono di natura critica e deduttiva. Sono i nostri schemi mentali che determinano il modo in cui un oggetto viene percepito;\nCome Copernico aveva messo il Sole, e non la Terra, al centro dell'universo, cos\u00ec Kant intendeva ora collocare il soggetto umano al centro del processo conoscitivo. Prima della rivoluzione era l'uomo (soggetto) a doversi adattare alla natura (oggetto), adesso col ribaltamento dei ruoli sar\u00e0 la natura a doversi adattare all'uomo. Questa nuova concezione fu tra l'altro determinante per la nascita della corrente idealista tedesca che da Kant prese le mosse."}
{"id": "781629", "revid": "287204", "url": "https://it.wikipedia.org/wiki?curid=781629", "title": "Sinistra radicale (disambigua)", "text": ""}
{"id": "781632", "revid": "1543377", "url": "https://it.wikipedia.org/wiki?curid=781632", "title": "Rudy Van Gelder", "text": "Biografia.\nVan Gelder, una figura leggendaria nel campo delle registrazioni jazz, era un ottico e cominci\u00f2 da dilettante registrando i suoi amici nel salotto della casa dei genitori a Hackensack (New Jersey) (NJ). Fu uno dei suoi amici, il sax baritono Gil Melle, a presentarlo ad Alfred Lion, il produttore della Blue Note Records, circa nel 1952. Fu l'inizio di una sfolgorante carriera, che associ\u00f2 il nome di Van Gelder principalmente all'etichetta Blue Note, anche se Van Gelder lavor\u00f2 con le principali etichette jazz newyorkesi degli anni cinquanta, tra cui la Prestige e la Savoy.\nNell'estate del 1959 Van Gelder, che aveva continuato fino ad allora a lavorare dal salotto della casa dei genitori, spost\u00f2 lo studio in un ambiente pi\u00f9 spazioso a Englewood Cliffs, pochi chilometri a Sud Est del luogo originale (si dice spesso che questo fosse stato costruito allo scopo, ma era in realt\u00e0 stato costruito per diventare l'abitazione dei genitori di Van Gelder).\nVan Gelder registr\u00f2 la maggior parte dei grandi del jazz della seconda met\u00e0 del XX secolo, tra cui Miles Davis, Thelonious Monk, Wayne Shorter, John Coltrane e moltissimi altri, contribuendo a immortalare dischi che hanno fatto storia. A met\u00e0 degli anni 50, Monk compose un pezzo, intitolato \"Hackensack\" dedicato proprio a Van Gelder e al suo studio. A Hackensack Sonny Rollins registr\u00f2 \"Saxophone Colossus\" e il quintetto di Miles Davis effettu\u00f2 le sessioni della serie \"Cookin' with the Miles Davis Quintet\". Nello studio di Englewood Cliffs, nel 1964, John Coltrane registr\u00f2 il leggendario \"A Love Supreme\" per la Impulse! Records. In quegli anni anche la Verve Records inizi\u00f2 ad avvalersi di Van Gelder, cos\u00ec come altre etichette, tra cui la CTI Records (un'etichetta specializzata in smooth jazz), che registr\u00f2 a Englewood Cliffs molti album di successo.\nLe registrazioni di Van Gelder sono ammirate per il calore e la presenza dei suoni, anche se alcuni critici osservano che il suono del pianoforte nelle registrazioni pi\u00f9 vecchie pu\u00f2 apparire esile e remoto.\nGli ultimi anni lo hanno visto impegnato nella rimasterizzazione digitale a 24 bit del catalogo Blue Note per l'ultima serie di riedizioni, vivendo e lavorando a Englewood Cliffs."}
{"id": "781635", "revid": "110157", "url": "https://it.wikipedia.org/wiki?curid=781635", "title": "Provincia del T\u00f4v", "text": "La provincia del T\u00f4v (in mongolo \u0422\u04e9\u0432 \u0430\u0439\u043c\u0430\u0433, \"provincia centrale\") \u00e8 una provincia (\"aimag\") della Mongolia centro-settentrionale. Ulan Bator, la capitale della Mongolia, \u00e8 situata proprio al centro della provincia, ma ha un'amministrazione municipale indipendente. Il capoluogo \u00e8 invece Zuunmod che contava 16.227 abitanti al censimento del 2000 e si trova a soli 50\u00a0km a sud dalla capitale.\nGeografia fisica.\nLa provincia comprende la parte occidentale dei monti H\u0117ntij, con vette tra i 1.800 ed i 2.800 metri, e digrada poi nelle steppe di sud-ovest. Il corso d'acqua pi\u00f9 importante \u00e8 il fiume Tuul, che attraversa anche Ulaanbaatar. La provincia confina a nord con la provincia di S\u0117l\u0117ng\u0117, ad est con quella del H\u0117ntij, a sud con quelle del Gov\u2019-S\u00f9mb\u0117r e del Dundgov\u2019 e ad ovest con quelle del \u00d4v\u00f4rhangaj e di Bulgan.\nEconomia.\nC'\u00e8 una produzione mineraria di carbone e lignite. La popolazione, dedita prevalentemente all'allevamento, sta progressivamente migrando verso la vicina capitale Ulan Bator.\nParchi nazionali.\nIl Parco Nazionale Gorhi-T\u0117r\u0117l\u017e (\u0413\u043e\u0440\u0445\u0438-\u0422\u044d\u0440\u044d\u043b\u0436, Gorkhi-Terelj secondo la traslitterazione anglosassone), istituito nel 1993, copre parte dei monti H\u0117ntij. \u00c8 conosciuto per le sue formazioni rocciose, tra cui una roccia simile a una gigantesca tartaruga. Il paesaggio \u00e8 di tipo alpino, con foreste di larici e pini e vere e proprie distese di stelle alpine, il fiore nazionale della Mongolia.\nNel Parco Nazionale di Hustajn Nuruu, circa 120\u00a0km a sud-ovest di Ulan Bator, \u00e8 stato reitrodotto l'originario cavallo selvatico della Mongolia: il \"Takhi\" o cavallo di Przewalski. Il progetto, iniziato nel 1993 ha avuto successo ed \u00e8 diventato un'attrazione sia per scienziati che per turisti.\nLa riserva naturale di Gun-Galuut \u00e8 un'area protetta, fondata nel 2003 per conservare nel loro habitat alcune specie minacciate, inserite nelle liste dell'IUCN, tra cui: la gru siberiana, la gru dal collo bianco, la gru monaca, l\"'anser cygnoides\" e l'argali.\nPoich\u00e9 \u00e8 considerata sacra, la montagna Bogd Khan Uul, a sud di Ulan Bator, \u00e8 un'area protetta fin dal 1778. Durante il socialismo fu decretata parco nazionale e questo imped\u00ec l'espandersi della capitale in quella direzione. Sul versante sud del monte, sempre all'interno dell'area protetta e a soli 5\u00a0km da Zuunmod si trova il monastero buddista di Manzu\u0161ri Hijd, conosciuto anche come \"Manzshir Khiid\" (\u041c\u0430\u043d\u0437\u0443\u0448\u0440\u0438 \u0425\u0438\u0439\u0434), fondato nel 1773 e recentemente restaurato dopo essere stato distrutto nel 1937.\nSuddivisione amministrativa.\nLa provincia del T\u00f4v \u00e8 suddivisa nei seguenti distretti (\"sum\"):"}
{"id": "781636", "revid": "339392", "url": "https://it.wikipedia.org/wiki?curid=781636", "title": "Valle d'istria", "text": ""}
{"id": "781640", "revid": "33751", "url": "https://it.wikipedia.org/wiki?curid=781640", "title": "Hurghada", "text": "Hurghada ( o Ghurdaqah) \u00e8 una citt\u00e0 dell'Egitto, rinomata meta turistica nel Mar Rosso. \u00c8 il capoluogo del Governatorato del Mar Rosso.\nLa citt\u00e0.\nHurghada si allunga per circa 40 km lungo la costa, non inoltrandosi mai eccessivamente all'interno del deserto.\nLa localit\u00e0 \u00e8 una meta tipica dei pacchetti vacanze \"all-inclusive\" offerti dalle agenzie viaggi europee, in particolare russe, ceche, italiane e tedesche, ma fino a pochi anni addietro era ancora un semplice villaggio di pescatori. Oggi invece ha oltre 100.000 abitanti ed \u00e8 divisa in tre localit\u00e0 principali: \"Downtown\" (\"El Dahar\") \u00e8 la parte pi\u00f9 vecchia, \"Sekalla\" pi\u00f9 moderna e \"El Korra Road\" l'ultima realizzata nel tempo. Sakkala consta di alcuni hotel di categoria intermedia, a Dahar vi sono il bazar, l'ufficio postale e la stazione dei bus.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Hurghada (Cod. IATA: HRG, Cod. ICAO: HEGN). I voli provengono da tutta l'Europa, generalmente con voli \"charter\", e dal Cairo con voli di linea \"EgyptAir\".\nSport.\nHurghada \u00e8 divenuta un centro internazionale per gli sport acquatici come il windsurfing, la vela, la pesca d'altura, il nuoto e, soprattutto, per lo snorkeling e la subacquea. Il fondale marino lussureggiante \u00e8 uno dei pi\u00f9 belli al mondo, ben conosciuto tra i subacquei, ideale per l'attivit\u00e0 grazie alle temperature miti dell'acqua e alla sua limpidezza.\nStoria.\nL'attuale citt\u00e0 \u00e8 sorta non distante dall'antico porto di Myos Hormos, importante centro di scambio in epoca tolemaica.\nFino agli anni ottanta era un villaggio di pescatori. Dal punto di vista turistico, era conosciuta fin dai primi anni settanta da alcuni viaggiatori e subacquei che desideravano immergersi nelle acque del Mar Rosso. Dopo pochi anni, in seguito all'impulso turistico ed economico avviato dal presidente Sadat e con l'apporto di investitori statunitensi, europei e arabi, ha conosciuto un progressivo sviluppo turistico. Progressivamente il villaggio di pescatori e la zona circostante si sono notevolmente trasformati a seguito della costruzione di numerosi hotel, strutture e villaggi turistici.\nIl 2 febbraio 2006 avvenne nel Mar Rosso, a circa 70\u00a0km da Hurghada, uno dei peggiori disastri marittimi della storia: la nave \"Al Salam Boccaccio 98\" con a bordo 1.272 passeggeri e 104 membri dell'equipaggio affond\u00f2 in seguito ad un incendio durante la navigazione tra Arabia Saudita ed Egitto. Tra morti e dispersi si contrarono circa 1.000 persone.\nDintorni.\nNelle vicinanze di Hurghada sono presenti alcune localit\u00e0 turistiche attrezzate quali:"}
{"id": "781645", "revid": "4711", "url": "https://it.wikipedia.org/wiki?curid=781645", "title": "20.000 leghe sotto i mari", "text": ""}
{"id": "781655", "revid": "1305772", "url": "https://it.wikipedia.org/wiki?curid=781655", "title": "Provincia di Darhan-Uul", "text": " \nLa provincia di Darhan-Uul (in mongolo \u0414\u0430\u0440\u0445\u0430\u043d-\u0423\u0443\u043b \u0410\u0439\u043c\u0430\u0433) \u00e8 una provincia (\"aimag\") della Mongolia settentrionale.\n\u00c8 stata costituita nel 1994. Fino a questa data il suo territorio era parte della provincia di S\u0117l\u0117ng\u0117 della quale oggi costituisce una \"enclave\".\nLa citt\u00e0 di Darhan, suo capoluogo e terza citt\u00e0 della Mongolia, \u00e8 un importante nodo ferroviario (sulla linea Ulan-Ud\u0117-Pechino) a 200\u00a0km a nord della capitale Ulan Bator.\nSuddivisione amministrativa.\nLa provincia di Darhan-Uul \u00e8 suddivisa nei seguenti distretti (\"sum\"):"}
{"id": "781658", "revid": "33689", "url": "https://it.wikipedia.org/wiki?curid=781658", "title": "Provincia del Gov'-S\u00f9mb\u0117r", "text": "La provincia del Gov'-S\u00f9mb\u0117r o di Gov's\u00f9mb\u0117r (in mongolo \u0413\u043e\u0432\u044c\u0441\u04af\u043c\u0431\u044d\u0440 \u0430\u0439\u043c\u0430\u0433) \u00e8 una provincia (\"aimag\") della Mongolia centrale. Il capoluogo \u00e8 \u010cojr.\n\u00c8 stata costituita nel 1994. Fino a questa data il suo territorio era parte della provincia di Dornogov\u2019 con la quale ora confina a sud-est, mentre a sud ovest e ad ovest confina con la provincia del Dundgov\u2019, a nord con quella del T\u00f4v e ad est con la provincia del H\u0117ntij.\nSuddivisione amministrativa.\nLa provincia del Gov'-S\u00f9mb\u0117r \u00e8 suddivisa nei seguenti distretti (\"sum\"):\n(*) Popolazione del centro amministrativo del \"sum\".\n(**) Il centro amministrativo \u00e8 il capoluogo della provincia: \u010cojr\u2019."}
{"id": "781669", "revid": "125707977", "url": "https://it.wikipedia.org/wiki?curid=781669", "title": "Era (divinit\u00e0)", "text": "Era (), o Hera ( ), era una dea della religione dell'antica Grecia, figlia di Crono e Rea.\nNella religione dell'antica Grecia Era era una delle divinit\u00e0 pi\u00f9 importanti, dea del matrimonio, della fedelt\u00e0 coniugale e del parto, \u00e8 considerata la sovrana dell'Olimpo ed i suoi simboli sono la vacca ed il pavone.\nZeus, il coniuge di Era, anche se aveva una moglie non resisteva alle tentazioni di varie mortali, ninfe o altre dee, quindi ebbe molti figli non da sua moglie, il che rendeva Era gelosa e spesso si vendicava trasformando le varie amanti di suo marito in altri corpi, animali, piante o oggetti.\nNella religione romana la sua figura corrisponde a quella di Giunone.\nGenealogia.\nSorella di Demetra, Estia, Ade, Poseidone e Zeus, e moglie dell'ultimo, divenne madre di Ebe, Ares ed Ilizia.\nEbbe anche Efesto.\nAlcuni autori latini le attribuiscono anche Tifone e le Cariti che invece, secondo altri autori, avevano altre madri.\nReligioni dell'antica Grecia.\nAppena nata, da bambina, fu brutalmente ingoiata dal padre insieme ai fratelli ma grazie ad uno stratagemma di Zeus e Poseidone, anche lui salvato dalla madre nascondendolo in un branco di cavalli, il padre rigurgit\u00f2 i figli. Fu allevata nella casa di Oceano e Teti e poi nel giardino delle Esperidi (oppure secondo altre fonti, sulla cima del monte Ida) spos\u00f2 Zeus.\nLa sua continua lotta contro i tradimenti del consorte diede origine al tema ricorrente della \"Gelosia di Era\" che rappresenta lo spunto per quasi tutte le leggende e gli aneddoti relativi al suo culto.\nEra veniva ritratta come una figura maestosa e solenne, spesso seduta sul trono mentre porta come corona il \"polos\", il tipico copricapo di forma cilindrica indossato dalle dee madri pi\u00f9 importanti di numerose culture antiche. In mano stringeva una melagrana, simbolo di fertilit\u00e0 e di morte usato anche per evocare, grazie alla somiglianza della sua forma, il papavero da oppio. Omero d\u00e9fin\u00ec la dea boopide ovvero dagli occhi bovini per l'intensit\u00e0 del suo regale sguardo.\nEra, molto gelosa dei tradimenti del marito, odiava soprattutto Eracle, suo figliastro in quanto Eracle era il preferito di Zeus. La natura umana dell'eroe port\u00f2 Era ad odiare tutto il genere umano: conosciuta come la pi\u00f9 vendicativa fra gli d\u00e8i, spesso usava gli uomini come autori del suo volere distruttivo. Era sceglieva i suoi guerrieri spedendo loro delle piume di pavone, animale a lei sacro.\nI templi di Era, costruiti in due dei luoghi in cui il suo culto fu particolarmente sentito, l'isola di Samo e l'Argolide, risalgono all'VIII secolo a.C. e furono i primissimi esempi di tempio greco monumentale della storia (si tratta rispettivamente dell'Heraion di Samo e dell'Heraion di Argo).\nEtimologia del nome.\nIl nome \"Era\" potrebbe avere numerose diverse etimologie contrastanti l'una con l'altra. Una prima possibilit\u00e0 \u00e8 di metterlo in relazione con \"\"hora\" (stagione), e di interpretarlo come \"pronta per il matrimonio\". Alcuni studiosi ritengono che possa significare \"padrona\" intendendolo come un derivato femminile della parola \"heros\" (signore). C'\u00e8 chi propone che significhi \"giovane vacca\" o \"giovenca\"\", in conformit\u00e0 con il comune epiteto a lei riferito di \u03b2\u03bf\u1ff6\u03c0\u03b9\u03c2 (\"bo\u00f2pis\", \"dall'occhio bovino\"). La voce \"\"E-Ra\" \u00e8 comunque gi\u00e0 presente nelle pi\u00f9 antiche tavolette micenee. Tutto questo indica per\u00f2 che, a differenza di quanto accade per altri d\u00e8i greci come Zeus e Poseidone, l'origine del nome di Hera non pu\u00f2 essere ascritta con sicurezza n\u00e9 alla lingua greca n\u00e9 in genere ad una lingua indoeuropea. Alcuni aspetti del suo culto sembrano suggerire che Hera sia in realt\u00e0 una figura sopravvissuta, con alcuni adattamenti, da antichi culti minoici e pelasgici e si rifaccia ad una \"grande dea madre\"\" adorata in quelle culture.\nL'importanza di Hera fin dall'et\u00e0 arcaica \u00e8 testimoniata dai grandi edifici di culto che vennero realizzati in suo onore.\nIl culto di Era.\nIl culto di Era, adorata come \"Era di Argo\" (\"Hera Argeia\"), fu particolarmente vivo nel suo santuario che si trovava tra le citt\u00e0-stato micenee di Argo e Micene, dove si tenevano le celebrazioni in suo onore chiamate Heraia. L'altro principale centro dedicato al suo culto si trovava nell'isola di Samo. Templi dedicati ad Era sorgevano anche ad Olimpia, Corinto, Tirinto, Perachora e sulla sacra isola di Delo. Nella Magna Grecia, a Paestum, quello che per lungo tempo fu creduto essere il tempio di Poseidone, negli anni cinquanta si \u00e8 scoperto che in realt\u00e0 era un secondo tempio dedicato ad Era. Inoltre vi era un tempio dedicato alla dea anche a Capo Colonna, il tempio di Hera Lacinia\nNella cultura greca classica, gli altari venivano costruiti a cielo aperto. Era potrebbe essere stata la prima divinit\u00e0 a cui fu dedicato un tempio dotato di un tetto chiuso, che fu eretto circa nell'800 a.C. a Samo, e fu successivamente sostituito dall'Heraion, uno dei templi greci pi\u00f9 grandi in assoluto. I santuari pi\u00f9 antichi, per i quali vi sono meno certezze circa la divinit\u00e0 a cui erano dedicati, erano realizzati secondo un modello Miceneo chiamato \"\"casa-santuario\". Gli scavi archeologici di Samo hanno portato alla luce offerte votive, molte delle quali risalenti all'VIII e VII secolo a.C., che rivelano come Era non fosse considerata soltanto una dea greca locale di ambiente egeo: attualmente il museo raccoglie statuette che rappresentano d\u00e8i, supplici e offerte votive di altro tipo provenienti dall'Armenia, da Babilonia, dalla Persia, dall'Assiria e dall'Egitto, a testimonianza dell'alta considerazione di cui godeva questo santuario e del grande flusso di pellegrini che attirava.\nSull'isola Eubea ogni sessant'anni si celebravano le Grandi Dedalee, dei riti dedicati ad Era.\nNelle raffigurazioni ellenistiche il carro di Era era trainato da pavoni, una specie di uccello che in Grecia \u00e8 rimasta sconosciuta fino alle conquiste di Alessandro: Aristotele, l'istitutore di Alessandro si riferiva a quest'animale come all'\"uccello persiano\"\". Il motivo artistico del pavone fu riportato molto pi\u00f9 tardi in voga dall'iconografia rinascimentale, che fondeva tra loro le figure di Era e Giunone. In epoca arcaica, un periodo durante il quale ad ogni dea dell'area egea era associato il \"suo\" uccello, veniva associato ad Era anche il cuculo che appare in alcuni frammenti che raccontano la leggenda dei primi corteggiamenti alla vergine Era da parte di Zeus.\nNei tempi pi\u00f9 antichi la sua associazione pi\u00f9 importante era quella con il bestiame, come dea degli armenti, venerata specialmente nell'isola Eubea detta \"\"ricca di mandrie\". Il suo epiteto pi\u00f9 comune nei poemi omerici, \"boopis\", viene sempre tradotto \"dall'occhio bovino\" dal momento che, come i Greci dell'et\u00e0 classica, la nostra cultura rifiuta la pi\u00f9 naturale traduzione \"dal volto di vacca\" o \"dall'aspetto di vacca\"\": un'Era dalla testa bovina come il Minotauro verrebbe percepita come un oscuro e spaventoso demone. Tuttavia sull'isola di Cipro sono stati trovati dei teschi di toro adattati ad essere usati come maschera, il che suggerisce un probabile antico culto dedicato a divinit\u00e0 con un simile aspetto.\nAltri suoi tipici epiteti furono:\nLa melagrana, antico simbolo dell'arcaica Grande Dea Madre, continu\u00f2 ad essere usato come simbolo di Era: molte delle melagrane e dei papaveri da oppio votivi trovati negli scavi di Samo sono realizzate in avorio, materiale che resiste all'usura del tempo meglio del legno, con il quale dovevano essere invece comunemente realizzati. Al pari delle altre dee, Era veniva ritratta mentre indossava un diadema e con un velo sul capo.\nEra nell\"'Iliade\".\nSi dice che Era, durante la guerra di Troia, fosse schierata dalla parte dei greci, a causa del suo odio per Paride e per Afrodite.\n\"\u00ab...Dice accigliato Zeus:\"\n\"-Atena ed Era parteggiano per Menelao, s\u00ec: ma si limitano a guardare e a sorridergli.\"\n\"Tu invece, Afrodite, sei scesa a salvare Paride che, pure, era stato sconfitto e meritava quindi la morte\". Sono stanco di questa guerra.\n\"Finiamola\". Concediamo Elena a Menelao, e sia finita. \"Subito Era ribatt\u00e9:\"-No!Non voglio che ci sia pace, fino a quando Troia non sar\u00e0 distrutta!\n\"-Ma che ti hanno fatto di male, Priamo e i suoi figli, che tu li voglia vedere distrutti?\" Bada, Era, se vuoi che Troia perisca, un giorno sar\u00f2 io che vorr\u00f2 vedere annientata una citt\u00e0 che t'\u00e8 cara!\n\"-E sia!\" Se vuoi\"-afferma l'inesorabile Dea-\"distruggi pure Atene o Sparta o Argo mie dilette citt\u00e0\": non mi opporr\u00f2 al tuo volere! Ma tu non opporti al mio [volere]!...\u00bb\"\nEra e i figli.\nEra era la patrona del matrimonio propriamente detto e rappresenta l'archetipo simbolico dell'unione di uomo e donna nel talamo nuziale, tuttavia non \u00e8 certo famosa per le sue qualit\u00e0 di madre. I figli legittimi nati dalla sua unione con Zeus sono Ares (il dio della guerra), Ebe (la dea della giovinezza), Eris (la dea della discordia), Efesto (dio del fuoco e dei metalli) ed Ilizia (protettrice delle nascite). Alcuni autori ancora aggiungono a questa lista i Cureti e anche le tre Cariti. Era, resa gelosa dal fatto che Zeus era diventato padre di Atena senza di lei (infatti l'aveva avuta da Metide), per ripicca decise di mettere al mondo Efesto senza la collaborazione del marito. Entrambi per\u00f2 rimasero disgustati al vedere la bruttezza di Efesto e lo scagliarono gi\u00f9 dall'Olimpo. Una leggenda alternativa dice che Era mise al mondo da sola tutti i figli che tradizionalmente sono attribuiti a lei e Zeus, e che lo fece semplicemente battendo il suolo con la mano, un gesto di grande solennit\u00e0 nella cultura greca antica.\nEfesto si vendic\u00f2 del rifiuto subito dalla madre costruendole un trono magico che, una volta che ella vi si sedette, non le permise pi\u00f9 di alzarsi. Gli altri d\u00e8i pregarono pi\u00f9 volte Efesto di tornare sull'Olimpo e liberarla, ma egli rifiut\u00f2 ripetutamente. Allora Dioniso lo fece ubriacare e lo riport\u00f2 sull'Olimpo incosciente, trasportandolo con un mulo. Efesto accett\u00f2 di liberare Era, ma solo dopo che gli fu concessa in moglie Afrodite.\nEra, la nemica di Eracle.\nEra era la matrigna dell'eroe Eracle, nonch\u00e9 la sua principale nemica. Il nome di Eracle significa letteralmente \"gloria di Era\", e il motivo di ci\u00f2 ha avuto varie spiegazioni, sin dall'antichit\u00e0: forse perch\u00e9 fu a motivo delle persecuzioni di Era che Eracle dovette compiere le sue imprese ed ottenere la gloria, o forse perch\u00e9 fu allattato dalla dea, che pu\u00f2 dunque vantarsi di avere allattato un eroe cos\u00ec forte. C'\u00e8 anche un'altra spiegazione: dopo che Era fece impazzire Eracle, che fuori di s\u00e9 uccise i propri figli, l'eroe si rec\u00f2 all'oracolo di Delfi, dove la sacerdotessa d'Apollo gli ingiunse di andare a Tirinto dal cugino Euristeo, dove avrebbe dovuto servirlo e compiere tutte le imprese che lui gli avrebbe imposto, e ci\u00f2 l'avrebbe dovuto fare per la gloria di Era, e da allora in poi si sarebbe chiamato \"Eracle\", cio\u00e8 \"gloria di Era\". \nQuando Alcmena era incinta di Eracle, Era tent\u00f2 di impedirne la nascita facendo annodare le gambe della puerpera. Fu salvata dalla sua serva Galantide che disse alla dea che il parto era gi\u00e0 avvenuto, facendola desistere. Scoperto l'inganno, Era trasform\u00f2 Galantide in una donnola per punizione. Quando Eracle era ancora un bambino, Era mand\u00f2 due serpenti ad ucciderlo mentre dormiva nella sua culla. Eracle per\u00f2 strangol\u00f2 i due serpenti afferrandoli uno per mano, e la sua nutrice lo trov\u00f2 che si divertiva con i loro corpi come fossero giocattoli. Quest'aneddoto \u00e8 costruito attorno alla figura dell'eroe che stringe un serpente per mano, esattamente come la famosa dea che teneva in mano i serpenti dell'epoca minoica.\nUna descrizione dell'origine della Via Lattea dice che Zeus aveva indotto con l'inganno Era ad allattare Eracle, per renderlo immortale: quando si era accorta di chi fosse, lo strapp\u00f2 via dal petto all'improvviso e uno schizzo del suo latte form\u00f2 in cielo la striscia di luce biancastra, che ancor oggi possiamo vedere, e che perci\u00f2 \u00e8 chiamata \"Via Lattea\". Un'altra versione afferma che fu Ermes ad avvicinare Eracle al seno di Era, che era addormentata, per fargli bere il latte che lo avrebbe reso immortale. A causa di un morso di Eracle, per\u00f2, la dea si svegli\u00f2 e, togliendo repentinamente il seno di bocca ad Eracle, uno spruzzo del suo latte ne fuoriusc\u00ec formando la Via Lattea. Gli Etruschi dipinsero un Eracle adulto e gi\u00e0 con la barba attaccato al seno di Era.\nEra fece in modo che Eracle fosse costretto a compiere le sue famose imprese per conto del re Euristeo di Micene e, non contenta, tent\u00f2 anche di renderle tutte pi\u00f9 difficili. Quando l'eroe stava combattendo contro l'Idra di Lerna lo fece mordere ad un piede da un granchio, sperando di distrarlo. Per causargli ulteriori problemi, dopo che aveva rubato la mandria di Gerione, Era mand\u00f2 dei tafani per irritare e spaventare le bestie, quindi fece gonfiare le acque di un fiume in modo tale che Eracle non potesse pi\u00f9 guadarle con la mandria, costringendolo a gettare nel fiume enormi pietre per renderlo attraversabile. Quando finalmente riusc\u00ec a raggiungere la corte di Euristeo, la mandria fu sacrificata in onore di Era. Euristeo avrebbe voluto sacrificare alla dea anche il Toro di Creta, ma Era rifiut\u00f2 perch\u00e9 la gloria di un simile sacrificio sarebbe andata di riflesso anche ad Eracle che l'aveva catturato. Il toro fu cos\u00ec lasciato andare nella piana di Maratona diventando famoso come il Toro di Maratona.\nAlcune leggende dicono che Era alla fine si riconcili\u00f2 con Eracle, dato che l'aveva salvata dal gigante Porfirione che tentava di stuprarla durante la Gigantomachia, e la dea, per farsi perdonare dei tormenti dati all'eroe, gli concesse anche come moglie sua figlia Ebe.\nAneddoti sulla gelosia di Era.\nEco.\nUna volta, Zeus convinse una ninfa di nome Eco a distrarre Era dai suoi amori furtivi. Quando Era scopr\u00ec l'inganno condann\u00f2 la ninfa a non aver pi\u00f9 una voce propria e a poter, da allora in poi, soltanto ripetere le parole altrui. Un giorno, Eco incontr\u00f2 Narciso, il suo vero amore che, sentendosi ripetere le ultime parole che diceva si offese e la lasci\u00f2 l\u00ec a morire per amore.\nLatona.\nQuando Era venne a sapere che Latona era incinta di 2 gemelli e che il padre era Zeus, con un incantesimo imped\u00ec a Latona di partorire facendo s\u00ec che ogni terra ove si recasse risultasse ostile nei suoi confronti. Latona trov\u00f2 l'isola galleggiante di Delo, che non era n\u00e9 terraferma n\u00e9 una vera e propria isola ed era troppo inospitale per poterla peggiorare. Su questa partor\u00ec mentre veniva circondata da cigni. In segno di gratitudine Zeus fiss\u00f2 Delo, che da allora fu sacra ad Apollo, con quattro pilastri. Vi sono anche altre versioni della storia. In una di queste Era rap\u00ec la figlia Ilizia, la dea della nascita, per impedire a Latona di cominciare il travaglio, ma gli altri d\u00e8i la costrinsero a lasciarla andare. Alcune leggende dicono che Artemide, nata per prima, aiut\u00f2 la madre a partorire Apollo.\nCallisto e Arcade.\nCallisto, una ninfa che faceva parte del seguito di Artemide, fece voto di restare vergine, ma Zeus si innamor\u00f2 di lei e assunse l'aspetto di Apollo (secondo altre versioni di Artemide stessa) per adescarla e sedurla. Era allora, per vendicarsi del tradimento, diede a Callisto le sembianze di un'orsa. Tempo dopo Arcade, il figlio che Callisto aveva generato con Zeus, quasi uccise per errore la madre durante una battuta di caccia e Zeus, per proteggerli da ulteriori rischi, li mise in cielo trasformandoli nelle due costellazioni dell'orsa minore e dell'orsa maggiore.\nLa caratteristica di queste due costellazioni \u00e8 che non tramontano mai.\nSemele e Dioniso.\nDioniso era figlio di Zeus e di una mortale. Era, gelosa, tent\u00f2 di uccidere il bambino mandando dei Titani a fare a pezzi Dioniso dopo averlo attirato con dei giocattoli. Nonostante Zeus fosse riuscito infine a scacciare i Titani con i suoi fulmini, erano riusciti a divorarlo quasi tutto e ne era rimasto solo il cuore salvato, a seconda delle versioni della leggenda, da Atena, Rea, o Demetra. Zeus si serv\u00ec del cuore per ricreare Dioniso, ponendolo nel grembo di Semele (per questo Dioniso divent\u00f2 conosciuto come \u201cil due volte nato\u201d). Le versioni della leggenda sono comunque molte e varie.\nIo.\nUn giorno Era stava per sorprendere Zeus con una delle sue amanti, chiamata Io, ma Zeus riusc\u00ec ad evitarlo all'ultimo, trasformando Io in una giovenca bianca. Era, tuttavia, ancora insospettita, chiese a Zeus di darle la giovenca in dono. Una volta ottenutala, Era la affid\u00f2 alla custodia del gigante Argo, perch\u00e9 la tenesse lontana da Zeus. Il re degli d\u00e8i allora ordin\u00f2 ad Ermes di uccidere Argo, cosa che il dio fece addormentando il gigante dai cento occhi grazie al suono del suo flauto e poi tagliandogli la testa. Era prese gli occhi del gigante e, per onorarlo, li pose sulle piume della coda del pavone, il suo animale sacro. Quindi mand\u00f2 un tafano a tormentare Io, che cominci\u00f2 a fuggire per tutto il mondo conosciuto, fino a giungere in Egitto dove, dopo aver partorito il figlio Epafo, riacquist\u00f2 forma umana.\nLamia.\nLamia era una regina della Libia della quale Zeus si era innamorato. Era per vendicarsi trasform\u00f2 la donna in un mostro, ed uccise i figli che aveva avuto da Zeus. Una diversa versione della leggenda dice che Era le uccise i figli e Lamia si trasform\u00f2 in un mostro per il dolore. Lamia venne anche colpita da Era con la maledizione di non poter mai chiudere gli occhi, in modo che fosse per sempre condannata a vedere ossessivamente l'immagine dei suoi figli morti. Zeus, per consentirle di riposare, le concesse il potere di cavarsi temporaneamente gli occhi e poi rimetterli al loro posto.\nGerana.\nGerana era una regina dei Pigmei che si vant\u00f2 di essere pi\u00f9 bella di Era. La dea, furibonda, la trasform\u00f2 in una gru e proclam\u00f2 solennemente che gli uccelli suoi discendenti sarebbero stati in eterna lotta contro il popolo dei Pigmei.\nAltre leggende su Era.\nCidippe.\nCidippe, una sacerdotessa di Era, doveva partecipare ad una cerimonia in onore della dea. Dato che il bue che avrebbe dovuto essere aggiogato al suo carro non arrivava, i suoi due figli, Bitone e Cleobi, trainarono essi stessi il carro per 8\u00a0km per permetterle di prendere parte al rito. Cidippe rimase impressionata dalla loro devozione e chiese ad Era di premiare i suoi figli con il miglior dono che una persona potesse ricevere. Come risposta, Era dispose che i fratelli morissero nel sonno senza soffrire.\nE la pi\u00f9 diffusa interpretazione del significato di questa leggenda \u00e8 che \"nessun uomo \u00e8 mai cos\u00ec tanto benedetto fino a quando \u00e8 morto\". Questa \u00e8 la versione della leggenda riferita da Erodoto (Storie 1.31) e che venne usata dall'ateniese Solone per spiegare al Re Creso chi fossero state le persone pi\u00f9 felici della storia.\nTiresia.\nTiresia era un sacerdote di Zeus: quando era giovane si imbatt\u00e9 in due serpenti arrotolati tra loro e, con un bastone, uccise il serpente femmina. Fu allora improvvisamente trasformato in una donna e, cambiato sesso, divenne una sacerdotessa di Era, si spos\u00f2 ed ebbe dei figli (tra i quali Manto). Altre versioni dicono invece che divent\u00f2 una famosa ed abile prostituta. Passati sette anni, Tiresia trov\u00f2 altri due serpenti intrecciati e questa volta uccise il serpente maschio, recuperando il suo sesso originario. A questo punto, dato che era stato sia uomo che donna, Era e Zeus lo convocarono per chiedergli, visto che aveva vissuto entrambi i ruoli, se durante il rapporto amoroso provasse pi\u00f9 piacere l'uomo o la donna. Zeus sosteneva fosse la donna, Era naturalmente l'opposto. Quando Tiresia si mostr\u00f2 propenso a confermare le tesi di Zeus, Era lo accec\u00f2 infuriata. Zeus allora, non potendo rimediare a ci\u00f2 che la consorte aveva fatto, per compensarlo del danno gli diede il dono della profezia.\nUna versione diversa della leggenda di Tiresia dice che fu invece accecato da Atena per averla vista mentre faceva il bagno nuda, e Zeus gli diede la profezia per le suppliche di sua madre Cariclo."}
{"id": "781670", "revid": "33689", "url": "https://it.wikipedia.org/wiki?curid=781670", "title": "Provincia dell'Orhon", "text": " \nLa provincia dell'Orhon (in mongolo \u041e\u0440\u0445\u043e\u043d \u0430\u0439\u043c\u0430\u0433) \u00e8 una piccola provincia (\"aimag\") del nord della Mongolia.\nLa sua superficie \u00e8 di 840\u00a0km\u00b2 e la popolazione complessiva nel 2000 era di 71.525 abitanti.\n\u00c8 stata costituita nel 1994. Fino a questa data il suo territorio era parte della provincia di Bulgan con la quale ora confina per tre lati, mentre ad est confina con la provincia del S\u0117l\u0117ng\u0117.\nIl capoluogo \u00e8 \u0116rd\u0117n\u0117t.\nSuddivisione amministrativa.\nLa provincia dell'Orhon \u00e8 suddivisa nei seguenti distretti (\"sum\"):"}
{"id": "781673", "revid": "4711", "url": "https://it.wikipedia.org/wiki?curid=781673", "title": "Ulrike Eleonora di Svezia", "text": ""}
{"id": "781674", "revid": "4711", "url": "https://it.wikipedia.org/wiki?curid=781674", "title": "Presidente del Nicaragua", "text": ""}
{"id": "781678", "revid": "1700", "url": "https://it.wikipedia.org/wiki?curid=781678", "title": "Kay Winding", "text": ""}
{"id": "781684", "revid": "124050274", "url": "https://it.wikipedia.org/wiki?curid=781684", "title": "Teatro Carlo Goldoni (Corinaldo)", "text": "Il Teatro Carlo Goldoni di Corinaldo (AN) \u00e8 lo storico teatro della citt\u00e0.\nStoria.\nTeatro del Sol Nascente.\nIl teatro fu edificato tra il 1863 ed il 1869, ricostruito sulle ceneri del precedente \"Teatro del Sol Nascente\", eretto nella prima met\u00e0 del XVIII secolo su progetto dell'architetto fabrianese Angelo Birza. Questo stesso teatro era nato in sostituzione di un precedente spazio scenico risalente al 1671 e ricavato all'interno del Monastero nuovo di Santa Chiara.\nTeatro Carlo Goldoni.\nPer la realizzazione del teatro Carlo Goldoni furono redatti due progetti, l'uno di Alessandro Pasqui di Firenze e l'altro di Francesco Fellini di Barbara (AN). Il progetto finale fu opera dell'ingegnere corinaldese Crescentino Quagliani che modific\u00f2 la curva della sala della pianta ad \"U\" del teatro del Birza, creando un sistema di sollevamento della platea a livello del palcoscenico ancora in uso e perfettamente funzionante.\nIl proscenio \u00e8 stato modificato nel 1963 con l'aggiunta di sei nuovi palchi. Si tratta dell'unica modifica alla struttura originale. Il teatro \u00e8 stato inaugurato il 3 dicembre 2005 dopo un intervento di restauro."}
{"id": "781692", "revid": "37056", "url": "https://it.wikipedia.org/wiki?curid=781692", "title": "Flamini", "text": ""}
{"id": "781701", "revid": "124918096", "url": "https://it.wikipedia.org/wiki?curid=781701", "title": "Furie", "text": "Con il termine Furie ci si pu\u00f2 riferire a:"}
{"id": "781707", "revid": "767487", "url": "https://it.wikipedia.org/wiki?curid=781707", "title": "Simboli patri italiani", "text": "I simboli patri italiani sono i simboli che identificano univocamente l'Italia riflettendone la storia e la cultura. Sono usati per rappresentare la Nazione attraverso emblemi, metafore, personificazioni, allegorie, che sono condivisi dall'intero popolo italiano.\nAlcuni di essi sono ufficiali, cio\u00e8 sono riconosciuti dalle autorit\u00e0 statali italiane, mentre altri fanno parte dell'identit\u00e0 del paese senza essere definiti normativamente. Altri ancora non sono pi\u00f9 utilizzati poich\u00e9 sostituiti.\nDescrizione.\nI tre simboli ufficiali principali, la cui tipologia \u00e8 presente nella simbologia di tutte le nazioni, sono:\nDi questi solamente la bandiera \u00e8 menzionata esplicitamente nella Costituzione italiana; questo inserimento normativo pone la bandiera sotto la protezione della legge, rendendo possibili sanzioni penali per vilipendio alla stessa.\nAltri simboli ufficiali, come riportato dalla Presidenza della Repubblica Italiana, sono:\nL'insegnamento nelle scuole dell'inno di Mameli, la riflessione sugli eventi risorgimentali e sull'adozione della bandiera tricolore sono prescritti dalla legge n. 222 del 23 novembre 2012.\nVi sono poi degli altri simboli o emblemi dell'Italia che, pur non essendo definiti normativamente, fanno parte dell'identit\u00e0 italiana:\nAltri simboli non sono pi\u00f9 utilizzati, poich\u00e9 sostituiti sono:\nSimboli ufficiali.\nBandiera d'Italia.\nLa bandiera d'Italia, conosciuta in lingua italiana anche come \"il tricolore\", \u00e8 una bandiera a tre colori composta da verde, bianco e rosso partendo dall'asta, a tre bande verticali di eguali dimensioni, cos\u00ec definita dall'articolo 12 della Costituzione della Repubblica Italiana, pubblicata sulla \"Gazzetta Ufficiale\" n. 298, edizione straordinaria, del 27 dicembre 1947. La legge ne regolamenta l'utilizzo e l'esposizione, ne tutela la difesa prevedendo il reato di vilipendio della stessa e ne prescrive l'insegnamento nelle scuole insieme agli altri simboli patri italiani.\nAlla bandiera italiana \u00e8 dedicata la Festa del Tricolore, istituita dalla legge n. 671 del 31 dicembre 1996, che si tiene ogni anno il 7 gennaio. Questa celebrazione ricorda la prima adozione ufficiale del tricolore come bandiera nazionale da parte di uno Stato italiano sovrano, la Repubblica Cispadana, che avvenne il 7 gennaio 1797 in un salone del palazzo comunale di Reggio nell'Emilia, poi chiamato Sala del Tricolore, sulla scorta degli eventi susseguenti alla rivoluzione francese (1789-1799) che propugn\u00f2, tra i suoi ideali, l'autodeterminazione dei popoli.\nAd avanzare la proposta di adozione di una bandiera nazionale verde, bianca e rossa fu Giuseppe Compagnoni \u2013 che per questo \u00e8 ricordato come il \"padre del tricolore\" \u2013 nella XIV sessione del congresso cispadano, assemblea formata da 100 deputati provenienti da Bologna, Ferrara, Modena e Reggio nell'Emilia che in precedenza aveva proclamato la nascita della Repubblica Cispadana.\nDopo la data del 7 gennaio 1797 la considerazione popolare per la bandiera italiana crebbe costantemente, sino a farla diventare uno dei simboli pi\u00f9 importanti del Risorgimento, che culmin\u00f2 il 17 marzo 1861 con la proclamazione del Regno d'Italia, di cui il tricolore divenne vessillo nazionale. La bandiera tricolore ha attraversato pi\u00f9 di due secoli di storia d'Italia, salutandone tutti gli avvenimenti pi\u00f9 importanti.\nIl Canto degli Italiani.\n\"Il Canto degli Italiani\", conosciuto anche come \"Fratelli d'Italia\", \"Inno di Mameli\", \"Canto nazionale\" o \"Inno d'Italia\", \u00e8 un canto risorgimentale scritto da Goffredo Mameli e musicato da Michele Novaro nel 1847, inno nazionale della Repubblica Italiana. Il brano, un 4/4 in si bemolle maggiore, \u00e8 costituito da sei strofe e da un ritornello che viene cantato alla fine di ogni strofa. Il sesto gruppo di versi, che non viene quasi mai eseguito, richiama il testo della prima strofa.\nIl canto fu molto popolare durante il Risorgimento e nei decenni seguenti, sebbene dopo l'unit\u00e0 d'Italia (1861) come inno del Regno d'Italia fosse stata scelta la \"Marcia Reale\", che era il brano ufficiale di Casa Savoia. Il \"Canto degli Italiani\" era infatti considerato troppo poco conservatore rispetto alla situazione politica dell'epoca: \"Fratelli d'Italia\", di chiara connotazione repubblicana e giacobina, mal si conciliava con l'esito del Risorgimento, che fu di stampo monarchico.\nDopo la seconda guerra mondiale l'Italia divent\u00f2 una repubblica e il \"Canto degli Italiani\" fu scelto, il 12 ottobre 1946, come inno nazionale provvisorio, ruolo che ha conservato anche in seguito rimanendo inno \"de facto\" della Repubblica Italiana. Nei decenni si sono susseguite varie iniziative parlamentari per renderlo inno nazionale ufficiale, fino a giungere alla legge n. 181 del 4 dicembre 2017, che ha dato al \"Canto degli Italiani\" lo status di inno nazionale \"de iure\".\nIl testo fu scritto nell'autunno del 1847 dal patriota Goffredo Mameli, che lo invi\u00f2 a Torino per farlo musicare dal maestro Michele Novaro: l'inno esord\u00ec il 10 dicembre 1847 a Genova sul piazzale del santuario della Nostra Signora di Loreto del quartiere di Oregina, in occasione della commemorazione della rivolta del quartiere genovese di Portoria contro gli occupanti asburgici durante la guerra di successione austriaca.\nEmblema della Repubblica Italiana.\nL'emblema della Repubblica Italiana \u00e8 l'emblema nazionale identificativo dello Stato italiano. Approvato dall'Assemblea Costituente il 31 gennaio 1948, lo stemma finale venne ratificato definitivamente il 5 maggio successivo dal presidente della Repubblica Enrico De Nicola con decreto legislativo n. 535 per poi essere pubblicato sulla \"Gazzetta Ufficiale\" n. 122 del 28 maggio 1948. Il bozzetto iniziale fu realizzato dall'artista Paolo Paschetto, vincitore dei due concorsi pubblici indetti, rispettivamente, nel 1946 e nel 1947.\n\u00c8 formato dalla Stella d'Italia sovrapposta a una ruota dentata d'acciaio, simbolo del lavoro, che \u00e8 alla base della Repubblica (vedere l'articolo 1 della Costituzione italiana). Questo riferimento al lavoro non va per\u00f2 inteso come una norma giuridica, che obbligherebbe lo Stato a tutelarlo nel dettaglio, bens\u00ec a un richiamo al principio a esso collegato, che \u00e8 fondativo della societ\u00e0 italiana. Il secondo comma, invece, assegnando la sovranit\u00e0 esclusivamente al popolo, stabilisce il carattere democratico della repubblica.\nL'insieme formato dalla ruota dentata e la stella d'Italia \u00e8 racchiuso da un ramo di quercia, situato sulla destra, che simboleggia la forza e la dignit\u00e0 del popolo italiano (in lingua latina il termine \"robur\" significa infatti sia quercia sia forza morale e fisica), e da uno di olivo, situato invece sulla sinistra, che rappresenta la volont\u00e0 di pace dell'Italia, sia interna sia nei confronti delle altre nazioni.\nL'emblema della Repubblica Italiana non si pu\u00f2 definire stemma in quanto \u00e8 privo dello scudo; quest'ultimo costituisce infatti, secondo la definizione araldica, una parte essenziale degli stemmi (al contrario di altre decorazioni come, ad esempio, corone, elmi o fronde, che sono parti accessorie). Per tale motivo risulta pi\u00f9 corretto riferirvisi con il termine di \"emblema nazionale\".\nStendardo presidenziale italiano.\nLo stendardo presidenziale italiano \u00e8 il vessillo distintivo della presenza del Presidente della Repubblica Italiana. Esso segue, pertanto, il Capo dello Stato ogni qual volta si allontani dal Palazzo del Quirinale, presso il quale \u00e8 esposto durante la sua presenza. Lo stendardo \u00e8 esposto sui mezzi di trasporto a bordo dei quali sale il presidente, all'esterno delle prefetture quando il presidente \u00e8 in visita a una citt\u00e0 e all'interno delle sale dove interviene in veste ufficiale.\nLo stendardo richiama i colori della Bandiera nazionale italiana, con particolare riferimento al vessillo della storica Repubblica Italiana del 1802-1805; la forma quadrata e la bordatura azzurra simboleggiano le forze armate italiane, che sono comandate dal presidente. Nel 1986 fu istituito uno stendardo per il presidente supplente della Repubblica. Tale stendardo, che \u00e8 simile al primo vessillo del presidente, anzich\u00e9 blu, \u00e8 bianco con cornice blu; inoltre, l'emblema della Repubblica, anzich\u00e9 essere color oro, \u00e8 color argento. Nel 2001 si \u00e8 creata, invece, l'insegna distintiva per i presidenti emeriti della Repubblica.\nVittoriano.\nIl Monumento nazionale a Vittorio Emanuele II o (Mole del) Vittoriano, impropriamente detto Altare della Patria, \u00e8 un complesso monumentale nazionale italiano situato a Roma in piazza Venezia sul versante settentrionale del colle del Campidoglio, opera dell'architetto Giuseppe Sacconi, che \u00e8 stato costruito a partire dal 1885 con la conclusione dei lavori che \u00e8 avvenuta nel 1935, quando \u00e8 stato completato in tutte le sue parti. L'inaugurazione ufficiale, e la contemporanea apertura al pubblico, sono avvenute in precedenza, nel 1911, in occasione degli eventi collegati al 50\u00ba anniversario dell'Unit\u00e0 d'Italia. \nIl Vittoriano \u00e8 stato architettonicamente ideato come un grande e moderno foro aperto ai cittadini, organizzato come un'agor\u00e0 su tre livelli collegati da gradinate, sulla cui sommit\u00e0 \u00e8 presente un maestoso portico caratterizzato da un lungo colonnato e da due imponenti propilei. Ha un grande valore simbolico e rappresentativo, visto che \u00e8 architettonicamente e artisticamente incentrato sul Risorgimento nazionale, periodo della storia italiana durante il quale l'Italia consegu\u00ec la propria unit\u00e0 nazionale. Per tale motivo, \u00e8 considerato uno dei simboli patri italiani. Il Vittoriano comprende opere artistiche aventi un preciso simbolismo che rappresentano, tramite metafore, le virt\u00f9 e i sentimenti, molto spesso resi come personificazioni allegoriche, che hanno animato gli italiani durante il Risorgimento.\nCentro architettonico del Vittoriano \u00e8 la \"statua equestre di Vittorio Emanuele II\", che \u00e8 l'unica rappresentazione non simbolica presente nel monumento, dato che \u00e8 la raffigurazione di re Vittorio Emanuele II di Savoia, personaggio storico realmente esistito. Il termine \"Vittoriano\" deriva proprio dal nome Vittorio Emanuele II di Savoia, primo re dell'Italia unita, protagonista del Risorgimento e fautore del processo di unificazione italiana, tant'\u00e8 che viene indicato dalla storiografia come \"Padre della Patria\". Il centro simbolico del Vittoriano \u00e8 invece l'Altare della Patria, inizialmente pensato come ara della dea Roma e poi consacrato anche a sacello del Milite Ignoto: dato il suo grande valore rappresentativo, l'intero Vittoriano \u00e8 spesso erroneamente chiamato con questo nome, sebbene l'Altare della Patria ne rappresenti solo una parte.\nFin dalla sua inaugurazione il Vittoriano \u00e8 teatro di importanti momenti celebrativi; ci\u00f2 ha accentuato il suo ruolo di simbolo dell'identit\u00e0 nazionale. Le celebrazioni pi\u00f9 importanti che hanno luogo al Vittoriano si svolgono annualmente in occasione dell'Anniversario della liberazione d'Italia (25 aprile), della Festa della Repubblica Italiana (2 giugno) e della Giornata dell'Unit\u00e0 Nazionale e delle Forze Armate (4 novembre), durante le quali il Presidente della Repubblica Italiana e le massime cariche dello Stato rendono omaggio al sacello del Milite Ignoto con la deposizione di una corona d'alloro in ricordo ai caduti e ai dispersi italiani nelle guerre.\nFesta della Repubblica Italiana.\nLa festa della Repubblica Italiana \u00e8 una giornata celebrativa nazionale italiana istituita per ricordare la nascita della Repubblica Italiana. Si festeggia ogni anno il 2 giugno, data del referendum istituzionale del 1946, con la celebrazione principale che avviene a Roma. Il cerimoniale della manifestazione organizzata a Roma comprende la deposizione di una corona d'alloro in omaggio al Milite Ignoto all'Altare della Patria da parte del Presidente della Repubblica Italiana e una parata militare lungo via dei Fori Imperiali.\nQuesta data si ricorda il referendum istituzionale con il quale gli italiani vennero chiamati alle urne per decidere quale forma di Stato \u2013 monarchia o repubblica \u2013 dare al Paese. Il referendum fu indetto al termine della seconda guerra mondiale, qualche anno dopo la caduta del fascismo, il regime dittatoriale che era stato sostenuto dalla famiglia reale italiana per circa vent'anni.\nQuesto referendum istituzionale fu la prima votazione a suffragio universale indetta in Italia. Il risultato della consultazione popolare, a favore della repubblica e a favore della monarchia, venne comunicato ufficialmente il 18 giugno 1946, quando la Corte di Cassazione dichiar\u00f2, dopo 85 anni di regno, la nascita della Repubblica Italiana.\nSimboli non ufficiali.\nAzzurro.\nIl blu Savoia \u00e8 una gradazione di blu di saturazione compresa fra il blu pavone e il pervinca, pi\u00f9 chiaro del blu pavone. Colore nazionale dell'Italia, deve il suo nome al fatto di essere il colore di Casa Savoia, dinastia regnante in Italia dal 1861 al 1946. Diventato colore nazionale italiano con l'unit\u00e0 d'Italia (1861), il suo uso \u00e8 continuato anche dopo la nascita della Repubblica Italiana (1946).\nLe sue origini risalgono al 1366, quando Amedeo VI di Savoia, detto \"Il Conte Verde\", in partenza per una crociata, volle che sulla sua nave ammiraglia, accanto allo stendardo rosso-crociato in argento dei Savoia sventolasse una grande bandiera azzurra in omaggio alla Madonna.\nSempre in omaggio alla Vergine, i nastri dell'Ordine supremo della Santissima Annunziata, massima insegna cavalleresca italiana in epoca monarchica, erano di colore azzurro, cos\u00ec come azzurri sono i nastri delle decorazioni al valor militare (medaglia d'oro al valor militare, medaglia d'argento al valor militare, medaglia di bronzo al valor militare, croce di guerra al valor militare)&lt;ref name=\"L267/200art50\"&gt;&lt;/ref&gt;.\nIl blu Savoia \u00e8 stato conservato in alcuni ambiti istituzionali anche dopo la proclamazione della Repubblica Italiana: di questa tonalit\u00e0 \u00e8 infatti il bordo dello stendardo presidenziale italiano (il blu, in araldica, significa \"legge\" e \"comando\") ed \u00e8 il colore dominante delle bandiere istituzionali di alcune importanti cariche pubbliche (presidente del Consiglio dei ministri della Repubblica Italiana, Ministro e sottosegretari della difesa, alti gradi della Marina e dell'Aeronautica Militare).\nLa tonalit\u00e0 azzurra del colore blu Savoia, gi\u00e0 in uso sulle coccarde militari, sulle cravatte delle bandiere e sulle fasce degli ufficiali sabaudi, continua ancora adesso ad apparire come uno dei colori di riferimento e di riconoscimento dell'Italia, tant'\u00e8 che \u00e8 diventato la tonalit\u00e0 usata sulle maglie sportive nazionali italiane, sulla sciarpa azzurra in dotazione agli ufficiali delle forze armate italiane, sulla fascia distintiva dei presidenti delle province d'Italia, sulla coccarda italiana azzurra e sui velivoli utilizzati dalle Frecce Tricolori, anch'esse tradizioni che non si sono mai interrotte neppure in occasione della nascita della Repubblica Italiana.\nIl 6 gennaio 1911 venne adottata per la prima volta dalla Nazionale italiana di calcio, in omaggio ai Savoia, all'epoca casa reale italiana, la maglia azzurra. Sull'onda del successo del calcio come sport nazionale, l'azzurro divenne gradualmente il colore delle maglie di quasi tutti gli sportivi italiani, tanto che dal secondo dopoguerra incominci\u00f2 a essere considerato un simbolo patrio al pari della bandiera tricolore.\nCoccarda italiana azzurra.\nLa coccarda italiana azzurra \u00e8 uno degli ornamenti rappresentativi dell'Italia, ottenuta pieghettando circolarmente un nastro azzurro. Derivante dal blu Savoia, colore della casa regnante italiana dal 1861 al 1946, la coccarda azzurra \u00e8 rimasta ufficialmente in uso fino 1947, quando \u00e8 entrata in vigore la costituzione della Repubblica Italiana, dopo di cui \u00e8 stata sostituita, in tutte le sedi ufficiali, dalla coccarda italiana tricolore. In ambito militare, la coccarda italiana azzurra \u00e8 stata sostituita da quella tricolore un secolo prima, nel 1848, durante la prima guerra d'indipendenza.\nLa coccarda azzurra affonda le sue origini almeno nel XVII secolo, come testimoniato da alcuni documenti, che ne confermano la presenza sulle uniformi militari in uso ai tempi di Vittorio Amedeo II di Savoia. Altri documenti ne testimoniano l'uso anche nel XVIII secolo.\nCoccarda italiana tricolore.\nLa coccarda italiana tricolore \u00e8 l'ornamento nazionale dell'Italia, ottenuta ripiegando a \"pliss\u00e9\" un nastro verde, bianco e rosso mediante la tecnica detta \"plissage\" (\"pieghettatura\"). \u00c8 composta dai tre colori della bandiera italiana con il verde al centro, il bianco subito all'esterno e il rosso sul bordo: questa convenzione sulla posizione dei colori deriva dalle coccarde utilizzate a Bologna nel 1794 durante un tentativo di sommossa, che avevano questa composizione cromatica. La coccarda con il rosso e il verde invertiti di posizione \u00e8 invece quella dell'Iran.\nCome gi\u00e0 accennato la coccarda italiana tricolore comparve per la prima volta a Genova il 21 agosto 1789, e con essa i tre colori nazionali italiani, anticipando di sette anni il primo stendardo militare tricolore, che venne adottato dalla Legione Lombarda l'11 ottobre 1796, e di otto anni la nascita della bandiera d'Italia, che ebbe le sue origini, come gi\u00e0 accennato, il 7 gennaio 1797, quando divent\u00f2 per la prima volta vessillo nazionale di uno Stato italiano sovrano, la Repubblica Cispadana.\nIl verde, il bianco e il rosso applicati su una coccarda tricolore ricomparirono durante la fallita sommossa di Bologna contro lo Stato Pontificio del 13-14 novembre 1794 per opera di Luigi Zamboni e Giovanni Battista De Rolandis. La coccarda italiana tricolore \u00e8 uno dei simboli dell'Aeronautica Militare Italiana e una sua riproduzione in stoffa \u00e8 cucita sulle maglie delle squadre sportive detentrici delle Coppe Italia che si organizzano in diversi sport di squadra nazionali.\nColori nazionali dell'Italia.\nI colori nazionali dell'Italia sono il verde, il bianco e il rosso, collettivamente chiamati \"il Tricolore\". I tre colori nazionali italiani comparvero per la prima volta a Genova il 21 agosto 1789 sulla coccarda italiana tricolore circa un mese dopo lo scoppio della Rivoluzione francese, mentre il 7 gennaio 1797 apparirono per la prima volta su una bandiera.\nNello sport italiano \u00e8 invece diffusamente utilizzato l'azzurro Savoia, tonalit\u00e0 cromatica che \u00e8 stata adottata per la prima volta nel 1910 sulle divise della Nazionale di calcio dell'Italia e che deve il suo nome al fatto di essere il colore di Casa Savoia, dinastia regnante in Italia dal 1861 al 1946. Divenuto colore nazionale con l'unit\u00e0 d'Italia (1861), il suo uso \u00e8 continuato anche dopo la nascita della Repubblica Italiana (1946) con il nome di \"azzurro italiano\"\nNell'automobilismo il colore usato per contraddistinguere le vetture italiane \u00e8 invece il rosso corsa, mentre in altre discipline come il ciclismo e gli sport invernali la tonalit\u00e0 utilizzato sulle divise degli atleti italiani \u00e8 spesso il bianco.\nCorbezzolo.\nIl corbezzolo \u00e8 la pianta nazionale italiana: con le sue foglie verdi, i suoi fiori bianchi e le sue bacche rosse richiama infatti la bandiera d'Italia. Il primo che associ\u00f2 la pianta di corbezzolo al tricolore italiano fu Giovanni Pascoli, che per commentare il passo dell'Eneide di Virgilio in cui si parla del cadavere di Pallante adagiato su rami di corbezzolo, scrisse l'ode ', in cui considera Pallante il primo eroe morto per la causa nazionale e il corbezzolo la prefigurazione del Tricolore. Il tema fu ripreso, sempre da Pascoli, nel carme '.\nFrecce Tricolori.\nLe Frecce Tricolori, il cui nome per esteso \u00e8 \"Pattuglia Acrobatica Nazionale\", costituente il \"313\u00ba Gruppo Addestramento Acrobatico\", sono la pattuglia acrobatica nazionale (PAN) dell'Aeronautica Militare Italiana, nate nel 1961 in seguito alla decisione dell'Aeronautica Militare di creare un gruppo permanente per l'addestramento all'acrobazia aerea collettiva dei suoi piloti. Hanno sede all'aeroporto di Rivolto, in provincia di Udine.\nCon dieci aerei, di cui nove in formazione e uno solista, sono la pattuglia acrobatica pi\u00f9 numerosa del mondo, e il loro programma di volo, comprendente una ventina di acrobazie e della durata di circa mezz'ora, le ha rese le pi\u00f9 famose. Dal 1982 utilizzano come velivolo gli Aermacchi MB.339 A/PAN MLU.\nLe Frecce Tricolori hanno tre programmi di esecuzione delle acrobazie: \"alto\", \"basso\", e \"piatto\", a seconda delle condizioni meteorologiche e alle caratteristiche dell'area dell'esibizione. Il programma \"alto\" viene scelto quando la base delle nuvole si trova sopra i 1.000 m ed \u00e8 caratterizzato dall'esecuzione delle figure acrobatiche interamente sul piano verticale; il programma \"basso\" viene preferito invece quando le nubi non superano i 500\u00a0\u2013 600\u00a0m e non si compiono manovre verticali (come looping o la \"bomba\"); infine, la variante \"piatto\" prevede passaggi della formazione a bassa quota.\nDa alcuni anni, quando possibile, le esibizioni della PAN si chiudono con la formazione al completo che disegna nel cielo un tricolore lungo cinque chilometri mentre dagli altoparlanti a terra la voce di Luciano Pavarotti intona il finale di \"Nessun dorma\" per l'intera durata del passaggio.\nItalia turrita.\nL'Italia turrita \u00e8 la personificazione nazionale dell'Italia, nell'aspetto di una giovane donna con il capo cinto da una corona muraria completata da torri (da cui il termine \"turrita\"). \u00c8 spesso accompagnata dalla Stella d'Italia, da cui la cosiddetta \"Italia turrita e stellata\", e da altri attributi aggiuntivi, il pi\u00f9 comune dei quali \u00e8 la cornucopia.\nLa rappresentazione allegorica con le torri, che trae le sue origini dall'antica Roma, \u00e8 tipica dell'araldica civica italiana, tant'\u00e8 che la corona muraria \u00e8 anche il simbolo delle citt\u00e0 d'Italia. Dal XIV secolo l'Italia turrita incominci\u00f2 a essere raffigurata come una donna sconfortata e tormentata dalla sofferenza, visto il ruolo di secondo piano assunto dalla penisola italiana dopo la caduta dell'Impero romano d'Occidente. La popolarit\u00e0 dell'Italia turrita ha toccato il suo ultimo apice nel XIX secolo, durante il Risorgimento: dopo l'unit\u00e0 d'Italia \u00e8 cominciato un declino che l'ha portata quasi all'oblio, superata per importanza da altri simboli.\nIn et\u00e0 repubblicana l'immagine dell'Italia turrita \u00e8 stata ampiamente utilizzata nei contesti in cui era necessario sostituire il ritratto del re. Venne rappresentata sui francobolli dell'omonima serie, stampata dal 1954 al 1980, cos\u00ec come nella filigrana della carta bollata. Appariva anche su alcune monete (50 lire del 1996, 100 lire del 1993 e 1000 lire del 1997). \u00c8 infine raffigurata sul retro della carta d'identit\u00e0 italiana cartacea.\nL'Italia turrita \u00e8 stata nei secoli ampiamente raffigurata in ambito artistico, politico e letterario. Il suo aspetto pi\u00f9 classico, che deriva dal mito primordiale della Grande Madre mediterranea e che \u00e8 stato definitivamente specificato a cavallo tra il XVI e il XVII secolo da Cesare Ripa, vuole trasmettere simbolicamente la regalit\u00e0 e la nobilt\u00e0 delle citt\u00e0 italiane (grazie alla presenza della corona turrita), l'abbondanza dei raccolti agricoli della penisola italiana (rappresentata dalla cornucopia) e il fulgido destino dell'Italia (simboleggiato dalla Stella d'Italia).\nMaglia azzurra.\nLa prima disciplina sportiva ad adottare la maglia azzurra quale simbolo di appartenenza all'Italia fu il calcio. All'esordio della nazionale italiana di calcio, avvenuto nel 1910, fu utilizzata una divisa di colore bianco con polsini e collo inamidati e nastro tricolore appuntato sopra.\nUna leggenda vuole che, nel momento di decidere la prima tenuta di gioco, si fosse voluto far indossare alla selezione nazionale la maglia bianca in onore del club italiano pi\u00f9 forte del momento, la Pro Vercelli; in realt\u00e0, le fonti storiche riportano che in vista dell'esordio assoluto della nazionale non si fosse ancora raggiunto l'accordo sulla divisa ufficiale, e dunque si decise di non colorarla, lasciandola di un colore neutro, il bianco.\nLa tenuta bianca \u00e8 stata sostituita da quella azzurra il 6 gennaio 1911 quando, all'Arena Civica, fu disputato un incontro calcistico della nazionale italiana contro quella ungherese, vinto poi per 1-0 da quest'ultima. La maglia bianca non venne accantonata completamente, ma rimase come seconda divisa.\nRosso corsa.\nIl rosso corsa \u00e8 una particolare gradazione di rosso, stabilita dalla FIA, che veniva applicata alle auto italiane nelle corse automobilistiche. Fin dagli anni venti del XX secolo le automobili da corsa italiane abbandonarono il colore nero per adottare il rosso.\nAlfa Romeo, Maserati e in seguito Ferrari verniciavano con questo colore le loro vetture da competizione, affinch\u00e9 il pubblico potesse distinguere le squadre italiane che gareggiavano in campionati automobilistici. Secondo lo schema stabilito dall'associazione che in seguito sarebbe diventata la FIA, le auto francesi dovevano essere blu, le vetture tedesche bianche, le auto britanniche verdi e le vetture italiane, come gi\u00e0 accennato, rosse.\nIl rosso Ferrari \u00e8 definito come una tonalit\u00e0 pi\u00f9 chiara, mentre il rosso Alfa con una tonalit\u00e0 pi\u00f9 scura e il rosso Maserati con una gradazione ancora pi\u00f9 scura, quasi tendente al marrone. La nazionalit\u00e0, e quindi il colore ad essa associato, non era determinato dal paese in cui il veicolo viene costruito n\u00e9 dalla nazionalit\u00e0 dei piloti, ma da quella della scuderia che iscrive il veicolo. Questi colori nazionali a partire dal 1968 vennero spesso sostituiti da quelli relativi allo sponsor.\nSciarpa azzurra.\nLa sciarpa azzurra \u00e8 posta di traverso sull'uniforme degli ufficiali delle forze armate, dei corpi di polizia ad ordinamento militare e non militare italiani, in determinate circostanze.\nDall'Ottocento a tutt'oggi \u00e8 indossata ad armacollo (eccezion fatta per i Corazzieri che la cingono in vita), di norma dalla spalla destra al fianco sinistro. Essa viene portata sulla grande uniforme, in determinati servizi come il \"picchetto\" o dagli ufficiali in tenuta di servizio durante le cerimonie.\nLo stesso distintivo \u00e8 indossato anche dai presidenti delle province e sindaci delle citt\u00e0 metropolitane nelle cerimonie ufficiali.\nStella d'Italia.\nLa Stella d'Italia, conosciuta popolarmente come \"Stellone\", \u00e8 una stella bianca a cinque punte che da molti secoli rappresenta la terra italiana. \u00c8 il pi\u00f9 antico simbolo patrio italiano, dato che risale all'antica Grecia. Da un punto di vista allegorico, la Stella d'Italia rappresenta metaforicamente il fulgido destino dell'Italia. Nel 1947 la Stella d'Italia \u00e8 stata inserita al centro dell'emblema ufficiale della Repubblica Italiana, che \u00e8 stato disegnato da Paolo Paschetto.\nL'origine della Stella d'Italia risale al VI secolo a.C., quando il poeta Stesicoro, nel poema \"Iliupersis (Caduta di Troia)\", cre\u00f2 la leggenda di Enea che, fuggendo dalla citt\u00e0 di Troia, presa e incendiata dai Greci, torn\u00f2 in Italia, la terra dei suoi antenati, guidato dalla Stella di Venere, che subito dopo il tramonto \u00e8 visibile sull'orizzonte a ovest. Nell'antica Grecia l'Italia incominci\u00f2 quindi a essere associata alla Stella di Venere perch\u00e9 posta a occidente della penisola ellenica. Da questa constatazione nacque uno dei nomi con cui era conosciuta l'Italia in questa epoca storica: \"Esperia\", ovvero \"terra di Espero, l'astro della Sera consacrato a Venere\".\nIl significato protettivo o provvidenziale della stella, che perdura fino a oggi, nacque durante l'epoca risorgimentale ed \u00e8 stato poi ripreso dal Fascismo e dalla Resistenza, oltre che dai repubblicani come dai monarchici in occasione del referendum istituzionale del 2 giugno 1946, confermando il suo valore unificatore, che \u00e8 pari a quello del bandiera italiana.\nSimboli in disuso.\nLira italiana.\nLa lira italiana \u00e8 stata la valuta ufficiale dell'Italia fino al 1\u00ba gennaio 1999, quando venne ufficialmente sostituita dall'euro; \u00e8 stata in circolazione fino al 1\u00ba gennaio 2002. Viene rappresentata dal simbolo \u20a4, posto davanti alla cifra. Il suo codice ISO 4217 \u00e8 ITL.\nIl nome \"lira\" deriva dal latino \"libra\" (\"bilancia\"), che, prima con i \"Libripens\" dell'antica Roma e poi con Carlo Magno, indicher\u00e0 sia un'unit\u00e0 di peso (in italiano libbra) sia un bene, come un'unit\u00e0 monetaria (la libbra d'argento). Fu il doge della Repubblica di Venezia Nicol\u00f2 Tron a coniare nel 1472 la prima lira d'argento da 20 soldi (6,52 g con titolo di 948/1000), la lira Tron, cui segu\u00ec quella del doge Pietro Mocenigo. L'esempio fu poi seguito da altri Stati italiani, che incominciarono a coniare monete a cui diedero il nome \"lira\": queste ultime cominciarono pertanto a diffondersi lungo tutta la penisola italiana.\nL'introduzione della lira italiana va invece fatta risalire all'epoca napoleonica: in particolare questa moneta venne introdotta durante la seconda campagna d'Italia con la ricostituzione della Repubblica Cisalpina come Repubblica Italiana (gennaio 1802), trasformatasi poi nel Regno d'Italia (marzo 1805).\nStemma del Regno d'Italia.\nLo stemma del Regno d'Italia \u00e8 stato l'emblema nazionale del Regno d'Italia. \u00c8 essenzialmente formato da una croce sabauda (\"di rosso alla croce argento\") a cui sono aggiunti ornamenti esteriori; fu normato per la prima volta con una deliberazione della Consulta araldica il 4 maggio 1870. Nel corso della sua storia venne modificato due volte, nel 1890 e nel 1929. In seguito al referendum istituzionale del 1946, con cui in Italia fu abolita la monarchia, fu sostituito dall'emblema della Repubblica Italiana."}
{"id": "781709", "revid": "123422823", "url": "https://it.wikipedia.org/wiki?curid=781709", "title": "Rocco Carabba", "text": "Biografia.\nNacque da Florindo Carabba e da Maria Colomba Casalanguida, famiglia di proprietari terrieri, e fu battezzato nello stesso mese di ottobre nella chiesa di San Nicola col nome del nonno paterno, Rocco Carabba (1788-1829). Sebbene discendesse da una famiglia storica di Lanciano, il padre si era impoverito in seguito ad investimenti sbagliati e prossimo al fallimento, grazie all'intercessione del cognato Giacinto Auriti, si arruol\u00f2 nella locale Guardia nazionale e rimase ucciso in un'imboscata di briganti il 6 gennaio 1861, appena trentacinquenne. La madre chiese aiuto al fratello prelato, don Ludovico Casalanguida, il quale in un primo momento si adoper\u00f2 per impartire una buona educazione ai nipoti. Nel 1868 Rocco, neppure quattordicenne, cominci\u00f2 a frequentare la tipografia Masciangelo, fondata nel 1861, dove impar\u00f2 i rudimenti della composizione tipografica.\nL'8 novembre 1873, appena diciannovenne, si spos\u00f2 con Maria Cardone.\nPoco mesi prima della nascita del figlio primogenito Gino, avvenuta il 16 giugno 1876, decise di mettersi in proprio, acquistando l'attrezzatura necessaria, un torchio e una macchina azionata a mano, con un capitale iniziale di quattrocento lire e fond\u00f2 la casa editrice Rocco Carabba.\nUna cartolina del 1902 delle Poste italiane, dedicata ai \"cavalieri del lavoro\", riporta una sua fotografia ed un compendio della sua vita, concludendo: \nNel 1912 si inaugurava un nuovo stabilimento che dava lavoro a pi\u00f9 di 350 operai. Lo stabilimento si trovava all'ingresso del viale Cappuccini, da Porta Santa Chiara, fu demolito dopo la guerra, del complesso resta una ex fornace-stamperia in via Ferro di Cavallo.\nDurante la sua attivit\u00e0 di editore fu in contatto con Gabriele D'Annunzio, del quale aveva pubblicato nel 1880 la seconda edizione di \"Primo vere\", Giovanni Papini, Ardengo Soffici, Salvatore Di Giacomo, Giovanni Rabizzani, Giuseppe Antonio Borgese, Eva Kuhn. Collabor\u00f2 anche con lo scrittore e drammaturgo Luigi Pirandello, che nel 1904-1908 fu a Lanciano e altri centri abruzzesi come presidente di commissione agli Esami di Stato. Nel 1904 per Carabba pubblic\u00f2 il saggio \"L'umorismo\", nel 1908 ebbe una lite con lo stesso Pirandello per un contratto non rispettato dallo scrittore per la pubblicazione di novelle, che fin\u00ec in tribunale, con la vittoria del Carabba.\nRocco Carabba mor\u00ec il 26 gennaio 1924 e suo figlio Giuseppe assunse la direzione dell'azienda.\nAttivit\u00e0 editoriale.\nAttivo dapprima nella pubblicazione di periodici di viaggio presso la Tipografia Masciangelo a Lanciano (via del Popolo, oggi corso Roma), nel 1878 Carabba fond\u00f2 la casa editrice omonima."}
{"id": "781712", "revid": "7336", "url": "https://it.wikipedia.org/wiki?curid=781712", "title": "Prullo", "text": ""}
{"id": "781713", "revid": "889336", "url": "https://it.wikipedia.org/wiki?curid=781713", "title": "Faro di Capo dell'Arma", "text": "Il faro di Capo dell'Arma o faro di Capo Verde, \u00e8 situato sulla punta del promontorio omonimo in provincia di Imperia, nel territorio del comune di Sanremo, in prossimit\u00e0 della frazione di Bussana, ed \u00e8 il primo faro del litorale ligure, partendo dal confine francese.\nStoria.\nLa struttura originaria venne costruita dal Genio Civile nel 1912 e fu attivato dalla Regia Marina per illuminare questo tratto di mare \"frontaliero\". Venne elettrificato nel 1936.\nDurante la seconda guerra mondiale, venne distrutta completamente la sua struttura originaria dalle truppe tedesche in ritirata, ma venne prontamente ricostruito dalla Marina Militare ed i lavori terminarono nel 1948.\nLa struttura.\nLa lanterna \u00e8 situata su una torre bianca di forma cilindrica la quale \u00e8 inserita nella costruzione di servizio di due piani, caratterizzata da una colorazione ad intonaco con una decorazione a fascia di colore nero. La facciata dell'edificio di servizio non presenta decorazioni, ma risulta essere stata realizzata esclusivamente per la propria funzionalit\u00e0.\nPer raggiungere la sommit\u00e0 della torre, bisogna percorrere una scala \"elicoidale\" presente all'interno della stessa, la quale permette di accedere alla terrazza dell'edificio che ha anche la funzione di copertura della struttura. Proseguendo sulla scala elicoidale si giunge alla \"stanza dell'orologio\" e da qua si accede ad un ballatoio che, mediante una rampa metallica, consente di giungere alla lanterna.\nOggi.\nIl faro \u00e8 completamente controllato e gestito dal Comando di Zona Fari della Marina Militare con sede nella Spezia (che tra l'altro si occupa di tutti i fari dell'Alto Tirreno). La Marina Militare si occupa della gestione di tutti i fari (di cui 128 d'altura) sugli 8.000\u00a0km circa di coste italiane dal 1910, avvalendosi sia di tecnici militari che civili."}
{"id": "781714", "revid": "339392", "url": "https://it.wikipedia.org/wiki?curid=781714", "title": "Evroniano", "text": ""}
{"id": "781715", "revid": "339392", "url": "https://it.wikipedia.org/wiki?curid=781715", "title": "Evroniani", "text": ""}
{"id": "781718", "revid": "767487", "url": "https://it.wikipedia.org/wiki?curid=781718", "title": "Big (film)", "text": "Big \u00e8 un film del 1988 diretto da Penny Marshall, con protagonista Tom Hanks.\nTrama.\nJosh Baskin \u00e8 un ragazzino di tredici anni che abita a New York. Josh \u00e8 follemente innamorato di Cynthia Benson, una sua compagna di scuola molto pi\u00f9 grande di lui, ma non ha il coraggio di dichiararsi e la sua vita \u00e8 una frana. I suoi genitori lo costringono, tra l'altro, a fare il baby-sitter alla sorellina pi\u00f9 piccola. Un giorno al luna park, dopo essere stato umiliato davanti a Cynthia che ama tanto, vede una macchinetta che riproduce le fattezze del mago Zoltar (la macchina funziona nonostante l'alimentazione elettrica sia staccata) e decide di esprimere un desiderio: non essere pi\u00f9 un bambino. Il giorno seguente Josh si sveglia e si rende conto che qualcosa \u00e8 cambiato. Non appena si guarda allo specchio, scopre di essere cresciuto di vent'anni, diventando cos\u00ec un aitante trentenne. Ritorna verso il luna park dov'era situata la macchinetta, ma scopre che non c'\u00e8 pi\u00f9 il luna park e che la macchinetta \u00e8 sparita. Ritorna a casa ma la madre non lo riconosce.\nScappato di casa perch\u00e9 scambiato per un criminale, chiede aiuto al suo migliore amico Billy che, incredulo in un primo momento, decide di aiutarlo. I due vanno a New York e prendono una stanza in affitto in un quartiere malfamato con la promessa di ritrovare la macchina del mago. Cos\u00ec, fino a quando non la ritroveranno, Josh dovr\u00e0 vivere come un trentenne con la mente di un ragazzino di dodici anni. Dovr\u00e0 trovarsi quindi un lavoro. Non \u00e8 un problema: riesce a farsi assumere nel settore giocattoli di un grande magazzino; il suo lavoro consiste nel testare, giocando, i giocattoli e vedere se possono piacere ai bambini o no. Nessuno potrebbe capire i gusti dei bambini meglio di un altro bambino.\nIl suo carattere porter\u00e0 una giovane collega Susan, ad innamorarsi di lui, ma quando Josh le dice il suo \"segreto\" lei si arrabbia pensando sia solo una scusa per piantarla. Dopo svariate avventure Josh ritrova la macchina del mago Zoltar, esprime il desiderio opposto, cio\u00e8 tornare ad essere bambino. Susan assiste a tutto e anche lei alla fine gli crede e Josh ritorna a casa dai suoi.\nProduzione.\nCostumi.\nParte degli abiti dei protagonisti \u00e8 stata realizzata da Nino Cerruti.\nEdizione italiana.\nIl doppiaggio italiano del film \u00e8 stato diretto da Mario Maldesi, per conto della Kamoti Film.\nPresunto remake.\nLa trama \u00e8 molto simile all'italiano \"Da grande\", interpretato da Renato Pozzetto per la regia di Franco Amurri del 1987, tanto da lasciar supporre che gli sceneggiatori si siano ispirati al film italiano. In realt\u00e0 la storia di un bambino che magicamente \"diventa grande\" era gi\u00e0 presente in altri film, tra cui \"Storia di tre amori\" del 1953. Inoltre, i ristretti tempi d'uscita (il film statunitense era nelle sale appena sei mesi dopo l'uscita di quello italiano) erano difficilmente compatibili coi normali tempi di lavorazione."}
{"id": "781719", "revid": "110157", "url": "https://it.wikipedia.org/wiki?curid=781719", "title": "Ponte Cadore", "text": "Il ponte Cadore \u00e8 un ponte lungo 1150 m e alto 184 m. Situato tra il comune di Pieve di Cadore e di Perarolo di Cadore sopra la profonda gola del fiume Piave, che prima della costruzione dell'opera obbligava chi fosse diretto in Centro Cadore a percorrere la vecchia e tortuosa strada denominata Cavallera. Si compone di tre viadotti e di un ponte ad arco telaio lungo 535 m con una pendenza media del 5%.\n\u00c8 il secondo ponte su strada statale pi\u00f9 alto d'Italia, preceduto dal viadotto Sente per un solo metro di differenza.\nStoria.\nFu completato e aperto al traffico nel 1985 ad opera della ditta Cimolai Costruzioni su progetto dello Studio Matildi e fa parte della serie di opere destinate a migliorare la viabilit\u00e0 sulla Strada statale 51 di Alemagna tra le zone montane del Cadore, Comelico e Cortina d'Ampezzo e la pianura veneta.\nControllo strumentale.\nIn fase di costruzione e in esercizio, le misure di 15 trasduttori estesimetrici posti a differenti profondit\u00e0 (fino a 28 m dal riferimento esterno) e di 2 trasduttori di spostamento a risoluzione decimale autocompensate da un trasduttore di temperatura e trasmesse tramite ponte radio al CED posto a 30\u00a0km di distanza hanno consentito di verificare in tempo reale le sollecitazioni indotte sulle formazioni rocciose dalla costruzione della pila-spalla e di intervenire in corso d'opera per ovviare con il mezzo pi\u00f9 consono ed economico (barbacani e demolizione con esplosivo) ai cedimenti misurati."}
{"id": "781724", "revid": "78273", "url": "https://it.wikipedia.org/wiki?curid=781724", "title": "Alto Adige/S\u00fcdtirol", "text": ""}
{"id": "781725", "revid": "1603714", "url": "https://it.wikipedia.org/wiki?curid=781725", "title": "Cronologia dell'et\u00e0 napoleonica", "text": "L'epoca napoleonica \u00e8 un periodo di poco meno di vent'anni (1799 \u2013 1815) durante i quali l'azione militare e politica di Napoleone Bonaparte sconvolse la situazione delle nazioni europee lasciando una traccia profonda nella storia contemporanea e condizionando fortemente la vita delle generazioni europee successive.\nPremessa.\nScopo di questa cronologia \u00e8 quello di esporre sinteticamente, in una rigorosa successione temporale, gli eventi che hanno caratterizzato l'epoca napoleonica. Per meglio inquadrare la figura di Napoleone e le sue opere nel contesto dei tempi, pu\u00f2 essere opportuno riferirsi alla Cronologia della rivoluzione francese e alla voce biografica Napoleone Bonaparte.\nOve possibile, se significative, sono state indicate le date complete di giorno, mese, anno dell'evento citato, altrimenti solo mese ed anno. Quando l'evento ha data incerta riguardo al giorno (caso, ad es. del cosiddetto \"Colpo di Stato del 18 brumaio\") si \u00e8 indicato il giorno pi\u00f9 probabile o comunque quello che viene abitualmente citato nei testi (in genere si tratta di eventi verificatisi nell'arco di due giorni contigui) o quello durante il quale l'evento ha avuto la sua parte maggiore.\nQuando il protagonista dell'evento di cui si parla \u00e8 Napoleone, il nome viene solitamente sottinteso. Negli altri casi, Napoleone viene indicato solo con il nome di battesimo, a meno che non sia necessario aggiungere titoli o appellativi, quali Primo Console o Imperatore.\nAntefatti.\n1764\n1768\n1769\n1775\n1777\n1778\n1779\n1780\n1784\n1785\nNapoleone giovane ufficiale.\n1785\n1789\n1790\n1791\n1792\n1793\nInizio della carriera militare.\n1794\n1795\n1796\nLa prima Campagna d'Italia.\n1796\n1797\n1798\nCampagna d'Egitto e Seconda coalizione.\n1799\nIl periodo consolare.\n1800\n1801\n1802\n1803\n1804\nL'Impero.\n1805\n1806\n1807\n1808\n1809\n1810\n1811\n1812\nLa campagna di Russia e il crollo dell'impero.\n1813\n1814\n1815\nLa fine.\n1819\n1820\n1821\n1824\n1830\n1840\n1861"}
{"id": "781726", "revid": "599013", "url": "https://it.wikipedia.org/wiki?curid=781726", "title": "Bolgheri Sassicaia", "text": "Il Bolgheri Sassicaia, comunemente noto come Sassicaia, \u00e8 un vino DOC la cui produzione \u00e8 consentita in una specifica zona del comune di Castagneto Carducci nella provincia di Livorno , prodotto con almeno l'80% di Cabernet Sauvignon. Il Bolgheri Sassicaia \u00e8 uno dei vini italiani pi\u00f9 pregiati ed \u00e8 prodotto esclusivamente dall'azienda Tenuta San Guido, che possiede tutti i vigneti all'interno dell'area delimitata dalla DOC.\nStoria.\nIntorno agli anni quaranta il marchese Mario Incisa della Rocchetta, appassionato di vini francesi, import\u00f2 dalla\u00a0tenuta dei Duchi Salviati a Migliarino alcune barbatelle di cabernet sauvignon e di cabernet franc. La decisione di piantare questi vitigni fu in parte dovuta alla somiglianza morfologica che egli aveva notato tra la zona di provenienza denominata Graves, a Bordeaux, e quella dove avrebbe poi fatto crescere i vitigni. E piant\u00f2 i vitigni all'interno della tenuta San Guido, nella Maremma livornese, ne ebbe grande cura e nel 1944 ottenne le prime bottiglie di Sassicaia. Il vino fu prodotto inizialmente ad esclusivo uso familiare, in controtendenza con gli standard produttivi dei tempi che tendevano a privilegiare la quantit\u00e0 alla qualit\u00e0. La prima annata commercializzata fu il 1968.\nAlla fine del 2013, con la pubblicazione del relativo decreto da parte del Mipaaf, il Sassicaia si \u00e8 staccato dalla DOC Bolgheri (di cui era sottozona sino dal 1994, anno di nascita della DOC) ed \u00e8 diventato una DOC autonoma. Questo passo completa il percorso cominciato come semplice vino da tavola, successivamente sottozona DOC e, finalmente, DOC a s\u00e9 stante (Bolgheri Sassicaia).\nNel 2018 cadono i 50 anni dalla prima commercializzazione, e per l'occasione si \u00e8 tenuta a Lucca, durante la manifestazione \"Anteprima Vini della Costa Toscana\" organizzata dall'Associazione Grandi Cru della Costa Toscana, una degustazione verticale.\nCome per tutti i vini prestigiosi le vecchie e/o grandi annate di Sassicaia raggiungono prezzi rilevanti, spesso oggetto di ricerca tra appassionati e commercianti.\nDOC proprietaria.\nIl Sassicaia detiene un primato: \u00e8 il primo vino italiano di una specifica cantina, che, come succede in Francia per pochissimi vini celeberrimi, ha una DOC riservata appositamente. La denominazione Bolgheri Sassicaia pu\u00f2 utilizzarla esclusivamente la Tenuta San Guido (della famiglia Incisa della Rocchetta) per il suo vino corrispondente (questo perch\u00e9 Sassicaia \u00e8 un cru in Bolgheri interamente posseduto da Tenuta San Guido).\nAbbinamenti consigliati.\nParticolarmente indicato per cacciagione e cibi dal sapore intenso, in particolar modo il piccione arrosto, i filetti alla bordolese, i formaggi dal sapore deciso. Consigliato anche il semplice abbinamento con qualche noce e fungo porcino crudo, condito con poche gocce di olio di oliva e qualche erba aromatica mediterranea.\nProduzione.\n\"Provincia, stagione, volume in ettolitri\"\nTabella annate.\nI fattori climatici nella fase vegetativa della vite (aprile-settembre) ricoprono un ruolo fondamentale sulle caratteristiche finali di una determinata annata. Tuttavia va aggiunta anche la selezione delle uve migliori, il metodo di vinificazione e il successivo invecchiamento ed affinamento.\nTra le annate eccellenti quelle del 1978, 1985, 1988, 1990, 1995, 1997 e 2004 che si avvicinano alla perfezione; di seguito \u00e8 riportata la tabella delle annate dal 1968 in poi, con le previsioni per quelle pi\u00f9 recenti in affinamento.\nPrevisioni per le annate in affinamento"}
{"id": "781727", "revid": "110157", "url": "https://it.wikipedia.org/wiki?curid=781727", "title": "Zabbar", "text": "Zabbar o \u017babbar (in maltese \u0126a\u017c-\u017babbar, in italiano storico anche \"Zabbaria\") \u00e8 un comune maltese del sud-est dell'isola, la quinta citt\u00e0 di Malta per grandezza, con una popolazione di 14.694 abitanti.\nOriginariamente parte di Zeitun, Zabbar ottenne il titolo di \"Citt\u00e0 Hompesch\" dall'ultimo Grande Maestro dei Cavalieri Ospitalieri, Ferdinand von Hompesch. Dal 1997 Zabbar \u00e8 gemellata con Villabate nella citt\u00e0 metropolitana di Palermo.\nOrigine del nome.\nIl nome della citt\u00e0 si riferisce probabilmente alla parola maltese \"ni\u017cbor\", che indica il processo di potatura degli alberi. Infatti vi furono molte famiglie specializzate nella potatura, durante il periodo medievale."}
{"id": "781730", "revid": "123929599", "url": "https://it.wikipedia.org/wiki?curid=781730", "title": "Istituto nazionale ricovero e cura anziani", "text": "L'Istituto nazionale ricovero e cura anziani (INRCA) \u00e8 un Istituto di ricovero e cura a carattere scientifico (IRCCS) pubblico, che opera in ambito geriatrico e gerontologico al fine di tutelare la salute ed il benessere delle persone anziane, specialmente quelle non autosufficienti. Nel 2006, come previsto dal D.Lgs 288/03 che definiva la nuova organizzazione degli IRCCS, l'Istituto ha superato positivamente la valutazione per il riconoscimento della sua specificit\u00e0 geriatrico-gerontologica (L. R. Marche n.21/2006), come unico Istituto che opera in questa area con propria personalit\u00e0 giuridica pubblica. L\u2019Istituto persegue non solo l\u2019eccellenza delle prestazioni assistenziali erogate nelle sue strutture sanitarie, ma anche una ricerca scientifica di alto livello sui meccanismi della longevit\u00e0, della fragilit\u00e0 dell\u2019anziano e loro cause. Il ruolo e le finalit\u00e0 dell'INRCA fanno riferimento a due ambiti fondamentali e fortemente integrati fra loro: la ricerca traslazionale, nel campo biomedico epidemiologico e clinico e l'attivit\u00e0 assistenziale, con prestazioni di ricovero e cura di alta specialit\u00e0. L\u2019Istituto \u00e8 caratterizzato da un sistema di risorse, competenze, processi organizzativi e servizi orientati alla ricerca e alla soddisfazione delle esigenze assistenziali degli over 65.\nLa missione.\nLa missione dell'INRCA trova i propri riferimenti da un lato nell'essere Istituto di ricerca e dall'altro nell'avere una forte connotazione specialistica in senso geriatrico e gerontologico. La finalit\u00e0 \u00e8 ben definita come unicum tra gli IRCCS italiani sia pubblici sia privati, costituendo un punto di forza capace di proiettare l\u2019Istituto in un ambito di ricerca internazionale e di renderlo riferimento scientifico nazionale votato alla produzione di salute e conoscenze scientifiche.\nNella sua duplice veste di struttura a carattere nazionale, ma inserita nei sistemi sanitari regionali e quindi nelle realt\u00e0 territoriali, l'Istituto persegue obiettivi di:\nL'INRCA ha dimostrato che gli anziani rappresentano s\u00ec una questione che va affrontata realizzando un'adeguata rete di servizi socio-sanitari per la continuit\u00e0 assistenziale, ma sono anche una grande risorsa da valorizzare. La terza et\u00e0 si trasforma cos\u00ec in una vera longevit\u00e0 attiva, utile non solo per il mantenimento della qualit\u00e0 della vita individuale ma anche per tante altre persone famiglie e comunit\u00e0. Da una recente indagine infatti, \u00e8 emerso che l'11% del volontariato \u00e8 rappresentato da persone con et\u00e0 compresa tra i 65 e i 75 anni.\nL'invecchiamento \u00e8 pertanto uno dei problemi del momento e del futuro pi\u00f9 importanti sotto l'aspetto sanitario e socio-economico, per cui \u00e8 indispensabile prestare il dovuto interesse per programmare piani di investimento strutturali, organizzativi e formativi adeguati (assistenza sociale, lavoro, pensioni, abitazioni, trasporti, ecc.). L'INRCA pu\u00f2 rappresentare lo strumento idoneo del Governo e delle Regioni attraverso il quale redigere periodicamente piani di sviluppo per una politica in favore dell'et\u00e0 avanzata.\nStoria.\nL'origine dell'Inrca pu\u00f2 essere fatta risalire al 1844, anno nel quale \u00e8 stato istituito ad Ancona l'Ospizio dei Poveri per iniziativa della Congregazione dei Mercanti e degli Artisti con scopi di assistenza e beneficenza, nell'ambito del vecchio ospedale della SS. Trinit\u00e0 e S.Anna, situato nei locali del Convento di S.Francesco alle scale.\nIl 10 marzo 1871 Vittorio Emanuele II legalizza l'Ospizio dei poveri vecchi. Nel 1881, a seguito di una donazione della Provincia di Ancona, l'Istituto diventa pubblico ed assume la denominazione di \u201cOspizio dei Poveri Vecchi e di Mendicit\u00e0 Vittorio Emanuele II (V.E II)\u201d.\nNegli anni intorno al 1920 l'Opera Pia Ospizio di Ancona veniva trasferita fuori citt\u00e0, nella localit\u00e0 delle Grazie, presso la Villa Persichetti, in ambienti adeguati per ospitare anziani soli, indigenti, ma anche convalescenti e, spesso, malati cronici con disabilit\u00e0 invalidanti.\nCon DPR del 26/8/1961, l'Opera Pia Ospizio dei Poveri Vecchi e di Mendicit\u00e0 V.E.II, grazie ai suoi livelli organizzativi assistenziali, veniva denominata Istituto di Riposo e Cura per Anziani (IRCA) e, quindi, nel 1963, gli veniva riconosciuto il suo carattere nazionale (INRCA) e, successivamente (1968), definito quale \u201cIstituto di Ricerca a carattere scientifico (IRCCS)\u201c, specializzato sui problemi degli Anziani, l'unico in Italia. Tale riconoscimento \u00e8 stato riconfermato, dagli organi competenti, negli anni successivi fino allo stato attuale.\nNegli anni, sotto il profilo giuridico e scientifico, i riconoscimenti sono derivati dall'impegno dimostrato dall'INRCA nelle sue attivit\u00e0 assistenziali e di ricerca nel settore geriatrico e gerontologico. Dall'Ospizio dei Poveri di Ancona, l'INRCA si \u00e8 progressivamente esteso sul territorio nazionale, realizzando, in diverse Regioni d'Italia, strutture assistenziali e di ricerca all'avanguardia sui problemi della salute e socio-economici degli anziani. Non solo, in base alla propria esperienza accumulata negli anni, ha cercato di diffondere, nelle diverse parti d'Italia ove presente, dei modelli e dei protocolli assistenziali comuni per gli anziani \u201cfragili\u201d; ha raccolto, poi, e verificato i risultati degli studi praticati nella finalit\u00e0 di rendere sempre pi\u00f9 manifesta, e rigorosamente scientifica,\u201cla medicina dell'evidenza\u201dnel settore della geriatria.\nUn grande merito dell'INRCA \u00e8 stato quello di aver contributo allo sviluppo di una \u201ccultura\u201d sull'invecchiamento della popolazione, attraverso studi sugli aspetti demografici ed epidemiologici delle persone che invecchiano, della loro qualit\u00e0 della vita, delle loro malattie et\u00e0 correlate, delle loro cure, prevenzione e riabilitazione, dei meccanismi fisio-patologici sottesi alla vecchiaia, della farmacovigilanza geriatrica, della cronicit\u00e0 e delle invalidit\u00e0 pi\u00f9 frequenti negli anziani. Di particolare importanza gli studi dell'INRCA sui rapporti tra senescenza e cellule staminali, genetica, infiammazione e medicina molecolare. In altri termini, un interesse verso la ricerca scientifica con finalit\u00e0 pratiche, a favore di tutti quei problemi del complesso fenomeno invecchiamento-disabilit\u00e0. \nPresidi.\nLa sede legale dell'Istituto \u00e8 ad Ancona, a Villa Santa Margherita (detta anche Villa Gusso), in via S. Margherita n\u00b05.\nL'INRCA \u00e8 presente in tre diverse Regioni (Marche, Lombardia, Calabria) con tre Presidi Ospedalieri ed un Polo Scientifico Tecnologico:\n\u2022 POR Ancona - Via Montagnola, 81\n\u2022 POR Casatenovo - Via Monteregio, 13\n\u2022 POR Cosenza - Contrada Muoio Piccolo\n\u2022 POR Fermo - Contrada Mossa\n\u2022 POR Appignano \u2013 Via IV Novembre, 110\n\u2022 PST Ancona - Via Birarelli, 8\n\u2022 RSR Treia - Piazza Leopardi, 2\nPOR Osimo Via Leopardi 15\nIl Logo.\nIl logo \u00e8 rappresentato da un fiore che ricorda la camelia e che si staglia su uno sfondo neutro.\nLa camelia \u00e8 un fiore famoso per la sua bellezza, il profumo puro e pulito \u00e8 quasi sconosciuto. Chiamata \"Tsubaki\" in giapponese, \u00e8 da lungo tempo considerata simbolo di longevit\u00e0, fortuna, vittoria e felicit\u00e0. Inoltre esprime \"eleganza eterna\", potere spirituale, grande saggezza, qualit\u00e0 che le culture antiche hanno sempre riconosciuto nei secoli ai \u201cvecchi\u201d, detentori di conoscenza e di sapienza."}
{"id": "781735", "revid": "228587", "url": "https://it.wikipedia.org/wiki?curid=781735", "title": "Gea (disambigua)", "text": ""}
{"id": "781742", "revid": "339392", "url": "https://it.wikipedia.org/wiki?curid=781742", "title": "Codice procedura civile", "text": ""}
{"id": "781747", "revid": "436907", "url": "https://it.wikipedia.org/wiki?curid=781747", "title": "All in the Family (singolo)", "text": "All in the Family \u00e8 un singolo del gruppo musicale statunitense Korn, pubblicato il 18 luglio 1998 come primo estratto dal terzo album in studio \"Follow the Leader\".\nDescrizione.\n\"All in the Family\" ha visto la partecipazione vocale di Fred Durst, cantante dei Limp Bizkit, ed \u00e8 caratterizzato da un duello di rime tra quest'ultimo e il frontman dei Korn, Jonathan Davis. Musicalmente, nel brano vengono uniti elementi provenienti dalla musica hip hop con chitarre distorte.\nDurante il brano i due cantanti si insultano a vicenda su vari argomenti, quali igiene, orientamento sessuale e radici familiari. Sono inoltre presenti diversi riferimenti a brani appartenenti sia ai Korn sia ai Limp Bizkit, cos\u00ec come il riff di \"Blind\" utilizzato durante le parti cantate da Davis. Nel testo vengono derisi artisti come Vanilla Ice, Hanson e Winger."}
{"id": "781749", "revid": "108692712", "url": "https://it.wikipedia.org/wiki?curid=781749", "title": "Consiglio dei Comuni e delle Regioni d'Europa", "text": "Il Consiglio dei Comuni e delle Regioni d'Europa (CCRE) \u00e8 una associazione di enti locali e regionali d'Europa. I suoi membri sono le associazioni nazionali delle citt\u00e0 e delle regioni di pi\u00f9 di trenta paesi europei.\nL'idea fondamentale del CCRE \u00e8 di promuovere un'Europa unita e forte, fondata sull'autonomia locale e regionale, e la democrazia; un'Europa nella quale le decisioni sono prese il pi\u00f9 vicino possibile ai cittadini, nel rispetto del principio di sussidiariet\u00e0.\nLe attivit\u00e0 del CCRE ricoprono un vasto campo di attivit\u00e0 quali i servizi pubblici, i trasporti, la politica regionale, l'ambiente, le pari opportunit\u00e0, ecc. Il CCRE \u00e8 ugualmente presente sulla scena internazionale. Esso costituisce la sezione europea dell'organizzazione mondiale unione delle citt\u00e0 e dei governi locali (UCLG)."}
{"id": "781755", "revid": "486946", "url": "https://it.wikipedia.org/wiki?curid=781755", "title": "Legge di De Morgan", "text": ""}
{"id": "781760", "revid": "287204", "url": "https://it.wikipedia.org/wiki?curid=781760", "title": "Copan", "text": ""}
{"id": "781766", "revid": "1226", "url": "https://it.wikipedia.org/wiki?curid=781766", "title": "Guerre Boere", "text": ""}
{"id": "781770", "revid": "1718925", "url": "https://it.wikipedia.org/wiki?curid=781770", "title": "Tempesta Kyrill", "text": "Kyrill \u00e8 un'area di bassa pressione che si \u00e8 evoluta in tempesta, formando un ciclone extratropicale. Formatasi sopra Terranova il 15 gennaio 2007, si \u00e8 mossa attraverso l'Oceano Atlantico raggiungendo l'Inghilterra e il Galles nella serata del 17 gennaio, per poi attraversare gran parte dell'Europa settentrionale, causando pi\u00f9 di 40 vittime.\nIl vento ha raggiunto la velocit\u00e0 di circa 250 km orari sui monti della Polonia.\nSono stati colpiti diversi paesi europei: Francia, Inghilterra, Islanda, Irlanda, Polonia, Belgio, Germania, Repubblica Ceca e Paesi Bassi. Si \u00e8 poi fermato sulle montagne dell'Alto Adige il 19 gennaio 2007, creando consequenzialmente un contemporaneo fenomeno climatico di ipertermia per l'espansione dell'anticiclone subtropicale sull'Italia nord-occidentale.\nI costi dei danni causati da Kyrill si aggirano sul miliardo di euro. In pi\u00f9 paesi europei sono stati annullati voli aerei e ci sono stati \"black out\".\nIl nome \u00e8 stato dato alla tempesta il 17 gennaio dall'istituto meteorologico della Libera Universit\u00e0 di Berlino."}
{"id": "781771", "revid": "1305772", "url": "https://it.wikipedia.org/wiki?curid=781771", "title": "Got the Life", "text": "Got the Life \u00e8 un singolo del gruppo musicale statunitense Korn, pubblicato il 23 novembre 1998 come secondo estratto dal terzo album in studio \"Follow the Leader\".\nOltre a sonorit\u00e0 vicine all'alternative metal e al nu metal, il brano include diversi elementi tipici della disco music.\nSuccesso.\n\u00c8 considerato il primo singolo di successo che li ha portati nelle Top 20 delle classifiche Mainstream Rock Songs e Alternative Songs. Il video per questo singolo, diretto da McG ricevette un enorme successo, e venne messo in onda molto spesso, soprattutto nella trasmissione di MTV, Total Request Live dove rimase in terza posizione per 63 giorni sui 65 di messa in onda del video. Il singolo fu inoltre un successo anche negli altri paesi del mondo, specialmente in Australia, dove venne certificato disco d'oro per le oltre 35.000 copie vendute.\nIl singolo si classific\u00f2 inoltre quinto nella classifica delle 100 canzoni pi\u00f9 popolari del 1998."}
{"id": "781774", "revid": "1442080", "url": "https://it.wikipedia.org/wiki?curid=781774", "title": "Polyangium cellulosum", "text": "Polyangium cellulosum (noto anche come Sorangium cellulosum) \u00e8 un batterio gram-negativo dell'ordine myxococcales. Presenta una grande motilit\u00e0 ed un genoma insolitamente grande (oltre 12 milioni di paia di basi). Nel 1987 fu isolato da quest'organismo l'epotilone, agente stabilizzante i microtubuli e chemioterapico."}
{"id": "781775", "revid": "44939", "url": "https://it.wikipedia.org/wiki?curid=781775", "title": "Sorangium cellulosum", "text": ""}
{"id": "781779", "revid": "2041239", "url": "https://it.wikipedia.org/wiki?curid=781779", "title": "Jeff Goldblum", "text": "Biografia.\nGoldblum nasce a Pittsburgh, in Pennsylvania, il 22 ottobre 1952 da una famiglia ebraica di origini russe e austriache. Ha una sorella, Pamela, e un fratello maggiore, Lee. Nel 1972 l'altro suo fratello Rick muore a 23 anni per insufficienza renale. Fin dalle scuole superiori partecipa a corsi di recitazione. Dopo il diploma si trasferisce a New York per intraprendere la carriera d'attore. A 18 anni recita a Broadway ne \"I due gentiluomini di Verona\" di William Shakespeare; in seguito lavora in altre produzioni teatrali.\nNel 1974 debutta nel cinema con \"Il giustiziere della notte\" di Michael Winner. Nel 1978 partecipa al film \"Grazie a Dio \u00e8 venerd\u00ec\". Diretto da Robert Altman, lavora in \"California Poker\" (1974), \"Nashville\" (1975), \"Terapia di gruppo\" (1987) e \"I protagonisti\" (1992). Nella seconda met\u00e0 degli anni settanta interpreta alcuni film horror. Negli anni ottanta \u00e8 tra i protagonisti de \"Il grande freddo\" (1983) di Lawrence Kasdan, \"Tutto in una notte\" (1985) di John Landis, \"Una notte in Transilvania\" (1985) di Rudy De Luca e \"La mosca\" (1986) di David Cronenberg.\nNegli anni novanta prende parte ad alcuni grandi successi come \"Jurassic Park\" (1993) di Steven Spielberg, \"Independence Day\" (1996) e \"Il mondo perduto - Jurassic Park\" (1997). Recita come guest star in due episodi della serie TV \"Glee\", interpretando Hiram Berry, uno dei padri gay della protagonista Rachel Berry. Nel 2012 partecipa al doppiaggio del film \"Zambezia\".\nNel 2017 interpreta il \"villain\" Gran Maestro nel film del Marvel Cinematic Universe \"\". Nel 2018 riprende il ruolo del professor Ian Malcolm nel film \"Jurassic World - Il regno distrutto\", sequel di \"Jurassic World\", mentre nello stesso anno gli viene aggiudicata una stella sulla Hollywood Walk of Fame. Nel 2020 recita al fianco di Chris Pratt, Bryce Dallas Howard, Omar Sy, Sam Neill, Laura Dern e BD Wong nel film \"Jurassic World - Il dominio\" di Colin Trevorrow, inizialmente previsto nelle sale nel 2021, poi spostato all'anno successivo a causa della pandemia di COVID-19.\nVita privata.\nNel 1980 sposa l'attrice Patricia Gaul, dalla quale divorzia dopo sei anni di matrimonio. Nel 1987 sposa l'attrice Geena Davis, da cui divorzia quattro anni dopo. Dal 1995 al 1997 \u00e8 legato all'attrice Laura Dern e nel 2003 alla ballerina Catherine Wreford. Nell'estate 2014 si fidanza con la ginnasta olimpica Emilie Livingston, che sposa nel novembre dello stesso anno. La coppia ha due figli, Charlie Ocean, nato il 4 luglio 2015 e River Joe, nato il 7 aprile 2017.\nDoppiatori italiani.\nNelle versioni in italiano dei suoi film, Jeff Goldblum \u00e8 stato doppiato da:\nDa doppiatore \u00e8 sostituito da:"}
{"id": "781781", "revid": "22356", "url": "https://it.wikipedia.org/wiki?curid=781781", "title": "Theosodon", "text": "Il teosodonte (gen. Theosodon) \u00e8 un mammifero litopterno estinto, appartenente ai macrauchenidi. Visse nel Miocene inferiore-medio (circa 17 - 12 milioni di anni fa) e i suoi resti fossili sono stati ritrovati in Sudamerica.\nDescrizione.\nQuesto animale doveva avere aspetto e dimensioni simili a quelle dell'odierno lama, ma la corporatura doveva essere pi\u00f9 robusta. Il cranio era lungo circa 35 centimetri, e l'intero animale poteva superare i 2 metri di lunghezza e un metro di altezza. Si suppone che \"Theosodon\" potesse pesare circa 170 chilogrammi.\nCranio.\nIl cranio era stretto e basso, molto lungo; la caratteristica principale era data dall'apertura nasale, posta molto indietro nel cranio e rivolta, oltre che in avanti, anche verso l'alto. Rispetto al pi\u00f9 antico \"Cramauchenia\", le narici erano molto pi\u00f9 arretrate; una disposizione simile non si riscontra in alcun mammifero attuale. Il profilo del muso era insolitamente appiattito, quasi come quello di un rettile. L'arco zigomatico era lungo e gracile, poco allargato. La cavit\u00e0 glenoide era una depressione circolare, piuttosto concava. L'apertura temporale era piccola, mentre le ossa frontali erano molto grandi trasversalmente e si inserivano anteriormente tra le ossa nasali (molto ridotte). La bizzarra disposizione delle ossa nasali ha inizialmente portato qualche paleontologo a ritenere che fosse presente una corta proboscide, ma \u00e8 invece possibile che le narici si aprissero in alto sul cranio, prima del muso, e che fossero dirette verso l'alto. La mandibola era piuttosto bassa ma robusta, con un ramo montante poco elevato, e l'articolazione mandibolare era poco al di sopra della serie dentaria.\nI molari superiori erano brachiodonti, a corona bassa, e di forma quadrata. Il paracono e il metacono erano selenodonti, e riuniti da un robusto mesostilo. Il protocono e l'ipocono erano quasi identici, riuniti da una cresta longitudinale sul margine labiale. Il \"cingulum\" antero-interno era molto sviluppato, cos\u00ec come quello postero-esterno. I molari inferiori erano a forma di doppia mezzaluna.\nScheletro postcranico.\nIl collo era lungo e robusto; le vertebre del tronco dovevano essere circa una ventina. Il sacro era lungo e stretto, e la coda doveva essere corta. La scapola era lunga e molto stretta, mentre il bacino era corto e largo. Le zampe erano lunghe e snelle. L'omero era corto, mentre ulna e radio erano allungati, cos\u00ec come la mano. L'omero era robusto e presentava una troclea articolare distale molto semplice; radio e ulna erano separati, ma vicini l'uno all'altra. Il radio, in particolare, era molto gracile. L'articolazione dell'omero non permetteva la rotazione degli arti anteriori, e i due elementi dell'avambraccio erano poco indipendenti. La mano era a tre dita di grandezza quasi uguale. Il carpo era caratterizzato da uno scafoide che si estendeva leggermente sopra il grande osso. L'osso uncinato possedeva una piccola faccetta articolare distale che indica la presenza di un quinto metacarpo vestigiale. Il secondo, terzo e quarto metacarpo erano di grandezza quasi identica, disposti secondo una simmetria mesassonica. Erano piuttosto lunghi, ma quello mediano era un po' pi\u00f9 lungo e gracile. Le prime falangi erano sottili e allungate, e quella mediana era meno allungata delle laterali. Le seconde e le terze falangi erano corte e massicce. Le falangi ungueali erano larghe e piatte, e sostenevano zoccoli. \nIl femore era lungo, appiattito e compresso prossimalmente, con un grande trocantere robusto ed elevato e un terzo trocantere poco prominente. La tibia e il perone, ben separati, erano corti; le proporzioni delle ossa delle zampe posteriori erano quindi contrarie a quelle degli arti anteriori. La tibia era robusta e massiccia. Il piede era tridattilo e richiamava quello del successivo \"Macrauchenia\". Il tarso era tipico dei litopterni, con la testa dell'astragalo che si articolava con il navicolare e il cuboide molto distante. La disposizione dei metatarsi era simile a quella dei metacarpi.\nClassificazione.\nIl genere \"Theosodon\" venne descritto per la prima volta da Florentino Ameghino nel 1887, sulla base di resti fossili ritrovati in terreni della fine del Miocene inferiore in Argentina, nella formazione Santa Cruz; la specie tipo \u00e8 Theosodon lydekkeri. Successivamente lo stesso Ameghino e altri studiosi classificarono numerose altre specie (\"T. fontanae, T. garretorum, T. pozzi, T. gracilis, T. karaikensis, T. lallemanti, T. patagonicum\"), ma \u00e8 probabile che alcune di queste specie fossero conspecifiche. Nel 2018 \u00e8 stata descritta un'altra specie forse attribuibile a \"Theosodon\", \"T. arozquetai\", rinvenuta in Bolivia in terreni del Miocene medio. Un'altra specie del Miocene superiore, \"T. hystatus\", descritta originariamente nel 1931, \u00e8 stata riattribuita al genere \"Paranauchenia\". Altri fossili attribuiti a \"Theosodon\" sono stati ritrovati in Cile, Colombia e Per\u00f9.\nNonostante le somiglianze con i lama, le parentele del teosodonte non vanno ricercate tra i camelidi, ma tra un gruppo di ungulati primitivi endemici del Sudamerica, i litopterni, che svilupparono una convergenza evolutiva con artiodattili e (in misura maggiore) con i perissodattili. Il teosodonte \u00e8 un rappresentante della famiglia dei macrauchenidi, di cui costituiva una forma relativamente basale, vicina all'origine delle forme pi\u00f9 derivate come \"Scalabrinitherium\", \"Promacrauchenia\", \"Windhausenia\" e \"Macrauchenia\".\nPaleoecologia.\nIl teosodonte doveva essere un mammifero piuttosto agile, che si nutriva di foglie degli alberi. La forma insolita delle narici fa supporre un particolare tipo di stile di vita per questo animale. \u00c8 possibile che \"Theosodon\" avesse narici arretrate e dirette verso l'alto, e che questo fosse un adattamento quando il teosodonte brucava in cespugli e rami particolarmente intricati; possibili equivalenti ecologici, come le giraffe e i gerenuk, possiedono anch'essi narici pi\u00f9 alte della norma degli artiodattili. I denti brachidonti e la mandibola piuttosto bassa indicano che \"Theosodon\" brucava piante tenere, forse pi\u00f9 soffici di quelle di cui si cibavano gli altri litopterni (Cassini e Vizcaino, 2011)."}
{"id": "781783", "revid": "17351", "url": "https://it.wikipedia.org/wiki?curid=781783", "title": "Lockheed A-29 Hudson", "text": ""}
{"id": "781785", "revid": "17351", "url": "https://it.wikipedia.org/wiki?curid=781785", "title": "A-29 Hudson", "text": ""}
{"id": "781786", "revid": "17351", "url": "https://it.wikipedia.org/wiki?curid=781786", "title": "A-29", "text": ""}
{"id": "781787", "revid": "17351", "url": "https://it.wikipedia.org/wiki?curid=781787", "title": "Lockheed PBO-1", "text": ""}
{"id": "781790", "revid": "106456", "url": "https://it.wikipedia.org/wiki?curid=781790", "title": "Massimiliano Robespierre", "text": ""}
{"id": "781791", "revid": "17351", "url": "https://it.wikipedia.org/wiki?curid=781791", "title": "A-28 Hudson", "text": ""}
{"id": "781793", "revid": "834", "url": "https://it.wikipedia.org/wiki?curid=781793", "title": "Icc", "text": ""}
{"id": "781797", "revid": "1573940", "url": "https://it.wikipedia.org/wiki?curid=781797", "title": "Potamoidea", "text": "Potamoidea \u00e8 una superfamiglia di granchi.\nTassonomia.\nComprende 3 famiglie:"}
{"id": "781802", "revid": "1745361", "url": "https://it.wikipedia.org/wiki?curid=781802", "title": "Glauco (figlio di Minosse)", "text": "Glauco () \u00e8 un personaggio della mitologia greca, figlio di Minosse re di Creta e di Pasifae.\nGlauco e Polido.\nAncora bambino rincorrendo una palla o un topo, cadde in un pithos di miele e mor\u00ec. Minosse consult\u00f2 un oracolo (dei Cureti o di Apollo). Questo propose un enigma e disse che la persona che fosse stata in grado di risolverlo, avrebbe ritrovato Glauco. \nPolido lo trov\u00f2 morto e Minosse lo obblig\u00f2 a resuscitarlo, chiudendolo dentro un antro con il cadavere del piccolo.\nIn quel mentre Poliido scorse un serpente che si stava approssimando al cadavere di Glauco e lo uccise. Un secondo serpente, visto il suo simile morto, si dilegu\u00f2 tornando poco dopo con dell'erba che cosparse sul corpo del rettile che dopo alcuni sussulti, si rianim\u00f2. Alla vista di questa scena Poliido prese quell'erba e la applic\u00f2 sul corpo del bambino, che di l\u00ec a poco riprese a vivere. Minosse - non contento - volle che Poliido insegnasse a Glauco l'arte mantica, compito al quale il saggio ademp\u00ec, onde poi fargliela dimenticare prima di tornare in patria."}
{"id": "781804", "revid": "599013", "url": "https://it.wikipedia.org/wiki?curid=781804", "title": "Jet Lag (disambigua)", "text": ""}
{"id": "781807", "revid": "123619183", "url": "https://it.wikipedia.org/wiki?curid=781807", "title": "Lete (fiume dell'oblio)", "text": "Il Lete \u00e8 il fiume dell'oblio della mitologia greca e romana. Era originariamente il nome della figlia della dea Eris.\nIl Lete (o Amelete) da Platone a Virgilio.\nIl fiume \u00e8 presente nel X libro della Repubblica di Platone, dove viene narrato il mito di Er, disceso nell'oltretomba per conoscere i misteri della reincarnazione delle anime.\nNei frammenti degli orfici troviamo la raccomandazione, agli iniziati che sono giunti nell'aldil\u00e0 e si apprestano a entrare in una nuova vita, di bere poco l'acqua per ricordare, chi beve troppo ha l'oblio, ma di cercare di far tesoro del proprio passato per conseguire un superiore livello di saggezza.\nL'opera latina pi\u00f9 famosa che ne parla \u00e8 l'Eneide di Virgilio, nel VI libro, e le anime dei Campi Elisi vi si tuffano quando devono reincarnarsi dimenticando le vite passate, secondo la concezione pitagorica della metempsicosi. \"Le anime che per fato devono cercare un altro corpo, bevono sicure acque e lunghe dimenticanze sull'onda del fiume Lete\" (\"En.\", VI 714-715). \nIl Lete nella letteratura medievale e moderna.\nIl Lete \u00e8 citato da Dante Alighieri nel Purgatorio: Dante immagina che in questo fiume, situato nel paradiso terrestre, sul monte del Purgatorio, si lavino le anime purificate prima di salire in Paradiso, per dimenticare le loro colpe terrene. Dante lo chiama per\u00f2 Let\u00e8, per la sua difficolt\u00e0 nel riconoscere gli accenti nei nomi di derivazione greca. Accanto al Let\u00e8 scorre il fiume del ricordo delle cose buone del proprio passato, l'Euno\u00e8; i due fiumi potrebbero essere ricollegati ad antiche fonti di un sito oracolare della Beozia, dove scorrevano appunto Lete e Mnemosine, e dove bevevano i pellegrini\nSul mito di due fonti di segno opposto sarebbero nati molti episodi di opere letterarie nelle letterature europee moderne, soprattutto nel Quattrocento.\nIl Lete ha un ruolo importante all'interno della tragedia goethiana del Faust, e ricorre spesso anche in poesie di Baudelaire.\nLudovico Ariosto, nel suo Orlando Furioso, ne parla.\nEtimologia.\nIl toponimo del mitologico fiume Lete, \u1f21 \u039b\u03ae\u03b8\u03b7, il fiume dell'oblio, viene da \u03bb\u03b1\u03bd\u03b8\u03ac\u03bd\u03c9 che significa \"sono nascosto\": preceduto da un \u03b1 privativo, indica disvelamento, rivelazione: \"quindi \u1f00\u03bb\u03ae\u03b8\u03b5\u03b9\u03b1 \u00e8 lo stato del non essere nascosto\", ed in questo senso \u00e8 stato oggetto della speculazione filosofica di Martin Heidegger."}
{"id": "781809", "revid": "104265", "url": "https://it.wikipedia.org/wiki?curid=781809", "title": "Suviana", "text": "Suviana \u00e8 una frazione di Castel di Casio in provincia di Bologna: si trova nell'Appennino bolognese.\nGeografia fisica.\nIl paese \u00e8 situato nella valle del Limentra ad un'altezza di 450 metri s.l.m., nei pressi del lago di Suviana, al quale ha dato il nome. In particolare l'abitato si trova di poco sotto il livello del lago e di fianco all'enorme diga che, costruita negli anni '30, ha dato origine al bacino artificiale. Ai piedi della diga, all'inizio dell'abitato, \u00e8 situata una centrale idroelettrica, la cui produzione di energia comunque oggi \u00e8 marginale rispetto a quella della nuova centrale costruita negli anni '70 sull'opposta sponda del lago, in comune di Camugnano.\nRecentemente l'area \u00e8 stata inserita nel Parco regionale dei laghi Suviana e Brasimone. \u00c8 possibile svolgere numerose attivit\u00e0 sportive: pesca, barca a vela, surf, canottaggio e usufruire di vari servizi offerti dai numerosi chioschi presenti lungo la costa.\nStoria.\nIl piccolo borgo esisteva gi\u00e0 nel XVI secolo, ma ha avuto grande impulso negli anni '30 del secolo scorso in occasione dei lavori di costruzione della diga, che ebbero una durata di 5 anni e richiamarono maestranze da molte zone dell'Appennino. \nA causa di questa sua recente formazione non possiede emergenze architettoniche di rilievo."}
{"id": "781810", "revid": "118834", "url": "https://it.wikipedia.org/wiki?curid=781810", "title": "Gaetano Liberatore", "text": ""}
{"id": "781811", "revid": "1573940", "url": "https://it.wikipedia.org/wiki?curid=781811", "title": "Ab aeterno", "text": "Ab aeterno \u00e8 una locuzione latina dal significato letterale di \"Dall'eternit\u00e0\" e quindi \"Da tempo immemorabile\", usata specialmente in teologia in relazione con la generazione eterna del Verbo, e in filosofia. \nEssa traduce la forma greca \u1f00\u03c0' \u03b1\u1f30\u1ff6\u03bd\u03bf\u03c2, che dalla Genesi all'Apocalisse di Giovanni punteggia la Bibbia e sar\u00e0 utilizzata estensivamente dai Padri della Chiesa."}
{"id": "781812", "revid": "237161", "url": "https://it.wikipedia.org/wiki?curid=781812", "title": "Sabino Arana", "text": "Biografia.\nSabino Arana nasce a Bilbao, nel 1865 da Luis Arana, membro di una ricca famiglia basca carlista. All'et\u00e0 di 11 anni viene mandato a studiare dai gesuiti. Nel 1883 si iscrive alla facolt\u00e0 di diritto di Barcellona, dove inizia a studiare il basco.\nArana \u00e8 stato il pioniere del nazionalismo basco. Nel 1893 pronuncia il famoso discorso di Larr\u00e0zabal, dove enuncia per la prima volta la necessit\u00e0 di rendere indipendente la Biscaglia.\nNel 1894 fonda il PNV, dalla forte impronta confessionale. Ha disegnato, insieme con il fratello Luis Arana Goiri, l'Ikurri\u00f1a, la bandiera dietro la quale si riconoscono oggi le sette province tradizionali basche, e ha inventato la parola \"Euzkadi\" per indicare la regione storica abitata da sempre dal popolo basco.\n\u00c8 stato autore di diversi libri in cui affermava la superiorit\u00e0 della razza basca rispetto a quelle che si trovano geograficamente vicine e in cui auspicava il possesso del territorio di Euskal Herria da parte dei Baschi, liberi e indipendenti. Il padre era carlista odiava le influenze straniere visti come liberali (\"guiri\") e spagnola ormai evidenti in citt\u00e0 come Bilbao e la moderna industria, preferiva una societ\u00e0 tradizionale di lingua basca e legata all'agricoltura: era un razzista, ispanofobico e antisemita (In contraddizione col fatto che il Regno di Navarra fu l'ultimo territorio annesso al regno di Castiglia e quindi ad espellere gli ebrei).\nNel 1896 e 1902 viene difeso dall'avvocato carlista Daniel Irujo che negli anni precedenti aveva avuto uno scambio epistolare col padre nel quale affermava che l'ideologia carlista \"come se fosse innata in me\".\n\u00c8 morto a Sukarrieta all'et\u00e0 di 38 anni a causa di una grave malattia, contratta durante la prigionia che ha dovuto scontare dopo essere stato accusato di alto tradimento per aver cercato di spedire una lettera all'allora presidente degli Stati Uniti Theodore Roosevelt, chiedendogli di aiutare Cuba a rendersi indipendente dalla Spagna.\nNeologismi.\nConi\u00f2 i seguenti neologismi:"}
{"id": "781818", "revid": "88812", "url": "https://it.wikipedia.org/wiki?curid=781818", "title": "Ab absurdo", "text": ""}
{"id": "781819", "revid": "122747593", "url": "https://it.wikipedia.org/wiki?curid=781819", "title": "Abalienazione", "text": "Nel diritto romano l'abalienazione (lat.: \u0103b\u0103li\u0113n\u0101ti\u014d, abalienati\u014dnis, f.) \u00e8 la traslazione del dominio di una \"res mancipi\" (forma di propriet\u00e0 privata) da persona capace di disporre a persona capace di acquistare, riservata quindi ai cittadini romani (\"quirites\").\nSecondo Cicerone, l'abalienazione di quanto rientra nella propriet\u00e0 privata (res mancipi) consiste nella consegna di un bene ad altri, o per obbligazione o per cessione a norma di legge, tra soggetti che possono farlo tra loro in base al diritto (\"abalienatio est ejus rei, quae mancipi est, aut traditio alteri nexu aut in jure cessio, inter quos ea jure civili fieri possunt\").\nNel diritto moderno si parla di \"alienazione\" o \"espropriazione\"."}
{"id": "781821", "revid": "1123126", "url": "https://it.wikipedia.org/wiki?curid=781821", "title": "Massimo il Confessore", "text": "Biografia.\nLa biografia ufficiale di Massimo risale al X secolo. L'autore ha fonti certe della vita solo dal Concilio Lateranense del 649. Non sappiamo donde egli attinga le notizie precedenti. Egli dichiara che Massimo \u00e8 di origine nobile, e che ha fatto gli studi propri degli uomini avviati alla carriera sia di corte che ecclesiastica. \u00c8 stato primo segretario dell'imperatore Eraclio fino al 613/614, per poi entrare nel monastero di Crisopoli, e nel 624/625 in quello di Cizico. Si \u00e8 inserito nelle discussioni della Chiesa (monofisismo e soprattutto monotelismo e monoergetismo). Fuggito in Africa da Costantinopoli nel 626, qui egli visse la vita monastica accanto a Sofronio, futuro patriarca di Gerusalemme, per poi passare momentaneamente a Cartagine. Dall'Africa and\u00f2 a Roma e partecip\u00f2 al Concilio lateranense per la condanna del monotelismo, sostenuta dall'imperatore Eraclio.\nNel 626 abbandon\u00f2 Costantinopoli sotto la minaccia persiana e and\u00f2 in Africa. A questo punto le due vite si assomigliano. Incontr\u00f2 Sofronio e da questo momento inizi\u00f2 la battaglia molto forte contro il monotelismo e il monoenergismo. In questo periodo africano Massimo complet\u00f2 le sue opere spirituali. Dal 641 egli fu molto impegnato nella lotta contro il monotelismo: nel 646 giunse a Roma e partecip\u00f2 al sinodo romano in cui questa dottrina venne condannata. Ma la corte imperiale aveva emesso un decreto a vantaggio del monotelismo e, di conseguenza, aveva condannato il ditelismo. Per cui, il 17 giugno del 653, papa Martino e Massimo vennero arrestati e condotti a Costantinopoli, per cui secondo la leggenda gli venne tagliata la lingua e la mano destra. Massimo sub\u00ec un primo esilio a Bizja in Tracia. Due emissari della corte tentarono inutilmente di ottenere da Massimo una dichiarazione di compromesso. Poi venne esiliato a Lazica, in Armenia, dove mor\u00ec all'et\u00e0 di 80 anni il 13 agosto 662.\nNel 1973 \u00e8 stato pubblicato un testodi Giorgio di Reshaina sulla vita siriaca di san Massimo. Questo testo non nutre simpatia per Massimo: l'intento \u00e8 quello di umiliare il Confessore, cosa che la biografia bizantina evita. Sembrano tuttavia verosimili le notizie che esso ci d\u00e0 della sua giovinezza. Massimo \u00e8 nato nel Golan, nel villaggio di Hasfin, da padre samaritano e madre di origine persiana (origine umile). Orfano a 9 anni egli, che si chiamava Moschion, fu presentato dal prete Martyrios all'igumeno (abate) Pantaleone del monastero di San Caritone, detto \"la vecchia laura\".\nMassimo sarebbe quindi cresciuto nell'ambiente monastico palestinese impregnato dalla conoscenza di Origene e dei padri greci.\nEgli abbandon\u00f2 la Palestina nel 614 con l'invasione persiana e, giunto a Costantinopoli, conobbe Anastasio, che diverr\u00e0 suo compagno inseparabile e suo discepolo; questi conosceva bene l'ambiente di corte, noto anche a Massimo. A Costantinopoli Massimo fu ospite nel monastero di Filippico a Crisopoli.\nIl monotelismo si basa sul discorso della volont\u00e0. Chi considera l'operazione nel suo termine vede una sola operazione, ma in Cristo l'operazione \u00e8 duplice perch\u00e9 legata alla sua natura umana e divina. Allo stesso modo lo \u00e8 la sua volont\u00e0. In Ges\u00f9 sia la natura divina che quella umana rimangono integre nelle loro operazioni.\nPirro, patriarca di Costantinopoli, nella sua disputa con Massimo, attribuisce tutte le sofferenze e la Passione all'umanit\u00e0 del Cristo soltanto, e di conseguenza tutte le operazioni alla sua divinit\u00e0. Massimo sembra avere tale pensiero in mente quando in questa lettera enfatizza con eccezionale vigore lo scambio di propriet\u00e0 (\"communicatio idiomatum\"), scrivendo:\nSergio, patriarca di Costantinopoli, scrive nel suo giudizio: \n\u00abAlcuni sono scandalizzati perch\u00e9 parlare di un'operazione sembra implicare il rifiuto delle due nature che il nostro Signore possiede \u2013 un'obiezione di scarsa rilevanza \u2013 dall'altro, molti si scandalizzano perch\u00e9 la frase \"due operazioni\" non si trova nei padri e implica due distinte volont\u00e0 nel Nostro Signore\u00bb.\nMassimo venne riportato a Costantinopoli per un ultimo tentativo di riconciliazione davanti al patriarca, perch\u00e9 sembrava che il papa Vitaliano avesse accettato una formula che avvicinasse a Costantinopoli (18 aprile 658). Massimo rispose: \n\u00abIl Dio dell'universo proclamando Pietro beato perch\u00e9 lo ha confessato come si conviene (Matteo ) ha mostrato che la Chiesa cattolica \u00e8 la giusta e salvifica confessione di lui medesimo (Cristo).\u00bb\nSono le ultime parole di Massimo. Dopo un esilio di altri 4 anni, nel 662, all'et\u00e0 di 82 anni, fu condannato da un sinodo monotelita alla flagellazione, poi gli tagliarono la lingua e la mano destra.\nDeportato in una localit\u00e0 con Anastasio e con un messo papale, il 18 giugno del 662 furono separati e Massimo fu rinchiuso nella fortezza di Schemaris presso Lazica, dove mor\u00ec il 13 agosto 662. Il Concilio Costantinopolitano III riabilit\u00f2 la sua persona e dichiar\u00f2 la dottrina delle due volont\u00e0 in Cristo come dottrina cattolica.\nNella sua lettera enciclica \"Spe Salvi\" del 2007, papa Benedetto XVI ha fatto riferimento a Massimo di Costantinopoli come al \"grande dottore greco della Chiesa\", sebbene il santo non sia mai stato proclamato formalmente dottore della Chiesa.\nLe fonti del pensiero.\nLa formazione spirituale di san Massimo affonda nell'ampio terreno della cultura greca, da quella filosofica (neoplatonismo, ma soprattutto Aristotele) a quella patristica (i Cappadoci, in particolare Gregorio di Nazianzo). Vi \u00e8 pure un rapporto con lo pseudo-Dionigi e Origene.\nL'approccio a Origene viene mediato da un altro grande pensatore che si chiama Evagrio Pontico, una delle grandi menti del cristianesimo antico del IV secolo.\nPertanto il rapporto di Massimo con Origene \u00e8 mediato, oltre che dai Cappadoci, anche da Evagrio.\nQueste sono le fonti spirituali: ovviamente sono fonti che sono sotto un certo giudizio ecclesiastico, ma il genio di Massimo e il suo senso ecclesiale gli impediscono di prendere vie laterali del pensiero di Origene quali l'origenismo aveva preso (questo fenomeno sorger\u00e0 proprio in Palestina nel IV-V secolo). Massimo rimane in un rapporto forte con Origene, mediato dall'insegnamento essenziale della dottrina cristiana."}
{"id": "781823", "revid": "1656773", "url": "https://it.wikipedia.org/wiki?curid=781823", "title": "Mia moglie \u00e8 una strega", "text": "Mia moglie \u00e8 una strega \u00e8 un film italiano del 1980 diretto da Castellano e Pipolo.\nLa pellicola \u00e8 in apparenza un remake non dichiarato di \"Ho sposato una strega\" (1942) di Ren\u00e9 Clair.\nTrama.\nRoma, 1656. La strega Finnicella viene condannata al rogo dal cardinale Emilio Altieri. Il diavolo, suo amante, la fa ritornare in vita pi\u00f9 di 300 anni dopo affinch\u00e9 possa vendicarsi su Emilio Altieri, un lontano discendente del prelato che la incrimin\u00f2: il piano consiste nel farlo innamorare di lei e poi ucciderlo. Cos\u00ec, rintracciato Emilio, Finnicella inizia a corteggiarlo, ma questi \u00e8 fidanzato e prossimo alle nozze con un'altra donna, Tania, e nonostante Finnicella ricorra ai suoi poteri per passare pi\u00f9 tempo possibile con lui arrivando anche a farsi assumere come sua segretaria, Emilio ribadisce pi\u00f9 volte i sentimenti per la donna che sta per sposare. Quando Emilio licenzia Finnicella pur di liberarsi di lei, cede alla sua corte e tra i due c'\u00e8 un bacio appassionato, ma una telefonata di Tania riporta l'uomo alla realt\u00e0. \u00c8 in questa occasione che la bella strega si scopre innamorata di Emilio, ma Asmodeo le ricorda il suo vero scopo.\nLa donna si gioca controvoglia l'ultima carta: recatasi al matrimonio di Emilio, gli fa bere un filtro d'amore in un bicchiere di champagne. Emilio fa solo finta di bere in quanto astemio, ma quando arriva il momento del \"s\u00ec\", lascia a sorpresa Tania. Presentatosi da Finnicella le dichiara i suoi sentimenti, ma lei non d\u00e0 peso alle sue parole, pensando sia tutta opera del filtro. Ma Emilio le spiega che, essendo astemio, ha solo finto di bere lo champagne, quindi Finnicella capisce che i suoi sentimenti per lei sono sinceri e, dimenticandosi del patto stretto col diavolo, decide di vivere la sua storia d'amore con Altieri, soprattutto quando scoprono che Tania, svenuta dopo essere stata lasciata all'altare, ha bevuto il filtro d'amore destinato a Emilio e si \u00e8 risposata subito col suo ex marito Roberto.\nQualche tempo dopo, Emilio e Finnicella ormai innamorati l'uno dell'altra, decidono di sposarsi a Parigi, e durante il viaggio di nozze lei gli rivela di essere una strega, e gli fa fare un giro panoramico per la capitale francese a bordo di una scopa volante. Ma sul pi\u00f9 bello, ecco spuntare Asmodeo, il quale ricorda a Finnicella di rispettare il patto che avevano stretto, e che tra l'altro \u00e8 la ragione per la quale ella \u00e8 stata riportata in vita. Finnicella cerca di dissuaderlo, spiegandogli che ormai \u00e8 innamorata e non pi\u00f9 intenzionata a vendicarsi, ma Asmodeo non la ascolta e la uccide dopo averle sparato un colpo di pistola, facendo ricadere la colpa su Emilio.\nEmilio viene cos\u00ec arrestato e condannato a morte. Finnicella, in veste di fantasma, riesce a vederlo prima della condanna e chiede clemenza ad Asmodeo, il quale le dice che grazier\u00e0 i due innamorati solo se la strega riuscir\u00e0 a fargli perdere la testa per lei. Sfruttando il gioco di parole, Finnicella tende un tranello ad Asmodeo uccidendolo con la ghigliottina e costringendolo a riportarla in vita e a far scarcerare il marito. Dieci anni dopo, Emilio e Finnicella vivono a Roma la loro vita insieme e hanno tre figli. Emilio ha imparato anche ad usufruire dei poteri della moglie-strega.\nProduzione.\nLe riprese del film sono iniziate il 19 maggio 1980. Nonostante venga spesso descritto come un rifacimento di \"Ho sposato una strega\", questa ipotesi \u00e8 stata smentita da Castellano e Pipolo, affermando che la pellicola non era un \u00abremake, una rivisitazione o un furto\u00bb, ma rappresentava pi\u00f9 un tentativo di realizzare un'opera fantastica sullo stile americano di \"Mary Poppins\" o \"Un maggiolino tutto matto\". Il film \u00e8 costato circa 800 milioni di lire.\nLuoghi delle riprese.\nIl film \u00e8 stato realizzato a Roma; fra i luoghi principali si possono ricordare:\nColonna sonora.\nLa canzone che si pu\u00f2 ascoltare sullo scorrere dei titoli di coda si intitola \"Magic\", ed \u00e8 cantata da Eleonora Giorgi su partitura del maestro Detto Mariano. Il disco non ha mai avuto una pubblicazione su 45 giri.\nDistribuzione.\nIl film \u00e8 stato distribuito nei cinema italiani dalla Cineriz a partire dal 1\u00ba dicembre 1980. Ha incassato complessivamente lire a livello nazionale. \u00c8 stato il settimo pi\u00f9 alto incasso dell'anno in Italia."}
{"id": "781838", "revid": "599013", "url": "https://it.wikipedia.org/wiki?curid=781838", "title": "Battito", "text": ""}
{"id": "781842", "revid": "72396", "url": "https://it.wikipedia.org/wiki?curid=781842", "title": "Ala (aeronautica)", "text": "Con il termine di ala in aerodinamica s'intende una superficie disposta genericamente secondo un determinato assetto, rispetto alla corrente fluida che l'investe (e non necessariamente in posizione orizzontale) e capace di generare una serie di azioni fluidodinamiche (risultante di forze e momenti) causate da complessi meccanismi fisici legati a variazioni locali di velocit\u00e0, di pressione ed azioni viscose, agenti sulla sua superficie. \nUsualmente la risultante delle forze aerodinamiche viene 'scissa' in tre sue componenti, cos\u00ec suddivise:\nNello specifico caso di un velivolo in moto generico, la portanza viene generata tramite le forze aerodinamiche che agiscono prevalentemente sull'ala e sugli impennaggi di controllo.\nQualora l'ala non venga realizzata in un solo elemento, ma sia divisa in due parti collegate separatamente alla fusoliera, si parler\u00e0 pi\u00f9 propriamente di \"semiala\" rispettivamente sinistra e destra: comunque generalmente la dizione semiala viene usata anche per riferirsi indistintamente alla met\u00e0 destra o sinistra della stessa.\nLa maggior parte dei velivoli moderni \u00e8 dotata di una sola ala di tipo rigido (ovvero munita di apposite superfici mobili di controllo), ma non mancano esempi di velivoli con pi\u00f9 ali: si parla allora di biplani (due ali sovrapposte, eventualmente sfalsate) o di triplani (tre ali sovrapposte e leggermente sfalsate). Qualora le ali di un biplano abbiano dimensioni significativamente diverse, si parla di aereo ad un'ala e mezzo, o sesquiplano.\nIl deltaplano \u00e8 una particolare aerodina munita di ala autostabile e non rigida, ovverosia la sua geometria pu\u00f2 variare in base al peso al decollo ed alle condizioni/manovre in volo; spesso \u00e8 denominata anche ala Rogallo. \nAnche il parapendio ha un'ala mantenuta in forma dalla pressione dell'aria generata dal suo moto ed \u00e8 anch'essa di tipo flessibile (non rigida) in volo.\nEsistono anche velivoli dotati di ali tozze e grandi piani di coda che volano, di solito sull'acqua, a pochi metri dalla superficie sfruttando l'effetto suolo. \nQuesti aerei, detti ekranoplani, sono caduti praticamente in disuso.\nProfilo alare.\nLa soprastante rappresentazione secondo proiezioni ortogonali \u00e8 una tipica e comoda modalit\u00e0 d'identificare un'ala di apertura finita (anche detta \"ala reale\"), simmetrica rispetto al piano XZ longitudinale (verticale); \u00e8 altres\u00ec estremamente utile per comprendere la definizione di tutte le componenti fondamentali ed i nomi utilizzati per definirle. Per ali rettangolari e prive di diedro praticando una sua sezione con un piano verticale XZ parallelo al piano contenente l'asse longitudinale di simmetria, si ottiene la sezione del profilo alare. Teoricamente anche se le possibili forme bidimensionali delle sezioni alari sono infinite, nella pratica quelle maggiormente studiate ed utilizzate sono un piccolo sotto insieme e vengono caratterizzate da sigle univoche che ne definiscono in dettaglio le caratteristiche geometriche e prestazionali ed, in genere, vengono raggruppate in specifiche serie e/o famiglie. Un'ala pu\u00f2 essere a \"profilo costante\" quando questo \u00e8 il medesimo in ogni sezione nel senso della semiapertura procedendo dall'asse di simmetria (\"Center Line, CL\") verso l'estremit\u00e0 (\"Tip\"), oppure a \"profilo variabile\" quando in \"stazioni\" a differente distanza dall'asse longitudinale, vengono adoperati profili diversi, assegnati, che seguono leggi di variazione particolari tra le stazioni di riferimento stesse. Generalmente il profilo tende ad \"accorciarsi\" nella vista sul piano XY (rastremazione in pianta) ed a ridurre anche il suo spessore massimo (attenzione: spessore massimo, \"non\" spessore relativo massimo, che pu\u00f2 anche aumentare se la distribuzione della tipologia dei profili in apertura varia!) secondo andamenti lineari o pi\u00f9 complessi, mano a mano che ci si allontana dalla \"Center Line\" alare: le ragioni sono molteplici e di natura sia fluidodinamica/controllabilit\u00e0 in volo, che di peso/ottimizzazione della resistenza strutturale. Una plausibile prima classificazione delle famiglie dei profili pu\u00f2 essere compiuta, storicamente, basandosi sulla \"forma della curvatura\" assunta dal ventre e dal dorso, ovvero osservando l'andamento complessivo del contorno stesso: \nAltre classificazioni importanti sono fatte basandosi su alcune specifiche caratteristiche fluidodinamiche, come l'estensione della laminarit\u00e0 su buona parte del contorno (famiglie cosiddette 'laminari'), oppure idonee a ritardare e/o mitigare il pi\u00f9 possibile gli effetti nocivi legati alla comprimibilit\u00e0 per consentire di volare ad alti numeri di Mach (0.60 ~ 0.85) in crociera (famiglie cosiddette 'supercritiche' o di R. T. Whitcomb) ed aumentare anche la volumetria interna/rigidezza strutturale dell'ala.Comunque inerentemente alla sola forma assunta dal contorno, questi possono in principio pensarsi come oculati affinamenti delle precedenti classificazioni riportate.\nBordo d'entrata (o d'attacco) e bordo d'uscita (o di fuga) di un profilo.\nNelle teorie sui profili alari viene \"esattamente\" indicato come 'bordo d'entrata (o d'attacco, o \"Leading Edge, LE\")' il \"punto geometrico fisso\" coincidente con l'estremo anteriore (arrotondato in genere, ma non sempre) dello scheletro (o linea media) del profilo; tale punto per costruzione \u00e8, pertanto, anche appartenente al contorno anteriore del corpo e \"non\" \u00e8 variabile con l'incidenza (o assetto) dello stesso. \nVi possono essere anche delle estensioni del bordo d'entrata (\"Leading Edge Extension\") che, modificando il contorno del profilo, hanno come scopo quello di \"ritardare\" \"o annullare la probabile separazione del flusso\" (laminare o turbolento), comportando un miglioramento del controllo longitudinale alle basse velocit\u00e0 ed alto angolo d'incidenza ed, infine, cercando anche di ridurre al contempo la possibilit\u00e0 di un brusco stallo.\nPer la stessa ragione esistono anche delle estensioni conformanti alla radice alare denominati LERX o LEX (\"Leading Edge Root Extension\"): comumque tali dispositivi vengono usualmente adoperati su velivoli particolari (tipicamente caccia ed addestratori) per esaltarne le doti di manovrabilit\u00e0 in particolari condizioni di volo e richiedono una progettazione delle fusoliere che devono essere appositamente concepite per lo scopo (fusoliere cosiddette \"blended wing body\").\nSimilmente viene anche indicato come \"'bordo d'uscita\" (o \"di fuga, o Trailing Edge, TE\")' il \"punto geometrico fisso\" coincidente con l'estremo posteriore (appuntito in genere, ma non sempre) dello scheletro (o linea media) del profilo; anche tale punto pertanto \u00e8, per costruzione, appartenente al contorno posteriore del corpo e \"non\" \u00e8 variabile con l'incidenza (o assetto) dello stesso. \nPunti di ristagno anteriore e posteriore del profilo.\nParticolare attenzione dev'essere fatta nel \"non\" confondere il bordo d'entrata e d'uscita rispettivamente con i \"punti di ristagno anteriore e posteriore del corpo\": questi infatti sono fisicamente individuati, nell'ordine, come i punti sulla superficie prodiera e poppiera del profilo dove si \"annulla\" la velocit\u00e0 del fluido rispetto al corpo; la posizione di questi punti \"varia\" con l'incidenza (assetto) dello stesso.\nIl punto di ristagno anteriore pu\u00f2 anche coincidere con il bordo d'entrata per una particolare incidenza di volo (incidenza definita 'ideale' o di \"design\" del profilo), ma generalmente spazia nell'intorno di esso; analogamente dicasi per il punto di ristagno posteriore, sul quale per\u00f2, per gli usuali assetti di volo (bassa incidenza) ed in condizioni del moto 'a regime' (ovvero non nell'istante di partenza od arresto \"impulsivo\" del moto), in genere coincide sempre con il bordo d'uscita.\nInfine la direzione del vettore velocit\u00e0 \u00e8, per entrambi i punti, sempre \"ortogonale\" alla locale retta tangente alla superficie di contorno nel punto stesso.\nCorda alare del profilo (corda geometrica).\nLa \"corda alare del profilo\" \u00e8 definita come la \"distanza retta che unisce il bordo d'entrata al bordo d'uscita del corpo\" (per quanto sopra definito); \u00e8 una \"caratteristica geometrica\" del corpo, univocamente determinata (def. secondo NACA). \u00c8 bene prestare attenzione al fatto che, storicamente, anche per ragioni sperimentali e di pratica realizzazione, la corda del profilo pu\u00f2 essere individuata in maniera leggermente differente a quanto appena detto: ad es. secondo altre fonti \n(ESDU 83040) la corda viene definita come \"la linea retta che unisce il bordo d'uscita (nel suo p.to medio, se 'troncato') al punto di tangenza sul contorno prodiero del profilo con una circonferenza centrata nel bordo d'uscita stesso\" (si capisce che, in tale maniera, considero il \"massimo diametro\" inteso come coppie di punti appartenenti al contorno del corpo). Altre volte invece, specialmente in passato e su profili a forte curvatura e/o sulle eliche, ci si riferisce alla distanza di due punti individuati dalla bitangente al contorno ventrale tra la prua e la poppa del profilo, ponendolo con il ventre su un piano: comunque le differenze numeriche sulle lunghezze sono minime. \nInoltre la corda geometrica viene sempre usata per definire le posizioni relative dei profili tra loro e rispetto alla fusoliera (nel qual caso tali angoli sono denominati di \"'calettamento\"').\nAltrettanto non pu\u00f2 invece dirsi sulla misurazione degli angoli d'incidenza quando riferiti anzich\u00e9 rispetto alla corda geometrica, rispetto a quella aerodinamica: l\"incidenza aerodinamica o assoluta\" \u00e8 infatti pi\u00f9 correttamente riferita al I\u00b0 Asse di portanza nulla, passante \"sempre\" per il bordo d'uscita ed \"univocamente\" individuata a seconda della famiglia d'appartenenza del profilo. \nQuando il corpo ha un angolo d'incidenza aerodinamica nullo, il suo contributo portante \u00e8 sempre nullo e, in presenza di fluido viscoso incomprimibile, la risultante delle forze aerodinamiche degenera nella sola componente resistiva. \nPer le usuali famiglie di profili portanti, per assegnato corpo l'angolo esistente tra la corda geometrica e la corda aerodinamica in genere oscilla tra ~ 0-4\u00b0 ed \u00e8 una caratteristica costruttiva.\nSpessore relativo (massimo) del profilo.\nUn'altra importantissima caratteristica geometrica dei profili, \u00e8 il loro \"spessore relativo\" (o \"Thickness Ratio, t/c\"), definito come il rapporto tra il \"massimo spessore\" della sezione del profilo e la sua corda geometrica; generalmente viene espresso in percentuale della corda stessa ed in aerodinamica usualmente oscilla tra un minimo del ~ 4-5% ed un max. del ~ 24-25%, a seconda dei requisiti voluti. A sua volta lo spessore del profilo alle varie stazioni, cio\u00e8 lungo la corda, \u00e8 definito come la \"distanza\" \"tra la superficie dorsale e la ventrale, misurata perpendicolarmente alla linea media del profilo\": tale valore cambia lungo la corda. Salvo diversa indicazione, quando si parla genericamente di spessore relativo di un corpo, in aerodinamica s'intende sempre il valore \"massimo\" del rapporto.\nDorso (estradosso) e ventre (intradosso) del profilo.\nDa un punto di vista \"fluidodinamico\", i \"punti di ristagno anteriore e posteriore\" (per come definiti poco pi\u00f9 in alto) dividono la superficie bagnata del profilo in un tratto superiore, detto \"dorso\" (o \"estradosso\"), ed in un altro inferiore detto \"ventre\" (o intradosso). Poich\u00e9 i punti di ristagno variano con l'incidenza, l'estensione delle due aliquote non \u00e8 sempre costante. Talvolta dorso e ventre vengono anche definiti (impropriamente), da un punto di vista \"geometrico,\" con il bordo d'entrata e d'uscita del profilo per avere una suddivisione del contorno \"invariabile\" (costante) con l'incidenza, ma \u00e8 bene comunque precisare che la dizione fluidodinamica \u00e8 quella fisicamente pi\u00f9 importante e corretta.\nScheletro (o linea media) e '\"camber\"' (o freccia) del profilo.\nNella teoria dei profili sottili si definisce \"scheletro\" (o \"linea media\", o \"Mean Line\") di un profilo il luogo dei punti (centri delle circonferenze \"inscritte\" nel profilo alare) equidistanti dalla superficie del corpo. L'equazione della linea media del profilo pu\u00f2 assumere leggi analitiche anche molto complesse, a seconda del corpo in studio; inoltre viene spesso utilizzata per classificare varie famiglie di profili in base a ben precisi impieghi o distribuzioni di pressione (carico) lungo le corde.\nViene definito invece '\"camber'\" del profilo (o \"freccia\" della linea media) la \"massima distanza\" dalla corda geometrica (ed ortogonalmente ad essa) dei punti componenti la linea media. Tale parametro usualmente viene espresso percentualmente come rapporto tra esso e la corda geometrica. Il camber \u00e8 una misura dell'asimmetria dello scheletro del profilo, ovverosia di quanto esso \u00e8 curvato rispetto al suo equivalente simmetrico: tanto pi\u00f9 alto \u00e8 tale valore, tanto pi\u00f9 \"'negativo\"' dovr\u00e0 essere l'angolo d'incidenza rispetto alla corda geometrica per avere un coefficiente di portanza \"nullo\" (ovvero: angolo d'incidenza assoluta nullo).\nL'andamento dello scheletro e degli spessori relativi lungo la corda (da cui viene indirettamente individuato il camber) sono due fattori fondamentali nel definire le famiglie dei profili e parte delle loro caratteristiche.\nApertura alare e superficie alare di riferimento.\nL'apertura alare\" geometrica 'b' (wing span\") rappresenta la distanza retta tra le estremit\u00e0 lungo una direzione ortogonale rispetto all'asse di simmetria alare (\"Center Line\" 'CL') secondo la sua proiezione in pianta. \"La \"superficie alare di riferimento\" (geometrica, o \"gross reference wing area\")\" rappresenta la proiezione in pianta dell'intera ala tra le corda poste all'estremit\u00e0 alare fino alla medesima sul piano di simmetria della stessa. \"\"Generalmente viene indicata con la lettera maiuscola 'S' e rappresenta la pi\u00f9 importante superficie di riferimento per i calcoli di dimensionamento e prestazionali. \nQualora sia presente anche la fusoliera, si tiene conto anche dell'aliquota di superficie presente all'interno di essa, prolungandone il perimetro fino alla \"Center Line\". \nAllungamento alare (geometrico, o Aspect Ratio).\nL\"allungamento alare\" 'A' (geometrico, o \"Aspect Ratio\", AR) di un'ala \u00e8 univocamente definito come il rapporto tra l'apertura alare 'b' al quadrato e la sua superficie alare 'S' di riferimento. Generalmente viene indicato con 'A' o con 'AR' ed \u00e8 adimensionale; analiticamente pertanto vale: \n\u00c8 un importantissimo parametro geometrico di \"finitezza\" (in senso dimensionale!) dell'ala e da esso dipendono numerose prestazioni aerodinamiche del velivolo, ma anche di sensibili incrementi del peso della cellula e riduzione della volumetria interna, poich\u00e9 sostanzialmente \u00e8 un indice di \"'snellezza\"' dell'ala nel senso dell'apertura.\nGeometria dell'ala.\nGeometricamente parlando, un'ala pu\u00f2 fondamentalmente essere individuata da una serie di fattori che di seguito elencheremo.\nForma in pianta dell'ala.\nCon questo termine s'indica la forma del contorno alare secondo una proiezione ortogonale in pianta della stessa; le principali famiglie possono essere cos\u00ec suddivise: rettangolari, trapezoidali, ellittiche (simmetriche e non), a freccia (positiva e negativa), a delta (e doppio delta), a delta ogivale ed obliqua.\nSulla base della \"geometria in pianta\", \u00e8 possibile classificare la proiezione in pianta delle ali nella sottostante maniera:\nL'estremit\u00e0 dell'ala pu\u00f2 essere pi\u00f9 o meno elaborata in modo tale da ridurre la vorticit\u00e0 concentrata localmente generata dalla finitezza dell'organo portante e, quindi, l'aliquota resistiva ad essa associata.\nAngolo di freccia al naso (o \"Wing Apex angle\" formula_4) ed angoli di freccia formula_5alari.\nL\"angolo di freccia al naso\" formula_4\u00e8, per definizione, l'angolo formato dai bordi d'entrata delle due semiali nel loro punto d'intersezione sul piano di simmetria alare; ha un interesse prevalentemente geometrico. \nL\"angolo di freccia alare\" formula_5non \u00e8 unico, ma ne esistono di differenti a seconda delle necessit\u00e0; considerando la semiala sinistra (rotazioni positive antiorarie ed origine su un asse ortogonale al piano di simmetria alare passante per il \"wing apex\" \"O\") e procedendo dal bordo d'entrata verso il bordo d'uscita, i pi\u00f9 rappresentativi sono: \nEsistono ance altri angoli di freccia caratteristici (ad esempio come il formula_13inviluppo dei punti delle sezioni aventi lo spessore relativo massimo t/c|max) che vengono adoperati per altri scopi (calcolo strutturale. delle ali equivalenti, etc.).\nI due valori sono direttamente collegati: ad esempio ad un angolo di naso di 180 gradi corrisponde un angolo di freccia di zero gradi, e ad una freccia di 30\u00b0 corrisponde un angolo di naso di 120\u00b0. In generale:\nL'adozione di una freccia alare \u00e8 dovuta a vari fattori. Storicamente \u00e8 stata introdotta principalmente per aumentare il numero di Mach critico, ovvero il numero di Mach minimo al quale il flusso sull'ala comincia a diventare sonico. A queste condizioni la resistenza aerodinamica inizia ad aumentare molto fortemente.\nDato che principalmente \u00e8 la componente normale al bordo d'attacco dell'ala (ovvero la perpendicolare nel piano dove giacciono velocit\u00e0 e bordo d'attacco) quella che contribuisce alla generazione delle forze aerodinamiche, l'angolo di freccia riduce tale componente. Dalla definizione di numero di Mach:\nNei velivoli relativamente lenti, cio\u00e8 ad una velocit\u00e0 minore di \"Ma\" \u2248 0,6 (il valore dipende molto dalle caratteristiche geometriche dell'ala) risulta conveniente l'utilizzo di un'ala trapezoidale senza freccia o con una freccia molto piccola.\nNel volo a velocit\u00e0 maggiore, l'ala pu\u00f2 accelerare a velocit\u00e0 supersonica piccole zone di flusso sul dorso, e generare onde d'urto che aumentano la resistenza. All'aumentare della velocit\u00e0 di volo, la zona interessata dalle onde d'urto crescer\u00e0 fino a contenere tutto il profilo alare.\nL'onda d'urto generata ha un angolo di incidenza sulla fusoliera tanto minore quanto maggiore \u00e8 la velocit\u00e0 dell'aereo. \u00c8 importante che le ali dell'aereo rimangano all'interno del cono formato da quest'angolo, quindi quanto maggiore deve essere la velocit\u00e0 raggiungibile dall'aereo, tanto minore deve essere l'angolo di freccia. In regime supersonico, ad esempio, ad una velocit\u00e0 di Mach 3 (3 volte la velocit\u00e0 del suono) l'angolo sar\u00e0 di circa 60 gradi, quindi la freccia delle ali dovr\u00e0 essere inferiore ai 30 gradi. Gli alianti invece, per motivi di posizionamento del baricentro, spesso hanno le ali con angolo di freccia leggermente negativo.\nI vantaggi di un angolo di freccia sono:\nGli svantaggi invece sono:\nPosizione dell'ala e peculiarit\u00e0.\nAngolo diedro.\nOsservando un'ala in proiezione frontale, \u00e8 possibile valutare se entrambe le semiali giacciano sullo stesso piano o se, invece, formino un angolo (rivolto verso il basso o verso l'alto) nel loro punto di incontro lungo la fusoliera.\nL'angolo eventualmente formato dalle semiali con un piano orizzontale viene detto angolo di diedro e la sua presenza ha una notevole importanza nel rendere un velivolo autostabile. L'autostabilit\u00e0 di un velivolo \u00e8 la capacit\u00e0 di un velivolo di ritornare autonomamente in una posizione stabile dopo una sollecitazione.\nSi consideri a titolo d'esempio una perturbazione tale da far rollare il velivolo, partendo quest'ultimo da una condizione di volo rettilineo e uniforme. In base a semplici considerazioni geometriche nascer\u00e0 una componente della forza peso perpendicolare al piano di simmetria dell'aeromobile tale da generare un moto laterale. Con angolo di diedro positivo la semiala abbassatasi per il movimento di rollio sar\u00e0 soggetta ad un aumento dell'angolo di incidenza dovuto alla velocit\u00e0 laterale (viceversa per l'altra semiala): ne nascer\u00e0 un momento di rollio tale da opporsi alla perturbazione iniziale.\n\u00c8 intuitivo che se le ali avessero un diedro negativo l'aereo risponderebbe ad una instabilit\u00e0 divenendo ancora pi\u00f9 instabile. Questa condizione di instabilit\u00e0 rende l'aereo pi\u00f9 difficilmente pilotabile, ma contemporaneamente lo rende anche pi\u00f9 maneggevole. Ali a diedro negativo si possono trovare su aerei quale il MiG-29, il MiG-15 o, ancora pi\u00f9 evidente, nell'F-104.\nPosizione dell'ala.\nA seconda della posizione rispetto alla fusoliera l'ala pu\u00f2 essere:\nLa posizione dell'ala \u00e8 un importante fattore di stabilit\u00e0. Un'ala alta rende l'aereo pi\u00f9 stabile, perch\u00e9 l'aereo si trova \"appeso\" alle ali: il suo baricentro \u00e8 pi\u00f9 in basso del punto di applicazione della portanza, quindi l'aeromobile tende a ritornare da solo in una posizione stabile.\nL'ala bassa invece, con il baricentro collocato sopra al punto di applicazione della portanza, rende l'aereo pi\u00f9 instabile ma al contempo gli conferisce una maggiore maneggevolezza.L'ala media richiede una struttura leggermente pi\u00f9 complessa, ma migliora leggermente le prestazioni del velivolo riducendo la resistenza di forma. Per questo motivo \u00e8 spesso utilizzata negli aerei di linea moderni e negli alianti.\nSi pu\u00f2 notare che in genere gli aerei con ala bassa richiedono il diedro positivo per avere un minimo di stabilit\u00e0 (come la maggior parte dei Piper), mentre gli aerei con l'ala alta non richiedono il diedro (come la maggior parte dei Cessna).\nAla a fessura.\nSe l'ala \u00e8 interrotta da pi\u00f9 fessure parallele all'apertura alare, viene detta ala a persiana.\nAla a sbalzo.\nViene detta ala a sbalzo un'ala che per tutta la propria lunghezza (nel senso dell'apertura alare) non presenti strutture di sostegno esterne, risultando fissata alla fusoliera soltanto nella parte centrale.\nQuando invece oltre al punto di fissaggio centrale siano presenti uno o pi\u00f9 tiranti di sostegno che arrivano a meno di met\u00e0 semiala di distanza dalla fusoliera, le ali vengono dette a semisbalzo.\nStrumenti tipici di variazione del profilo alare.\nSe il profilo alare determina le caratteristiche di volo di un'ala e quindi di un aeromobile (prima fra tutte la velocit\u00e0 minima di volo in sicurezza) diviene evidente che, qualora un'ala sia progettata per volare in modo ottimale ad elevate velocit\u00e0, sar\u00e0 piuttosto impegnativo effettuare i decolli e gli atterraggi (che iniziano e si concludono con l'aeromobile fermo). Ideale \u00e8 quindi la possibilit\u00e0 di variare il profilo alare (non la geometria alare) nelle diverse fasi: un profilo in grado di sviluppare elevata portanza alle basse velocit\u00e0 (per le manovre di decollo ed atterraggio) e di produrre invece scarsa resistenza alle alte velocit\u00e0. A tale fine gli aeromobili utilizzano alcuni strumenti particolari:\nLEGENDA:\nFreni aerodinamici e diruttori di flusso.\nVi sono casi nei quali \u00e8 conveniente ridurre anche drasticamente la portanza sviluppata da un'ala per consentire una rapida perdita di quota (\u00e8 ad esempio il caso degli alianti, dotati solitamente di una elevata efficienza: ridurre la portanza a bassa quota facilita l'atterraggio).\nAnche gli aerei di linea usano questa tecnica subito dopo l'atterraggio, perch\u00e9 l'efficacia della frenata, dopo il contatto delle ruote con il suolo, dipende grandemente dal peso che grava sulle ruote stesse.\nTale riduzione di portanza viene ottenuta dai freni aerodinamici o dai diruttori di flusso, (detti anche \"spoiler\"): si tratta di elementi mobili, posti sul dorso dell'ala, che possono alzarsi staccando il flusso d'aria e creando una bolla di ricircolo a pressione ambiente e quindi eliminando quasi completamente la portanza in quel punto dell'ala.\nUn'altra funzione degli \"spoiler\" \u00e8 la correzione in volo dell'imbardata inversa prodotta dal movimento degli alettoni durante la virata. In questo caso infatti l'ala che si solleva, per effetto della deflessione in basso dell'alettone, produce una resistenza indotta maggiore dell'ala che si \u00e8 abbassata. Ne consegue un movimento di imbardata che porta il muso dell'aereo in direzione opposta al senso di virata. Nei moderni aerei commerciali questa imbardata si compensa con i \"flight spoiler\", ovvero si solleva il deflettore sull'ala che si abbassa - dove cio\u00e8 l'alettone \u00e8 ruotato verso l'alto - compensando in questo modo la resistenza indotta dell'ala opposta.\nIpersostentatori.\nVi sono casi nei quali si desidera incrementare la portanza sviluppata da un'ala, tipicamente alle basse velocit\u00e0. Di solito ci\u00f2 avviene nelle fasi decollo e di atterraggio.\nTale aumento viene ottenuto da strutture mobili che modificano il profilo alare, aumentandone spesso anche la corda: si parla in questo caso di flap (quando le parti mobili modificano il bordo di uscita) oppure di slat (quando le parti mobili modificano il bordo di entrata dell'ala).\nDurante il volo normale, invece, tali strutture vengono ritirate, perch\u00e9 solitamente queste superfici non incrementano soltanto la portanza, ma anche la resistenza dell'ala (rendendola poco idonea al volo ad alte velocit\u00e0).\nAlettoni.\nGli alettoni sono sezioni mobili dell'ala, incernierati lungo il bordo di uscita. Un alettone \u00e8 in grado di variare le caratteristiche aerodinamiche dell'ala in cui si trova aumentandone o diminuendone la portanza.\nSe vengono utilizzati gli alettoni di una sola semiala, il risultato \u00e8 una variazione di assetto dell'intero apparecchio, principalmente attorno all'asse di rollio.\nAltre funzioni.\nOltre alla funzione aerodinamica, alle ali sono spesso demandati anche altri compiti, che richiedono elementi strutturali specifici:"}
{"id": "781843", "revid": "11497", "url": "https://it.wikipedia.org/wiki?curid=781843", "title": "Circolazione sanguigna", "text": ""}
{"id": "781845", "revid": "2176804", "url": "https://it.wikipedia.org/wiki?curid=781845", "title": "Circuito di Adelaide", "text": "Il circuito di Adelaide \u00e8 un circuito cittadino che si trova nell'omonima citt\u00e0, all'interno del Parco della Vittoria, in Australia. Ha ospitato undici edizioni del Gran Premio d'Australia di Formula 1 (dal 1985 al 1995)\nLa pista \u00e8 cittadina ed \u00e8 molto difficile, con una \"S\" veloce subito dopo il via, spesso sbagliata, e con altre curve molto tecniche e difficili. Nel 1991 la gara dur\u00f2 appena 24 minuti a causa di una forte pioggia, rendendola la gara di Formula 1 pi\u00f9 breve di sempre; questo primato \u00e8 resistito fino al Gran Premio del Belgio 2021. Inoltre bisogna ricordare che nel 1994 Michael Schumacher e Damon Hill, rispettivamente primo e secondo in classifica generale, lottarono su questo tracciato per il mondiale e la disputa fin\u00ec con un tamponamento che mise fuori gioco entrambi i piloti, mentre nel 1995, Mika H\u00e4kkinen fu protagonista di un grave incidente nelle prove libere.\nDal 1996 il Gran Premio d'Australia si spost\u00f2 a Melbourne e la pista per alcuni anni non fu usata. Dal 1999 tuttavia \u00e8 diventata, in versione ridotta, teatro della Clipsal 500, una delle pi\u00f9 prestigiose gare del Supercars, il campionato australiano per auto da turismo."}
{"id": "781853", "revid": "287204", "url": "https://it.wikipedia.org/wiki?curid=781853", "title": "Arcadia (unit\u00e0 periferica)", "text": "LArcadia (, \"Arkad\u00eda\") \u00e8 una delle cinque unit\u00e0 periferiche del Peloponneso, una delle tredici periferie (, \"perifereies\" - regione amministrativa) della Grecia. Il capoluogo \u00e8 la citt\u00e0 di Tripoli.\nPrefettura.\nL'Arcadia era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"Programma Callicrate\"\nEra la pi\u00f9 vasta prefettura della Grecia sulla penisola peloponnesiaca; ne copre circa il 18% del territorio, sebbene un tempo la sua estensione raggiungesse il 20-25%.\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura dell'Arcadia era suddivisa in 22 comuni e 1 comunit\u00e0"}
{"id": "781855", "revid": "62988", "url": "https://it.wikipedia.org/wiki?curid=781855", "title": "Plutoni", "text": ""}
{"id": "781857", "revid": "287204", "url": "https://it.wikipedia.org/wiki?curid=781857", "title": "San German", "text": ""}
{"id": "781860", "revid": "827882", "url": "https://it.wikipedia.org/wiki?curid=781860", "title": "Lewis Shiner", "text": "Shiner esord\u00ec come autore nell'ambito della fantascienza, collocandosi nell'alveo dell'allora nascente corrente cyberpunk, per poi sviluppare gradualmente un proprio stile letterario, caratterizzato dal sapiente amalgama di narrativa non di genere e fantasy e svariati registri linguistici e metanarrativi, in questo avvicinandosi alla sensibilit\u00e0 Avantpop. Ha risieduto in Texas, per poi trasferirsi in Carolina del Nord.\nMolti dei suoi romanzi hanno come tema la musica rock, specialmente legata ai grandi musicisti degli anni 1960-1970: The Doors, Brian Wilson, The Beatles e Jimi Hendrix nel romanzo \"Visioni rock\" del 1993; \"Slam\" (1990) \u00e8 basato sulla cultura punk e anarchica.\nDue suoi racconti, \"Fin quando voci umane non ci sveglieranno\" (\"Till Human Voices Wake Us\", 1984) e \"Mozart con gli occhiali a specchio\" (\"Mozart in Mirrorshades\", 1985), sono stati inseriti nell'antologia della fantascienza cyberpunk \"Mirrorshades\" curata da Bruce Sterling nel 1986."}
{"id": "781863", "revid": "1632387", "url": "https://it.wikipedia.org/wiki?curid=781863", "title": "Arte Novecento", "text": "Arte Novecento \u00e8 il secondo album della progressive death metal/gothic metal band italiana Novembre."}
{"id": "781867", "revid": "30610", "url": "https://it.wikipedia.org/wiki?curid=781867", "title": "Maiolo di Cluny", "text": "Biografia.\nMaiolo nacque a Valensole nel 910 circa, da una ricca famiglia di proprietari allodiali dell'Alta Provenza e il cui padre fu Fulcherio di Valensole, titolare delle contee di Frejus, Apt, Aix e Sisteron. Durante la sua infanzia, nel 916-918, fugg\u00ec con la famiglia dalla Provenza, sconvolta dalle guerre feudali, durante le quali i suoi genitori trovarono la morte. Egli si rifugi\u00f2 in Borgogna, a M\u00e2con. Entrato nel clero secolare, studi\u00f2 a Lione divenendo canonico e poi arcidiacono nella cattedrale di M\u00e2con. Nel 930 rifiut\u00f2 la carica di arcivescovo di Besan\u00e7on. Solo dieci anni dopo entr\u00f2 come monaco a Cluny, dove pronunci\u00f2 i voti nel 943 o 944. Fu dapprima \"armarius\" (bibliotecario e maestro di cerimonie); nel 948 il vecchio abate Aimaro, divenuto cieco, gli lasci\u00f2 la direzione del monastero e nel 954 diede le dimissioni, indicandolo come suo successore. Iniziarono cos\u00ec i quarant'anni di Maiolo alla guida dell'abbazia.\nLe sue buone relazioni con Adelaide, sorella del re di Borgogna Corrado il Pacifico e sposa di Ottone I, imperatore dal 962, gli conferirono una certa influenza tanto alla sua corte quanto a quella del figlio Ottone II. Egli intervenne persino nelle liti private della famiglia imperiale, il che gli valse di vedersi proporre il seggio papale dopo la morte di Benedetto VI o Benedetto VII, seggio che rifiut\u00f2, giudicandosi pi\u00f9 utile tra i suoi monaci. I legami con l'Impero favorirono l'espansione della congregazione cluniacense verso est. Fu certamente uno dei consiglieri di Ugo il Grande, duca di Francia, ci\u00f2 che gli permise di riformare diversi monasteri e di porvi abati regolari. Prosegu\u00ec le relazioni che l'abate Oddone (secondo abate di Cluny) aveva iniziato con il Papato. Essendo Maiolo uomo di grande cultura, i copisti dello scriptorium di Cluny furono assai attivi nel lungo periodo in cui fu abate.\nMaiolo prese a cuore lo sviluppo finanziario dell'abbazia, amministrando con cura le donazioni che affluivano verso un abate la cui fama era immensa. Esse comprendevano circa 900 villaggi, diritti e rendite parrocchiali, decime ecc, che arricchirono l'abbazia. Queste donazioni, in gran parte, sono legate alla nuova organizzazione della memoria dei morti. Il loro culto assume a Cluny grande importanza. Oltre ai monaci, esso \u00e8 indirizzato anche ai benefattori del monastero. \nDal 967 Maiolo prosegu\u00ec altres\u00ec la riforma dell'ordine iniziata da Oddone, instaurando la regola benedettina nei numerosi monasteri, rinforzando cos\u00ec l'influenza di Cluny in Occidente. Diffuse in tal modo la religiosit\u00e0 cluniacense in regioni lontane, come Pavia, che a sua volta la propagher\u00e0 in Italia. Con lui, la congregazione cluniacense, fondata da Oddone, conobbe un grande sviluppo, assicurato dallo stretto controllo di Cluny sull'insieme dei monasteri da essa dipendenti. I tre monasteri di Cluny, Souvigny e Charlieu ne costituivano allora il cuore.\nMaiolo nel 955 inizi\u00f2 grandi lavori nell'abbazia, divenuta troppo piccola per una comunit\u00e0 in grande crescita. Fu intrapresa la costruzione di una nuova chiesa, San Pietro Vecchio (Cluny II), che sar\u00e0 consacrata nel 981. In occasione di un viaggio a Roma, riport\u00f2 con s\u00e9 Guglielmo da Volpiano, cui affid\u00f2 l'abbazia di San Benigno a Digione, da dove riform\u00f2 numerosi monasteri, specie in Normandia. \nNel 972 la sua cattura nelle Alpi da parte dei Saraceni di Frassineto provoc\u00f2 una mobilitazione generale dell'aristocrazia provenzale attorno al conte Guglielmo I. Egli organizz\u00f2 per liberarlo una guerra contro i Saraceni, che cacci\u00f2 dalla Provenza dopo la battaglia di Tourtour (973). Nel 983, dopo la morte di Papa Benedetto VII, Ottone II lo propose come successore, ma egli non se sent\u00ec degno e Ottone opt\u00f2 per Pietro Canepanova di Pavia, che divenne Papa Giovanni XIV.\nChiamato da Ugo Capeto a riformare l'abbazia di Saint Denis presso Parigi, Maiolo mor\u00ec lungo la strada, a Souvigny, l'11 maggio 994, ove fu sepolto. Prima di morire, aveva fatto eleggere Odilone per guidare i destini dell'abbazia.\nCulto.\nLa Chiesa cattolica lo considera un santo e lo ricorda il giorno 11 maggio:\nIl culto di san Maiolo ha rivestito un'importanza considerevole nel medioevo. Il riconoscimento della santit\u00e0 di Maiolo \u00e8 ben attestata fin dai primi tempi dopo la sua morte. Fin dal 996 il re di Francia Ugo Capeto si rec\u00f2 in pellegrinaggio sulla sua tomba, a Souvigny. Una bolla del papa Gregorio V del 998 ricorda la \"felice memoria di san Maiolo\". Nel 999 una cappella del monastero di Santa Maria di Pavia \u00e8 posta sotto la dedica a San Maiolo, cui venne in seguito dedicato il monastero stesso."}
{"id": "781870", "revid": "56620", "url": "https://it.wikipedia.org/wiki?curid=781870", "title": "Josef Alvinczy von Borberek", "text": ""}
{"id": "781871", "revid": "39224", "url": "https://it.wikipedia.org/wiki?curid=781871", "title": "Det Konservative Folkeparti", "text": ""}
{"id": "781876", "revid": "339392", "url": "https://it.wikipedia.org/wiki?curid=781876", "title": "Venstre - Danmarks Liberale Parti", "text": ""}
{"id": "781878", "revid": "339392", "url": "https://it.wikipedia.org/wiki?curid=781878", "title": "Dansk Folkeparti", "text": ""}
{"id": "781880", "revid": "547034", "url": "https://it.wikipedia.org/wiki?curid=781880", "title": "Michael von Melas", "text": "Biografia.\nMichael von Melas entr\u00f2 in un reggimento di fanteria nel 1746. Come aiutante di campo del feldmaresciallo Leopold Joseph von Daun prese parte alla guerra dei sette anni, raggiunse il grado di colonnello nel 1781 e quello di maggior generale nel 1789. Nel 1793, comand\u00f2 una brigata sulla Sambre. Combatt\u00e9 come luogotenente feldmaresciallo nel 1794 sul Basso Reno e nel 1795 sul Medio Reno, ove, dopo la ritirata di Beaulieu, fu per lungo tempo comandante supremo.\nAlla fine del 1798, venne destinato a capo del quartier generale del principe Federico d'Orange-Nassau, comandante dell'armata d'Italia, in vista della campagna che si annunciava per l'anno successivo. L'improvvisa morte del principe, il 6 gennaio 1799 a Padova, per una infezione, costrinse l'arciduca Carlo, comandante in capo degli eserciti imperiali, a passare il comando a Melas.\nQuesti debutt\u00f2 bene, battendo, insieme al generale russo Suvorov, i francesi di Macdonald sulla Trebbia e quelli di Joubert, che mor\u00ec in battaglia, a Novi Ligure. Dopo che Suvorov si era allontanato in Svizzera per affrontare Massena, Melas, al comando di 40.000 soldati austriaci, batt\u00e9 il 4 novembre presso Genola il generale francese Championnet e si impadron\u00ec di Cuneo.\nNel 1800, si era inoltrato fino al dipartimento del Var e preparava l'invasione in Provenza, quando il generale Bonaparte, rientrato dalla campagna d'Egitto, giunse alle sue spalle attraversando le Alpi occidentali ed interruppe le sue linee di comunicazione. Melas cerc\u00f2 di reagire affrontando il nemico alla battaglia di Marengo e manc\u00f2 poco che ci riuscisse. L'aver dato per sconfitte le truppe francesi troppo presto gli cost\u00f2 caro, poich\u00e9 l'arrivo improvviso delle truppe del generale Desaix, che mor\u00ec in battaglia, rovesci\u00f2 le sorti dello scontro e Melas fu sconfitto.\nTotalmente scoraggiato, firm\u00f2 la convenzione di Alessandria, in base alla quale dovette ritirarsi ad est del fiume Mincio. Venne trasferito a comandante generale della Boemia, sinch\u00e9, nel 1803, si ritir\u00f2 a vita privata. Mor\u00ec tre anni dopo."}
{"id": "781881", "revid": "23885", "url": "https://it.wikipedia.org/wiki?curid=781881", "title": "Socialdemokraterne", "text": ""}
{"id": "781886", "revid": "1121152", "url": "https://it.wikipedia.org/wiki?curid=781886", "title": "Agincourt (disambigua)", "text": "Altro.\nNavi.\nAlla battaglia di Agincourt sono state intitolate diverse unit\u00e0 della Royal Navy"}
{"id": "781890", "revid": "729019", "url": "https://it.wikipedia.org/wiki?curid=781890", "title": "Joseph Alvinczy von Berberek", "text": "Biografia.\nEntr\u00f2 all'et\u00e0 di quindici anni in un reggimento di ussari e si distinse nel 1760 e nel 1762 come capitano e maggiore nella guerra dei sette anni in particolare a Torgau, Schweidnitz e nello scontro di Teplitz. Nei successivi anni di pace collabor\u00f2 a mettere in pratica il nuovo regolamento delle esercitazioni militari progettato dal Lacy.\nCombatt\u00e9 come colonnello nella guerra di successione bavarese. Come maggior generale fu nominato dall'imperatore Giuseppe II insegnante di tattica di suo nipote, il futuro Francesco II.\nDopo aver combattuto dinanzi a Belgrado e ottenuto il grado di luogotenente feldmaresciallo, condusse nel 1790 l'esercito appositamente costituito per reprimere la rivolta belga, ma una caduta da cavallo compromise la sua efficienza. Torn\u00f2 a combattere solo due anni dopo contro i francesi ed al comando di una divisione si distinse a Neerwinden, Ch\u00e2tillon, Landrecy, Charleroi e Fleurus, ma fu sconfitto nel 1793 presso Hondschoote.\nComandante della campagna nel 1794 fu trasferito all'armata del Reno superiore e ricevette il comando supremo di tutte le truppe fra il Neckar e Costanza. Gi\u00e0 dall'inizio della campagna per\u00f2 fu richiamato nel consiglio di corte. Dopo la ritirata di Beaulieu dalla Lombardia verso il Tirolo riordin\u00f2 l'armata e prepar\u00f2 l'insurrezione in Tirolo. Nel tardo autunno del 1796 prese il comando dell'esercito in Italia. Cercando di soccorrere il generale Wurmser a Mantova, fu sconfitto da Napoleone il 15 novembre 1796 presso Arcole, e il 15 e 16 gennaio successivi presso Rivoli veronese. A causa di queste sconfitte Mantova cadde in mano francese e il comando pass\u00f2 all'arciduca Carlo. Successivamente divenne comandante in Ungheria e nel 1808 ricevette il grado di feldmaresciallo. Ottenne anche una signoria in Banato."}
{"id": "781905", "revid": "1272592", "url": "https://it.wikipedia.org/wiki?curid=781905", "title": "L.A. Noire", "text": "L.A. Noire \u00e8 un videogioco action-adventure del 2011, sviluppato da Team Bondi e pubblicato da Rockstar Games per PlayStation 3, Xbox 360 e Windows.\nIl gioco \u00e8 stato reso disponibile a partire dal 17 maggio 2011 negli Stati Uniti e dal 20 maggio 2011 in Europa per PlayStation 3 e Xbox 360; la versione per Windows, comprendente anche di tutti i DLC, \u00e8 invece uscita l'8 novembre 2011 negli Stati Uniti e l'11 novembre 2011 in Europa.\n\"L.A. Noire\" \u00e8 ambientato in una Los Angeles (California) del 1947 contaminata da crimini, vizi e droghe. Il gioco \u00e8 completamente \"free-roaming\", con attenzione all'ambientazione di quel periodo, come ad esempio gli abitanti della popolazione (si contano almeno 150 tipi di passanti diversi). La citt\u00e0, insieme a Hollywood, \u00e8 stata riprodotta fedelmente sino ai minimi dettagli grazie a mappe, foto e video del tempo.\nCaratteristiche.\nIl gioco si distingue per essere stato il primo a utilizzare la tecnologia di nuova concezione \"MotionScan\" (sviluppata da Depth Analysis) per la realisticit\u00e0 dei volti. MotionScan utilizza 32 telecamere ad alta definizione circostanti gli attori per catturarne le espressioni facciali da ogni angolazione e registrarne i movimenti. Tale tecnologia \u00e8 fondamentale per la meccanica degli interrogatori del gioco, poich\u00e9 al giocatore \u00e8 richiesto di utilizzare le reazioni dei sospettati all'interrogatorio per giudicare se mentono o meno. Per il gioco sono state registrate pi\u00f9 di venti ore di lavoro vocale.\n\"L.A. Noire\" utilizza una particolare \"palette\" di colori (saturata e con un ammiccamento al Technicolor nelle fasi diurne, dilavata e opaca di notte con rimandi ai classici del noir), ma in omaggio ai film noir c'\u00e8 l'opzione di giocare al titolo in bianco e nero.\nVari elementi della trama rimandano alle pi\u00f9 famose storie poliziesche e criminali, come \"La citt\u00e0 nuda\", \"Chinatown\", \"The Untouchables - Gli intoccabili\", \"Dalia Nera\" e \"L.A. Confidential\". Inoltre, tre dei casi svolti per conto del dipartimento Narcotici hanno non solo lo stesso titolo, ma anche una trama molto simile ad altrettanti film noir: \"La citt\u00e0 nuda\" (\"The Naked City\"), \"Un mare d'erba\" (\"Reefer Madness\") e \"La trappola\" (\"The Set-Up\"), rifacimenti rispettivamente dei film \"La citt\u00e0 nuda\" (\"The Naked City\") del 1948, \"Reefer Madness\" del 1936 e \"Stasera ho vinto anch'io\" (\"The Set-Up\") del 1949.\nModalit\u00e0 di gioco.\nIl videogiocatore assume il controllo dell'agente, e in seguito detective, del Dipartimento di Polizia di Los Angeles Cole Phelps, segue la sua carriera mentre avanza attraverso gli uffici del dipartimento di polizia (rappresentati nel men\u00f9 principale di gioco come \"scrivanie\") e nei suoi panni dovr\u00e0 indagare su diversi crimini, alcuni dei quali collegati tra loro, in una fitta rete di collusioni con al centro il potere che comanda tutta la citt\u00e0 di Los Angeles. \nIl gioco inizia con Phelps come poliziotto di pattuglia in uniforme e, procedendo nel corso dell'avventura, il protagonista svolger\u00e0 una sorta di viaggio tra i diversi dipartimenti delle polizia della sua citt\u00e0, come ad esempio la omicidi e la narcotici, ed in ognuno dei casi si trover\u00e0 al suo fianco un differente compagno di lavoro che avr\u00e0 il compito di supportarlo. Nonostante siano presenti molte parti d'azione frenetiche (tra cui inseguimenti in macchina, combattimenti, interrogatori e sparatorie), il gioco si concentra maggiormente sul lato investigativo, in cui intuito e razionalit\u00e0 saranno assolutamente necessari per identificare il potenziale colpevole del delitto, tramite l'accurata ricerca di indizi; solo dopo averlo identificato, Phelps potr\u00e0 lanciarsi al suo inseguimento.\nOgni sezione (Traffico, Omicidi, Narcotici, Incendi dolosi) offre al giocatore un nuovo partner che aiuter\u00e0 Phelps nelle sue indagini su una serie di casi basati su un tipo specifico di crimine. Dopo ogni caso risolto il giocatore riceve una valutazione da 1 a 5 stelle a seconda delle sue prestazioni sia negli interrogatori che nella ricerca di indizi. Oltre a risolvere i diversi casi assegnati dall'ufficio, l'investigatore ed il suo collega di turno avranno modo di muoversi liberamente per la citt\u00e0, sia a piedi che in macchina, dove in quest'ultima potranno ascoltare la radio; in entrambe le situazioni avranno modo di completare incarichi minori ma non obbligatori, i quali se portati a termine permetteranno di sbloccare nuovi veicoli o rispondere alle chiamate degli altri agenti per risolvere casi di minore entit\u00e0.\nIn alcuni casi, durante la ricerca di indizi sul crimine in un'area, il giocatore pu\u00f2 anche trovare dei giornali: oltre alla lettura della storia, i giornali danno accesso a un breve filmato che copre una parte della trama generale del gioco o un flashback dei ricordi di guerra di Phelps. Verso la fine dell'ultima scrivania (Incendi dolosi), il giocatore assume il controllo dell'investigatore privato Jack Kelso, che diventa il personaggio del giocatore per la maggior parte dei casi rimanenti; sebbene diversi nell'aspetto e nella personalit\u00e0, i suoi controlli sono identici a quelli di Phelps.\nIl gioco si divide principalmente in quattro fasi: una prima legata all'assegnazione del caso dove bisogner\u00e0 recarsi presso la centrale dove i superiori daranno un nuovo incarico da completare, nella seconda ci si dovr\u00e0 recare sulla scena del delitto, esaminando accuratamente la vittima, per raccogliere potenziali prove, che si dovranno appuntare sul proprio taccuino, il quale potr\u00e0 essere consultato anche successivamente, oppure pi\u00f9 semplicemente cercando ad esempio nella giacca del malcapitato per ritrovare dei documenti, la terza invece \u00e8 quella dell'interrogazione di ogni sospetto, dove sar\u00e0 bene fare attenzione anche alla pi\u00f9 piccola minuzia ed infine quella legata agli inseguimenti, i quali potranno essere a piedi o in auto, dove spesso si finir\u00e0 in sparatorie o eventuali scontri corpo a corpo. In combattimento possono essere usati il sistema di mira automatica o la copertura dietro ripari come assistenza contro i nemici. Se i personaggi dei giocatori subiscono danni, la salute del personaggio si rigenerer\u00e0 gradualmente. Le armi possono essere utilizzate solo in circostanze appropriate, come durante gli scontri a fuoco. Durante la guida di veicoli, il giocatore ha la possibilit\u00e0 di saltare direttamente alla destinazione nominando il proprio partner come conducente. Il giocatore pu\u00f2 anche chiedere indicazioni al partner. Oltre ai casi della trama, il giocatore pu\u00f2 impegnarsi in indagini secondarie opzionali, note come \"crimini di strada\", che non sono correlate al caso su cui stanno lavorando. Alcuni crimini di strada includeranno personaggi di casi precedenti.\nNella simulazione investigativa, i sospetti e i testimoni in un caso possono essere interrogati per ottenere informazioni. Quando l'intertogato risponde, il videogiocatore ha la possibilit\u00e0 di credergli, dubitarne o accusarlo di mentire. Se il giocatore lo accusa di mentire, deve presentare prove per dimostrarlo. Quando interroga due sospetti alla stazione di polizia, il giocatore pu\u00f2 decidere chi accusare del crimine; caricare il sospetto sbagliato influisce sulla valutazione finale del giocatore. Al giocatore viene offerta la possibilit\u00e0 di saltare una sequenza di azioni e continuare la narrazione se fallisce tre volte. Vi \u00e8 anche una modalit\u00e0 di roaming gratuita chiamata \"The Streets of L.A.\", che viene sbloccata dopo il completamento di ogni \"scrivania\", in cui il giocatore e il suo partner possono vagare liberamente per la citt\u00e0 di Los Angeles, per trovare bobine di film d'oro, scoprire punti di riferimento, raccogliere veicoli nascosti, trovare badge o semplicemente andare in giro e ascoltare la radio.\nDurante la ricerca degli indizi sar\u00e0 necessario esaminare molto attentamente la scena del crimine, la quale potrebbe nascondere sempre diverse prove e piste da seguire, dall'arma del delitto ad un messaggio in codice scritto su un foglio di carta, inoltre ci si potr\u00e0 recare presso la casa della vittima o nei luoghi che frequentava abitualmente, per poi poter passare in rassegna gli indizi, i cui dettagli pi\u00f9 rilevanti verranno appuntanti automaticamente nel taccuino, consultabile in ogni momento per trarre una soluzione al caso. Alcuni dei sospetti che verranno rintracciati dal detective potrebbero opporre resistenza oppure attaccarlo a sorpresa, innescando cos\u00ec delle lotte a corpo a corpo, in altri casi gli indagati tenteranno la fuga in macchina, dove si dovr\u00e0 sportellare l'auto nemica oppure attendere che il collega non alla guida spari alle ruote per fermare il mezzo, quando la situazione invece precipiter\u00e0 nel peggiore dei casi non rester\u00e0 che affidarsi alle armi da fuoco, le quali potranno essere utilizzate per sparare in aria per immobilizzare i fuggitivi o per affrontare gli scagnozzi e le guardie di quest'ultime in furibonde sparatorie. Catturato il sospetto, si proceder\u00e0 all'interrogatorio finale, dove bisogner\u00e0 strappare la confessione sfruttando gli appunti del taccuino per smontare ogni alibi.\nTrama.\nIn mezzo al boom post-bellico dell'epoca d'oro di Hollywood, Cole Phelps \u00e8 un semplice agente di pattuglia del Los Angeles Police Department, gettato a capofitto in una citt\u00e0 che sta affogando nel suo stesso successo. Un uomo onesto e retto, con una moglie e due figlie, nonch\u00e9 un pluridecorato eroe della seconda guerra mondiale che cerca di elevare il proprio umile lavoro ad una missione contro i mali del mondo e di fare carriera nell'LAPD.\nDopo qualche anno di pattuglia per Cole \u00e8 arrivato il momento di abbandonare l'uniforme blu e cominciare ad indossare giacca e cravatta. In poco tempo si porta all'attenzione degli alti ranghi della polizia, e soprattutto a quella di James Donnelly il capitano della omicidi, un uomo rispettato e temuto, che non disprezza scorciatoie e dubbia moralit\u00e0 per imporre la sua personale visione della giustizia, una visione pi\u00f9 che orientata dalla sua ideologia di estrema destra, razzista e profondamente cattolica e tradizionalista.\nCole (ancora di pattuglia) col suo entusiasmo rampante si impegna subito nelle indagini di un omicidio noncurante delle gerarchie. E quando alla fine Phelps riesce ad assicurare il colpevole alla giustizia, il capitano Donnelly lo prende sotto la sua opprimente ala protettrice. Riconosce in lui un talento e decide di dargli una opportunit\u00e0 promuovendolo Detective e mandandolo in prova al dipartimento del Traffico.\nTraffico.\nCole inizia la sua carriera di detective sospinto da Donnelly e dalla fama derivante dalla sua onorificenza di eroe di guerra. Un'onorificenza di cui non sembra andare molto orgoglioso. Infatti, mediante una serie regolare di flashback, Phelps rivive la sua esperienza bellica. Come recluta era un giovanotto rampante ed entusiasta. L'idolo del sergente istruttore, la recluta pi\u00f9 promettente, pi\u00f9 talentuosa e ligia agli ordini. Un uomo quadrato pur se non molto ammirato dagli altri soldati; in particolare dal sergente Jack Kelso. Un ragazzo pi\u00f9 disincantato e realista, che vede in Phelps quell'incosciente rampantismo che sta trasformando l'America in una nazione dominatrice e oppressiva. I dissapori tra i due giovani giunsero a livelli tali, che Kelso cambi\u00f2 divisione pur di sfuggire alla sua presenza.\nAl dipartimento del Traffico a Cole viene affiancato Stefan Bekowsky, un detective polacco, un tipo diretto ironico e spigliato, che non usa mezze misure e tratta con iniziale ironia Phelps. Ma dopo alcuni casi, risolti brillantemente, tra i due si instaura un rapporto di mutua simpatia.\nDopo alcune settimane Bekowsky e Phelps vengono coinvolti in un caso di spicco: un giro di violenza e pornografia infantile orchestrato da personalit\u00e0 di spicco dell'industria cinematografica di Los Angeles e in particolare dai due produttori cinematografici Mark Bishop e Marlon Hopgood. Ma qui la forte volont\u00e0 di Cole si scontra con la corruzione insita nel dipartimento. Nonostante le prove schiaccianti, a Cole viene impedito di arrestare Hopgood, poich\u00e9 si trova sotto l'ala protettrice del detective Roy Earle (una superstar della Narcotici) che lo usa come informatore e lo protegge sottobanco. Nonostante questo i due assicurano alla giustizia Bishop e questo caso eclatante vale a Phelps una repentina nuova promozione alla Omicidi.\nOmicidi.\nAlla Omicidi, a Phelps viene affiancato Rusty Galloway, un burbero e superficiale poliziotto irlandese, un uomo dalla bottiglia facile e con un metodo deduttivo che predilige le soluzioni pi\u00f9 ovvie e facili ad ogni questione.\nAnche qui si viene a conoscenza di altri risvolti sul passato militare di Cole. Lo si vede prima della partenza per Okinawa. Si afferm\u00f2 presso il suo battaglione come un soldato eccellente ed un leader nato esprimendo senza risparmiarsi tutta la sua trepidazione per l'imminente impresa militare.\nGi\u00e0 dai primi casi l'esperienza alla omicidi si rivela una sfida per Cole. Una serie di omicidi che coinvolgono donne sposate e con problemi coniugali, sconvolge la citt\u00e0. Ad ogni caso sembra corrispondere un colpevole preciso e distinto (a volte il marito, altre un amante geloso...), ma tutti presentano inquietanti analogie, non solo tra di loro, ma con un celebre caso del passato: l'omicidio di Elizabeth Short, l'attrice nota come Dalia Nera, brutalmente assassinata settimane prima su Hollywood Boulevard. In ognuno dei casi, il Capitano Donnelly cerca di veicolare Cole e Galloway ad incriminare i sospetti che lui ritiene pi\u00f9 giusti secondo i suoi personali e discutibili metri di giudizio. Nonostante sia costretto a sottostare alle direttive del dipartimento, Cole non fa che sottolineare la possibilit\u00e0 che gli omicidi in realt\u00e0 siano perpetrati da un serial killer. Tutto ci\u00f2 viene smentito finch\u00e9 delle lettere anonime non iniziano a raggiungere il dipartimento; tutte dallo stesso mittente, tutte rivendicano la paternit\u00e0 degli omicidi e ridono dell'incompetenza dell'LAPD. Se l'opinione pubblica dovesse venire a conoscenza di tutti gli innocenti che il dipartimento ha condannato per gli omicidi, quest'ultimo potrebbe subire un pesante scossone.\nMa la volont\u00e0 di Cole lo porter\u00e0 ad andare fino in fondo, a seguire tutti gli indizi e a sottostare a tutti i giochi perversi imposti dal maniaco misterioso al dipartimento, finch\u00e9 non arriver\u00e0 a trovare ed uccidere con le proprie mani l'assassino della Dalia pur di sopravvivere alla sua follia. Il pi\u00f9 celebre assassino degli ultimi anni \u00e8 stato fermato e la stampa deve saperlo, ma qualcuno si intromette. Il Capitano Donnelly vuole che l'intera faccenda sia insabbiata. A quanto pare il killer \u00e8 il fratello di un uomo molto importante. Poco importa se Cole \u00e8 stato costretto ad ucciderlo pur di fermarlo, l'importante \u00e8 che la sua identit\u00e0 non venga svelata onde non intaccare la credibilit\u00e0 del suo illustre parente. A conti fatti Cole non ha molta scelta e contro la natura di ogni sua fibra del corpo accetta l'onere del silenzio. Guadagnandosi la pi\u00f9 sentita stima del capitano Donelly che premier\u00e0 Phelps introducendolo nel dipartimento pi\u00f9 illustre dell'LAPD: la Narcotici.\nCole, fresco della nuova promozione, si lascia libero per una sera per fare un ulteriore conoscenza di Roy Earle, suo futuro partner. Qui Cole entra subito in contatto con la bassa umanit\u00e0 in mezzo alla quale il suo nuovo partner sembra essere perfettamente a suo agio; criminali, spacciatori intoccabili, allibratori e uomini corrotti. Cole fa anche la conoscenza di una donna; Elsa Litchmann, una cantante tedesca e tossicodipendente per necessit\u00e0 umana, bella ed intensa, dalla quale Cole rester\u00e0 profondamente affascinato.\nNarcotici.\nL'esperienza di Cole alla narcotici sembra collegarsi fin dal principio al suo passato militare. Infatti, alcuni mesi prima, una nave cargo della marina militare era stata derubata da alcuni suoi passeggeri. Il carico di rifornimenti (armi, provviste ecc...), sparito. Ma cosa pi\u00f9 importante, milioni di confezioni di morfina ad uso medico vennero rubate e poche settimane dopo iniziarono a comparire nelle strade, nelle mani degli spacciatori ed in particolare del grande ed apparentemente intoccabile signore della droga di Los Angeles: Mickey Cohen. La morfina militare stava venendo spacciata da settimane in tutta L.A. e la sua purezza stava causando non poche morti per overdose.\nIndagando su questo caso, Cole ricorda il perch\u00e9 l'onorificenza ottenuta in guerra \u00e8 per lui un motivo di sofferenza pi\u00f9 che di orgoglio. Ad Okinawa Cole entr\u00f2 in contatto con gli orrori della guerra. I soldati dell'esercito nemico venivano trattati come bestie, senza un briciolo di umanit\u00e0. Orripilato da tutto questo, la sua sicurezza marziale venne intaccata e cos\u00ec anche la sua lucidit\u00e0. Senza perdere la sua saldezza al comando, ma desiderando concludere quella terribile esperienza al pi\u00f9 presto, Cole spinse il suo battaglione all'assalto durante uno scontro. Il risultato fu un eccidio. Tutti i suoi uomini morirono e lui fu l'unico superstite. Pass\u00f2 una notte intera in una trincea tra i cadaveri smembrati dei suoi compagni prima di venire salvato all'alba dalla divisione guidata proprio da Jack Kelso (il suo vecchio rivale). Tutta quella morte era stata unicamente colpa sua, ma l'esercito invece di riconoscere le sue colpe lo decor\u00f2 come eroe di guerra.\nLe indagini proseguono, ma Cole ha sempre pi\u00f9 difficolt\u00e0 a sostenere la vicinanza di Roy Earle e dei suoi legami con la criminalit\u00e0. Un partner che fa della scorciatoia e dell'affarismo una regola e che tiene in pugno mezza citt\u00e0 attraverso la conoscenza di sporchi segreti. \u00c8 proprio in questa situazione che Cole commette il suo errore pi\u00f9 grande. Inizia una relazione segreta con la cantante Elsa Lichtmann, una relazione scandalosa, che Earle non ci mette molto a scoprire.\nLe indagini portano a scoperte sconcertanti. Sulla nave cargo derubata c'erano anche alcuni soldati che Cole aveva conosciuto durante la guerra. A quel tempo i veterani tornavano dal fronte sconvolti da ci\u00f2 che avevano vissuto e viaggiavano verso un'America che si sarebbe presto dimenticata di loro, abbandonandoli a povert\u00e0 e miseria. E se avessero rubato loro la droga per permettersi una vita migliore? Questa teoria diventa sempre pi\u00f9 concreta quando proprio il boss Mickey Cohen (entrato in possesso di met\u00e0 della morfina rubata, ma non di tutta) inizia a far fuori gli ex commilitoni di Cole cercando di trovare chi di loro sia in possesso della droga restante o cercando di spaventare proprio il vero obiettivo.\nNel frattempo il dipartimento e tutta la politica locale si trovano a dover fronteggiare un enorme numero di scandali legati proprio a questioni di corruzione e vari altri squallori. La stampa non da loro tregua ed hanno bisogno di qualcosa da dare in pasto ai giornalisti per distogliere la loro attenzione ed \u00e8 il grande detective della Narcotici Roy Earle a portare una brillante soluzione. Quale notizia pi\u00f9 succulenta di un detective dell'LAPD ex eroe di guerra che intraprende una relazione fuori del tetto coniugale con una tedesca tossicodipendente?\nAlla fine Phelps riesce a trovare il responsabile del furto: un suo ex commilitone chiamato Courtney Sheldon (che viene scortato dal noto psichiatra Harlan Fontaine, suo docente di medicina e celebre psichiatra che ha in cura persino Elsa, l'amante di Cole) e sta per strappargli una confessione e la rivelazione di dove si trovi il resto della morfina, ma l'indagine viene bloccata. Lo scandalo riguardante la relazione segreta di Phelps \u00e8 scoppiato, sua moglie \u00e8 stata informata e lui sospeso dall'incarico. Ancora un grande caso che era ad un passo dal risolvere e che svanisce in fumo a causa della corruzione del dipartimento.\nCole viene cacciato di casa da sua moglie Mary (distolto anche dal diritto di frequentare le sue figlie) e degradato alla sezione Incendi Dolosi. Ogni prospettiva di carriera gli \u00e8 d'ora in poi preclusa. L'unica consolazione la trova tra le braccia di Elsa.\nIncendi dolosi.\nQuesto \u00e8 il dipartimento meno considerato di tutto l'LAPD, e Phelps vi viene accolto con ostilit\u00e0. Il suo nuovo partner, Hershell Biggs, \u00e8 un poliziotto vicino alla pensione, duro e disincantato, ma con un forte senso della giustizia. Ovviamente non ama l'idea di fare coppia con un Detective dalla reputazione cos\u00ec infangata e per questo sopporta a stento la sua compagnia. Ciononostante i due iniziano ad indagare su una serie di incendi apparentemente causati da guasti nelle caldaie. Ma le analogie tra i casi sono troppe per non investigare.\nTutte le case bruciate appartenevano a famiglie a cui una nota ditta edilizia aveva chiesto di vendere il proprio terreno, ma che non avevano voluto. Pochi giorni dopo i loro ultimi rifiuti avevano tutte vinto una vacanza premio e mentre erano fuori le loro case erano bruciate, cos\u00ec ora tutte si trovano a dover vendere a un quinto del prezzo di partenza pur di sopravvivere. La ditta in questione \u00e8 la Elysian Fields diretta da uno degli imprenditori pi\u00f9 ricchi e ammanicati di Los Angeles: Leland Monroe. La sua ditta ha di recente vinto l'appalto per un progetto statale per la costruzione di case economiche per i reduci di guerra, un progetto promosso dalla societ\u00e0 (messa in piedi dai pi\u00f9 ricchi privati di L.A.) nota come Suburban Redevelopment Fund. Cole e Biggs (che nel frattempo ha profondamente rivalutato Cole, arrivando persino a rispettarlo), spinti dalla sete di giustizia, fanno del loro meglio per andare fino in fondo alla questione, nonostante le minacce dei superiori.\nLa situazione sembra ben pi\u00f9 grave di ci\u00f2 che sembra; la Suburban Redevelopment Fund ha messo in atto un vero e proprio complotto oltre che una truffa milionaria. La Elysian Fields ha tempi molto stretti per rilevare il terreno necessario a mettere in atto i progetti e quindi sta causando volontariamente degli incendi facendo manomettere ad un misterioso sicario le caldaie delle case di coloro che non vogliono vendere. Nonostante l'escamotage del viaggio premio per non causare vittime, il metodo si \u00e8 rivelato poco sicuro, arrivando anche a causare delle vittime. E come se ci\u00f2 non bastasse le case da loro costruite continuano a crollare e risultano edificate con materiali assolutamente inadeguati. C'\u00e8 qualcosa di pi\u00f9 oltre alla semplice truffa immobiliare in gioco. Ma arrivati ad un passo dal portare alla luce la rete di corruzione pi\u00f9 incredibile del decennio, l'LAPD intima ad entrambi di cessare ogni indagine, ne va della carriera di Cole e della pensione di Biggs. non sa pi\u00f9 che fare.\nPochi giorni dopo un caro amico di Elsa che lavorava proprio per i cantieri della Elysian Fields muore sul lavoro a causa di un crollo. Il defunto aveva stipulato un'assicurazione segnando come beneficiaria proprio Elsa, ma l'offerta propostole dalla ditta assicurativa \u00e8 esorbitante in modo sospetto. La ditta non vuole che i parenti e gli amici della vittima facciano troppe domande. Cole capisce subito che la societ\u00e0 assicurativa \u00e8 implicata con la Suburban Redevelopment Fund, ma non pu\u00f2 investigare. Ma una persona pu\u00f2 farlo al posto suo: Jack Kelso, il suo vecchio rivale ai tempi della guerra. A quanto pare lavora come investigatore proprio per quella ditta. Elsa dovr\u00e0 andare da lui chiedendogli di fare luce sull'incidente che ha coinvolto il suo amico e cos\u00ec le indagini andranno avanti. Nel far questo non dovr\u00e0 mai fare il nome di Cole o Kelso potrebbe rifiutarsi di collaborare.\nElsa porta avanti il piano e Kelso inizia le indagini scoprendo lo stesso giro di corruzione portato alla luce da Cole e molto di pi\u00f9. Scopre che la Suburban Redevelopment Found arricchisce politici molto in vista, ma anche personalit\u00e0 come il procuratore distrettuale ed il ricco Dottor Harlan Fontaine (mentore di Courtney Sheldon, responsabile del furto della morfina). In pi\u00f9 la truffa non si basa unicamente sull'estorsione di territori edificabili e sulla costruzione di case scadenti: la Suburban Redevelopment \u00e8 la societ\u00e0 incaricata di costruire la prima superstrada di Los Angeles e se ci riuscir\u00e0 i suoi membri diventeranno oscenamente ricchi. Ma un dettaglio in particolare desta profondo sconvolgimento in Kelso: come sicario per perpetrare gli incendi, il dottor Fontaine ha usato uno dei suoi pazienti. Un veterano di guerra, con profonde psicosi ed una malsana fascinazione per il fuoco. Un soggetto facilmente condizionabile che per\u00f2 non se n'\u00e8 rimasto buono buono come previsto, anzi, il compito affidatogli ha ancora di pi\u00f9 scatenato la sua pazzia ed ora c'\u00e8 un piromane a piede libero per L.A. che sta appiccando incendi a case in maniera del tutto arbitraria. Kelso sta gradualmente raggiungendo la cima di questa piramide di criminalit\u00e0, ma i potenti coinvolti non restano a guardare. Dei sicari attaccano Kelso e cercano di ucciderlo. Lui riesce a fuggire e, ferito seriamente, raggiunge l'appartamento di Elsa. Qui scopre di essere stato manipolato da Cole, ma non ha tempo di dire nulla. Sviene.\nElsa lo fa curare in una clinica privata e si scusa con lui per tutti i sotterfugi. Cole aveva buone intenzioni, tuttavia, pur di non mettere a rischio la sua gi\u00e0 flebile carriera, ha sfruttato Kelso e messo a rischio la sua vita per non sporcarsi le mani. Kelso non accetta quanto successo ed il suo disprezzo per Cole non fa che aumentare, ma ormai \u00e8 deciso ad andare fino in fondo alla questione e l'occasione gli viene offerta dal viceprocuratore distrettuale Leonard Petersen. Questi vuole sfruttare lo scandalo emergente per fare carriera ed offre a Kelso un lavoro come suo intoccabile e protezione illimitata per portare a termine le indagini e portare alla luce lo scandalo. Kelso contatta alcuni suoi ex commilitoni ed organizza un raid nella villa del magnate Leland Monnroe. Qui, con la forza, prende tutte le prove che gli servono per far esplodere il caso, ma c'\u00e8 un'ultima questione da risolvere: il piromane folle.\nUn ultimo flashback rivela la parte pi\u00f9 terribile dei ricordi di Cole. Alla fine della guerra, durante un raid in un villaggio, Cole si convinse che in alcune caverne l\u00ec vicino si nascondessero dei pericolosi soldati nemici. Contro il parere della truppa spinse i suoi uomini a dare alle fiamme le caverne, ma diradatesi le fiamme venne alla luce che quei cunicoli ospitavano unicamente civili giapponesi in fuga dai villaggi devastati dagli americani. Cole non voleva causare tanto orrore e ordin\u00f2 ai suoi uomini di uccidere rapidamente i civili giapponesi con le armi da fuoco, anzich\u00e9 lasciarli bruciare, per non farli soffrire. Tuttavia Courtney Sheldon, frustrato e pieno di odio nei confronti dell'uomo che aveva causato tutto ci\u00f2, spar\u00f2 un colpo di pistola al livello dello stomaco a Cole. Kelso, presente all'avvenimento, ordin\u00f2 a tutti di non parlare mai con nessuno dell'accaduto.\nLa mattina dopo Elsa si reca dal Dottor Fontaine. Fingendo di essere l\u00ec per la sua seduta gli sbatte in faccia ci\u00f2 che le indagini di Cole e Kelso hanno portato alla luce su di lui. Fontaine tramortisce la ragazza con l'intento di ucciderla, ma accade qualcosa che proprio non poteva aspettarsi. Il folle da lui sfruttato come piromane irrompe nella sua abitazione lo uccide, a modo suo con l'intenzione di aiutarlo, di mandarlo in un posto migliore per ripagare l'\"aiuto\" del dottore. Trovando Elsa a terra priva di sensi la raccoglie e la porta con s\u00e9.\nLa notizia dell'omicidio di Fontaine e del rapimento di Elsa da parte del maniaco raggiunge presto sia Cole che Kelso che si lanciano in una disperata caccia al folle per salvarla. Contemporaneamente anche la polizia d\u00e0 loro la caccia. Lo scandalo non deve saltare fuori e lo stesso viceprocuratore distrettuale Leonard Petersen li ha traditi vendendoli al dipartimento corrotto. La caccia all'uomo termina nelle fognatura dove il maniaco si nasconde. Qui si instaura un mortale scontro tra la polizia corrotta, i sicari di Monroe, Kelso e Phelps e lo stesso piromane. Raggiunto il cuore dei cunicoli, i due trovano Elsa illesa. Il pazzo l'aveva rapita per portarla al sicuro. In pi\u00f9 il piromane \u00e8 una vecchia conoscenza sia di Cole che di Kelso: un loro ex commilitone, uno che Phelps aveva spinto a bruciare gli innocenti nelle caverne in Giappone e che ora non sa pi\u00f9 distinguere realt\u00e0 e allucinazione. Kelso gli concede l'estrema grazia e lo uccide. I tre cercano di fuggire verso l'esterno ma le condutture delle fogne si sono spaccate e presto si allagheranno. Cole aiuta la sua amata Elsa e Kelso a salvarsi per poi morire travolto dall'acqua. Sebbene nel dramma, alla fine Phelps \u00e8 riuscito a redimersi da tutti i suoi errori e a diventare l'eroe che sperava di essere.\nEpilogo.\nUn eroe il cui dramma non verr\u00e0 mai rivelato. I membri della Suburban Redevelopment Fund vengono arrestati, ma una nuova forza politica (capeggiata dall'ex viceprocuratore Leonard Petersen) corrotta quanto la precedente si insedia a capo della citt\u00e0.\nIl funerale di Cole \u00e8 un'oscena festa di ipocrisia. L'orazione funebre \u00e8 pronunciata da Roy Earle, elogiando Cole come un eroe e parlandone come di un amico. In fondo alla chiesa siedono gli unici amici rimasti a Cole. Elsa, Jack Kelso ed il suo ultimo partner Hershell Biggs. Elsa, in lacrime, se ne va, nauseata dall'irrispettosa falsit\u00e0 di quella cerimonia. In silenzio Biggs fa per seguirla, ma Kelso lo ferma. Come in una estrema confessione gli dice: \"Non ero suo nemico\". Mostrando tutta la sua umanit\u00e0 Biggs risponde: \"Penso che lo sapesse, Jack\" e se ne va, concludendo in maniera incredibilmente amara questa storia.\nScena dopo i titoli di coda.\nAlla fine dei titoli di coda, dopo aver terminato il gioco, vediamo un ultimo flashback in cui scopriamo che Courtney Sheldon e Jack Kelso sono di rientro assieme ai loro commilitoni sulla nave che sar\u00e0 poi derubata del carico di morfina. Mentre i soldati discutono sul dover ritornare ai propri umili lavori, proprio Courtney Sheldon propone ai suoi compagni di rubare la morfina sapendo il suo alto valore se spacciata, facendoli quindi diventare ricchi. Jack Kelso non ci sta e mentre si allontana dai suoi compagni promette loro che nel caso facciano veramente il furto, perderanno tutta la stima che ha verso di loro.\nSviluppo.\nSam Houser, il fondatore di Rockstar Games, \u00e8 il produttore esecutivo, e Brendan McNamara \u00e8 il direttore di sviluppo di \"L.A. Noire\".\nIl gioco \u00e8 ricordato per il suo sviluppo travagliato. Inizialmente annunciato come esclusiva per PlayStation 3, nel 2006 un articolo postato dal sito IGN indic\u00f2 che Rockstar Games era stata nominata per pubblicare il gioco. All'interno della lista dei giochi fatta dalla stessa Rockstar Games il titolo apparve come sviluppato per diverse console di ultima generazione e non solamente per PlayStation 3.\nL'11 giugno 2007, Take Two Interactive, la corporation di Rockstar Games, riconferma l'esclusivit\u00e0 del gioco per PlayStation 3 e la pubblicazione del gioco solo per quella console sar\u00e0 nel 2008, secondo quanto detto in un comunicato stampa della societ\u00e0 per quanto riguarda il secondo quarto dei risultati finanziari.\nSecondo una voce di corridoio riportata dalla \"altervista\" Surfer Girl, Sony Computer Entertainment America avrebbe interrotto i finanziamenti a Team Bondi per la realizzazione di \"L.A. Noire\". Il motivo sarebbe l'inadempienza dello stesso team di rispettare un numero eccessivo di scadenze. Se tale notizia si rivelasse veritiera, il destino del gioco potrebbe spostarsi verso altre piattaforme, o nel peggiore dei casi, verso la cancellazione definitiva.\nIl 6 febbraio 2010, Rockstar Games annuncia che L.A. Noire non approder\u00e0 su Microsoft Windows e non \u00e8 pi\u00f9 un'esclusiva PlayStation 3, ma dichiara che il gioco uscir\u00e0 solo ed esclusivamente per le console HD cio\u00e8 PlayStation 3 e Xbox 360.\nIl 23 marzo 2010, il presidente del Team Bondi, Brendan McNamara, rivela che lo script di \"L.A. Noire\" \u00e8 di ben 2.200 pagine.\nL'11 novembre 2010, \u00e8 stato pubblicato un nuovo trailer di \"L.A. Noire\" e viene indicata la data ufficiale: primavera 2011.\nIl 23 giugno 2011, Rockstar ha ufficialmente annunciato una versione per Microsoft Windows prevista per autunno del 2011.\nUna versione per Nintendo Switch, PlayStation 4 e Xbox One \u00e8 stata pubblicata il 14 novembre 2017.\nEdizione completa.\nA novembre 2011 \u00e8 stata messa in commercio l'edizione completa di \"L.A. Noire\" per PC, Xbox 360 e PS3 che include tutti i DLC distribuiti per il gioco che ampliano la storia principale, ovvero:\noltre alla Sfida dei Distintivi, a tutte le armi e a tutti i vestiti.\nAccoglienza.\n\"L.A. Noire\" ha ricevuto critiche \"generalmente favorevoli\" secondo l'aggregatore Metacritic. \"L.A. Noire\" \u00e8 stato largamente lodato per i suoi avanzamenti nella trama e per la tecnologia nell'animazione facciale.\nLa prima recensione \u00e8 stata pubblicata sul quotidiano britannico \"The Guardian\", che premi\u00f2 il videogioco con un punteggio massimo, plaudendo alla somiglianza di \"L.A. Noire\" con un film.\n\"\" compar\u00f2 \"L.A. Noire\" con una serie televisiva di \"AMC\" che cresce lentamente e tiene incollati gli spettatori allo schermo. \"Official Xbox Magazine\" ha affermato che il videgioco era la cosa pi\u00f9 vicina a \"Heavy Rain\" che avesse l'Xbox 360, ma sottolineando che fosse \"imperfetto\" (\"flawed\"). La rivista \"GamesMaster \" ha dichiarato che \"L.A. Noire\" \u00e8 il videogioco open world della Rockstar pi\u00f9 maturo.\n\"Play Generation\" diede alla versione per PlayStation 3 un punteggio di 94/100, apprezzando la storia coinvolgente, i personaggi dotati di grande carisma e le animazioni \"pazzesche\" e come contro la poca azione per gli standard Rockstar, dettaglio che a detta del recensore non stonava affatto, ma avvert\u00ec i lettori di questo particolare, finendo per trovarlo un titolo che si rivelava una meraviglia tecnica che si stava aspettando da tempo, un'avventura lunga e non priva di sorprese. La stessa testata lo classific\u00f2 come uno dei quattro migliori giochi basati sugli enigmi.\nVendite.\nIl giorno dell'uscita sul mercato statunitense di \"L.A. Noire\" le azioni di Take-Two Interactive, societ\u00e0 madre di Rockstar Games, chiusero con un rialzo del 7,75%, il massimo rialzo giornaliero della societ\u00e0 in tre anni. Un tale guadagno venne attribuito alle recensioni positive che aveva ricevuto \"L.A. Noire\". Secondo i dati di febbraio 2012, il titolo aveva venduto almeno 5 milioni di copie.\nSecondo NPD Group, \"L.A. Noire\" \u00e8 stato il videogioco pi\u00f9 venduto negli Stati Uniti nel maggio 2011, con 899.000 copie tra PlayStation 3 e Xbox 360. Nel Regno Unito \u00e8 stato il titolo originale pi\u00f9 venduto di sempre.\nIn Australia, i negozi di videogiochi nelle maggiori citt\u00e0 esaurirono le copie nel giro di una settimana. \"L.A. Noire\" debutt\u00f2 in Giappone nella settimana del 4\u201310 luglio e vendette 71.057 copie tra PlayStation 3 e Xbox 360 (58.436 unit\u00e0 vendute per PlayStation 3 e 12.621 per la versione Xbox 360)."}
{"id": "781907", "revid": "1305772", "url": "https://it.wikipedia.org/wiki?curid=781907", "title": "Il re degli elfi", "text": "Il re degli elfi \u00e8 il titolo italiano di pi\u00f9 opere:"}
{"id": "781912", "revid": "2208340", "url": "https://it.wikipedia.org/wiki?curid=781912", "title": "Akita", "text": " \u00e8 una citt\u00e0 del Giappone, capitale dell'omonima prefettura, nella regione di T\u014dhoku, sull'isola di Honsh\u016b. La citt\u00e0 conta 305\u00a0625 abitanti (al 1\u00ba gennaio 2020). Raffineria, legno, metallurgia e produzione di seta sono le principali industrie.\nSociet\u00e0.\nReligione.\nApparizioni mariane.\nAkita \u00e8 ricordata dalla Chiesa cattolica per le apparizioni mariane che avrebbe avuto la quarantaduenne suor Agnese Katsuko Sasagawa, dell'ordine \"Serve dell'Eucaristia\".\nInfrastrutture e trasporti.\nFerrovie.\nIl centro dei trasporti ferroviari della citt\u00e0 \u00e8 la stazione centrale, da cui partono diversi collegamenti con le varie aree del Giappone, incluso l'Akita Shinkansen.\nAeroporti.\nLa citt\u00e0 \u00e8 inoltre servita da un scalo aeroportuale, l'Aeroporto di Akita, sito all'estrema periferia sud est del suo tessuto urbano, dal quale \u00e8 possibile effettuare voli di linea nazionali ed internazionali.\nAmministrazione.\nGemellaggi.\nAkita \u00e8 gemellata con:"}
{"id": "781928", "revid": "101260", "url": "https://it.wikipedia.org/wiki?curid=781928", "title": "Patata dolce", "text": ""}
{"id": "781930", "revid": "1226", "url": "https://it.wikipedia.org/wiki?curid=781930", "title": "Guerre Balcaniche", "text": ""}
{"id": "781931", "revid": "1508096", "url": "https://it.wikipedia.org/wiki?curid=781931", "title": "Rivoluzioni scientifiche", "text": ""}
{"id": "781937", "revid": "1226", "url": "https://it.wikipedia.org/wiki?curid=781937", "title": "Prima Guerra Balcanica", "text": ""}
{"id": "781939", "revid": "1527148", "url": "https://it.wikipedia.org/wiki?curid=781939", "title": "Plurale fratto", "text": "Il plurale fratto \u00e8 una caratteristica grammaticale delle lingue semitiche, e in particolar modo della lingua araba. In tali lingue il plurale viene ottenuto sia tramite dei suffissi (in tale caso si parla di \"plurale esterno\" o \"sano\"), sia mediante modifiche del vocalismo interno alla radice stessa (\"plurale interno\" o \"fratto\"), sia infine con modificazioni vocaliche e suffissi (\"plurale misto\").\nIl plurale fratto arabo.\nCome tutte le lingue semitiche, l'arabo ha la caratteristica di essere una lingua che si basa su radici di tre consonanti, che rappresentano un concetto di base sul quale modellare tutte le altre parole derivate. Il classico esempio \u00e8 quello della radice \"ktb\" (\u0643\u062a\u0628), legata al concetto di \"scrivere\", dal quale derivano le parole \"kataba\" (egli scrisse), \"kit\u0101b\" (libro), \"kutub\" (libri), \"k\u0101tib\" (scrittore), \"makt\u016bb\" (messaggio) ecc.\nPer la formazione del plurale, la lingua araba ricorre di regola al plurale fratto, ossia modificando la struttura interna della parola. Tale modifica pu\u00f2 consistere nell'aggiunta, sostituzione o rimozione di vocali e \"lettere deboli\"; non vi \u00e8 una regola generale, ma una serie di schemi che possono applicarsi a sostantivi e aggettivi. Tra l'altro, a un paradigma di singolare possono corrispondere pi\u00f9 paradigmi di plurale fratto, e viceversa, cosicch\u00e9 il plurale fratto \u00e8 normalmente indicato nei dizionari."}
{"id": "781940", "revid": "217591", "url": "https://it.wikipedia.org/wiki?curid=781940", "title": "Santuario di Valmala", "text": "Il Santuario di Valmala si trova nella valle omonima, in provincia di Cuneo. \nEsso sorge su un altopiano posto a ed \u00e8 il pi\u00f9 importante santuario della diocesi di Saluzzo.\nStoria.\nL'illustre e secolare storia di Valmala comprende la presenza documentata dei Cavalieri Templari e quella dei Cavalieri di Malta, di cui tuttavia sono rimaste poche testimonianze evidenti. \nSecondo la tradizione, dal 5 agosto al 20 settembre 1834, nell'altopiano conosciuto come \"Pian del Chiotto\", si verificarono apparizioni della Madonna a quattro pastorelle del luogo. Cronologicamente sarebbero da considerare le prime apparizioni mariane in Europa nel corso dell'Ottocento, precedendo quelle pi\u00f9 conosciute di La Salette e di Lourdes. \nSecondo la narrazione tradizionale, il 5 agosto 1834 vi fu la prima delle apparizioni della Madonna a quattro pastorelle: Maria Pittavino (12 anni), Maria Margherita Pittavino (12 anni), Maria Chiotti (12 anni) e Maria Boschero (10 anni).\nOltre alle \u201cquattro Marie\u201d, secondo alcune testimonianze, anche Chiaffredo Pittavino (8 anni), fratello di Maria Margherita, era presente all'avvenimento.\nSecondo quanto narrato i pastorelli, con grande meraviglia, videro davanti a loro in piedi una donna dall'aspetto maestoso e giovane, sospesa sopra una lastra di pietra. Vestiva un lungo abito legato da una cintura ai fianchi, di colore rossastro, su cui scendeva dal capo un lungo velo azzurro, trattenuto al collo da un bottone dorato. Appariva sola, con le mani aperte, nell'atteggiamento tradizionale della Madonna quale Madre della Misericordia; il suo atteggiamento era mesto e in lacrime.\nLe apparizioni si susseguirono molte volte nell'arco di cinquanta giorni. Secondo quanto narrato, in una di queste la Madonna avrebbe compiuto un giro sul pianoro senza toccare il suolo e lasciando una scia bianca sul terreno, in seguito interpretata come il perimetro del futuro santuario. Le uniche parole della Vergine sarebbero state rivolte a Maria Pittavino, per chiedere la realizzazione sul posto di un pilone votivo e anche per indicare il luogo da dove estrarre la pietra per l'edificazione.\nL'anno seguente venne eretto il pilone e fu dipinta l'immagine della Madre della Misericordia.\nIl santuario fu completato nel 1851 su progetto dell'architetto Giacomo Galfr\u00e8, conglobando sia il primitivo pilone che la cappella realizzata nel 1840.\nLa prima domenica d'agosto del 1946 Egidio Luigi Lanzo, Vescovo di Saluzzo, incoron\u00f2 solennemente la Madonna di Valmala come Regina della Diocesi.\nDal 19 marzo al 30 luglio 1949 la statua della Madre della Misericordia, venerata nel santuario, fu scelta per la \"Peregrinatio Mari\u00e6\", e portata in tutte le parrocchie della diocesi. Nell'agosto 1949, in ricordo di questo evento, fu collocata sul piazzale del santuario una statua marmorea raffigurante la Madonna.\nIl santuario diocesano della Madre della Misericordia.\nIl santuario della Madre della Misericordia di Valmala \u00e8 il santuario principale della diocesi saluzzese e uno dei pi\u00f9 noti del Piemonte.\nIl complesso \u00e8 costituito da un sobrio edificio in intonaco bianco con la facciata principale rivolta al paese, comprendente la canonica, la chiesa e un grande porticato, utilizzato in origine per ospitare i pellegrini in visita al santuario. Affacciati sullo stesso piazzale sorgono inoltre, due grandi edifici: il \"Palazzo Vecchio\" o \"Casa del Pellegrino\", la cui costruzione risale alla fine dell'Ottocento, e il \"Palazzo Nuovo\" realizzato nel 1925, entrambi adibiti all'accoglienza dei visitatori.\nAll'interno si pu\u00f2 notare il grande affresco dell'abside, opera di ignoto, raffigurante un'espressiva scena dell'apparizione, nonch\u00e9 l'affresco originale del pilone inglobato nella struttura. Sotto l'affresco \u00e8 conservata la pietra sulla quale sarebbe apparsa la Madonna. \nFanno parte del patrimonio artistico del santuario i due grandi dipinti firmati Gauteri, parente del pittore artefice del primo pilone sorto nel 1835.\nIl santuario \u00e8 intitolato a Maria \"Madre della Misericordia\". Il titolo si rif\u00e0 all'individuazione, avvenuta nel 1834, di un quadretto ritraente la Madonna della Misericordia di Savona. L'immagine era posta in vendita su una bancarella del mercato nel vicino paese di Venasca e le pastorelle vi riconobbero la donna loro apparsa.\nL'intitolazione del santuario riprende una delle invocazioni delle Litanie lauretane e rimanda al concetto biblico di misericordia. Nella teologia cattolica il Signore Ges\u00f9 \u00e8 il compimento della misericordia divina, nel suo farsi carne per la redenzione del mondo e Maria, nel suo accoglierlo nell'Annunciazione e nella sua funzione di intercessione, ne \u00e8 stata e ne \u00e8 costantemente la madre."}
{"id": "781941", "revid": "1226", "url": "https://it.wikipedia.org/wiki?curid=781941", "title": "Prima Guerra del Nord", "text": ""}
{"id": "781943", "revid": "19330", "url": "https://it.wikipedia.org/wiki?curid=781943", "title": "Yukaghiri", "text": ""}
{"id": "781947", "revid": "1226", "url": "https://it.wikipedia.org/wiki?curid=781947", "title": "Guerra Anglo-Zulu", "text": ""}
{"id": "781957", "revid": "1494169", "url": "https://it.wikipedia.org/wiki?curid=781957", "title": "HMS Agincourt", "text": "Diverse unit\u00e0 della Royal Navy sono state intitolate HMS \"Agincourt\" per la battaglia di Agincourt del 1415:"}
{"id": "781961", "revid": "6923", "url": "https://it.wikipedia.org/wiki?curid=781961", "title": "Anfiteatro Quercia del Tasso", "text": "L'Anfiteatro della Quercia del Tasso \u00e8 un teatro di Roma, dove si svolgono rappresentazioni all'aperto unicamente nel periodo estivo.\n\u00c8 costituito da una gradinata in cotto, disposta in un'unica cavea: il nome \"anfiteatro\" non \u00e8 quindi corretto, proprio perch\u00e9 la cavea \u00e8 singola, n\u00e9 si conosce il motivo della denominazione errata. La costruzione del teatro \u00e8 databile al XVII secolo per opera dell'oratorio di San Filippo Neri, periodo nel quale una ripida cavea naturale venne predisposta per l'allestimento di spettacoli teatrali ed il nome venne adottato in memoria di Torquato Tasso, che amava passeggiare sul Gianicolo e sedersi all'ombra della famosa quercia (poi distrutta da un fulmine), meta anche delle passeggiate romane di Giacomo Leopardi.\nDal 1965 \u00e8 la sede stabile della compagnia teatrale \"La Plautina\" diretta da Sergio Ammirata, che mette in scena, grazie ad un apparato tecnico mobile, spettacoli di autori classici, moderni e contemporanei."}
{"id": "781963", "revid": "118834", "url": "https://it.wikipedia.org/wiki?curid=781963", "title": "Anfiteatro della Quercia del Tasso", "text": ""}
{"id": "781964", "revid": "104458", "url": "https://it.wikipedia.org/wiki?curid=781964", "title": "Martina Ertl", "text": "Insieme a Hilde Gerg e Katja Seizinger \u00e8 stata una delle atlete di punta della forte Nazionale femminile tedesca degli anni 1990; nel suo palmar\u00e8s vanta, tra l'altro, tre medaglie olimpiche, quattro iridate e due Coppe del Mondo di slalom gigante.\nAgli inizi della carriera, prima della riunificazione tedesca (1990), gareggi\u00f2 per la nazionale tedesca occidentale; in seguito al matrimonio assunse anche il cognome del coniuge e nell'ultimo scorcio della sua carriera (stagione 2005-2006) gareggi\u00f2 come Martina Ertl-Renz. \u00c8 sorella di Andreas, a sua volta sciatore alpino di alto livello.\nBiografia.\nStagioni 1990-1995.\nSciatrice polivalente originaria di Lenggries, la Ertl debutt\u00f2 in campo internazionale ai Mondiali juniores di Zinal 1990; l'anno dopo nell'edizione iridata giovanile di Geilo/Hemsedal 1991 vinse la medaglia d'argento nello slalom gigante e quella di bronzo nella combinata. In Coppa del Mondo ottenne il primo piazzamento di rilievo in occasione dello slalom gigante di Santa Caterina Valfurva dell'8 dicembre 1991, quando si classific\u00f2 10\u00aa in slalom gigante; nella stessa stagione esord\u00ec ai Giochi olimpici invernali - ad fu 15\u00aa nello slalom speciale - e si piazz\u00f2 al 2\u00ba posto nella classifica di supergigante della Coppa Europa.\nEsord\u00ec ai Campionati mondiali a Morioka 1993, dove vinse la medaglia di bronzo nello slalom gigante e si classific\u00f2 12\u00aa nel supergigante e 17\u00aa nello slalom speciale; un mese pi\u00f9 tardi, il 15 marzo a Lillehammer Hafjell, sal\u00ec per la prima volta sul podio in Coppa del Mondo grazie al 2\u00ba posto ottenuto in slalom gigante. L'anno dopo prese parte ai XVII Giochi olimpici invernali di , dove vinse la medaglia d'argento nello slalom gigante e fu 4\u00aa nella discesa libera, 14\u00aa nello slalom speciale e 5\u00aa nella combinata, e conquist\u00f2 la sua prima vittoria in Coppa del Mondo, nello slalom gigante di Vail del 19 marzo.\nStagioni 1996-1998.\nNel 1996 prese parte ai Mondiali della Sierra Nevada: vinse la medaglia di bronzo nello slalom gigante, si classific\u00f2 8\u00aa sia nel supergigante sia nella combinata e non complet\u00f2 lo slalom speciale. Quell'anno in Coppa del Mondo ottenne sette podi con quattro vittorie, vinse la sua prima Coppa del Mondo di slalom gigante con 75 punti di vantaggio sulla connazionale Katja Seizinger e si piazz\u00f2 2\u00aa nella classifica generale, superata dalla Seizinger di 413 punti.\nNel 1997 ai Mondiali di Sestriere fu 16\u00aa nel supergigante e 12\u00aa nello slalom gigante, mentre l'anno dopo ai XVIII Giochi olimpici invernali di vinse la medaglia d'argento nella combinata e si classific\u00f2 7\u00aa nel supergigante e 4\u00aa sia nello slalom gigante, sia nello slalom speciale. In Coppa del Mondo quell'anno vinse nuovamente la coppa di cristallo di slalom gigante, superando di 26 punti l'italiana Deborah Compagnoni, e si classific\u00f2 ancora 2\u00aa dietro alla Seizinger nella classifica generale, staccata di 147 punti; i suoi podi furono dodici, con cinque vittorie.\nStagioni 1999-2003.\nAi Mondiali di Vail/Beaver Creek 1999 si piazz\u00f2 10\u00aa nella discesa libera, 5\u00aa nel supergigante e nello slalom gigante e non complet\u00f2 lo slalom speciale, mentre due anni dopo nella rassegna iridata di Sankt Anton am Arlberg 2001 la sciatrice bavarese si laure\u00f2 campionessa del mondo nella combinata, ma non port\u00f2 a termine n\u00e9 lo slalom gigante n\u00e9 lo slalom speciale.\nAi XIX Giochi olimpici invernali di vinse la medaglia di bronzo nella combinata, si classific\u00f2 11\u00aa nel supergigante, 5\u00aa nello slalom speciale e non termin\u00f2 lo slalom gigante. Ai successivi Mondiali di Sankt Moritz 2003 fu 11\u00aa nel supergigante, 10\u00aa nello slalom gigante, 6\u00aa nella combinata e usc\u00ec nella seconda manche dello slalom speciale.\nStagioni 2004-2006.\nVinse la sua ultima gara di Coppa del Mondo il 25 ottobre 2003 a S\u00f6lden in slalom gigante; nella stagione successiva ai Mondiali di Bormio/Santa Caterina Valfurva 2005, sua ultima presenza iridata, si aggiudic\u00f2 la medaglia d'oro nella gara a squadre, si classific\u00f2 4\u00aa nello slalom gigante, 7\u00aa nella combinata e non complet\u00f2 supergigante e slalom speciale.\nNel corso della sua ultima stagione agonistica partecip\u00f2 ai XX Giochi olimpici invernali di , piazzandosi 16\u00aa nel supergigante, 15\u00aa nello slalom gigante, 7\u00aa nella combinata e non terminando lo slalom speciale, e sal\u00ec per l'ultima volta sul podio in Coppa del Mondo, il 16 marzo a \u00c5re in supergigante (3\u00aa). Due giorni dopo disput\u00f2 nella medesima localit\u00e0 la sua ultima gara in carriera, lo slalom gigante di Coppa del Mondo che chiuse al 9\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante\nSL = slalom speciale\nAustralia New Zealand Cup.\nAustralia New Zealand Cup - vittorie.\nLegenda:\nSL = slalom speciale"}
{"id": "781966", "revid": "1543377", "url": "https://it.wikipedia.org/wiki?curid=781966", "title": "Tim Allen", "text": "\u00c8 conosciuto per i suoi ruoli nelle serie televisive \"Quell'uragano di pap\u00e0\" e \"L'uomo di casa\", oltre che per alcuni film Disney come \"Santa Clause\" o \"Toy Story\" (in cui doppia Buzz Lightyear).\nBiografia.\nNato a Denver da Martha e Gerald Dick, suo padre mor\u00ec in un incidente d'auto quando Allen aveva undici anni. Sua madre spos\u00f2 Bill Bones e la famiglia di Allen si spost\u00f2 a Detroit quando lui aveva tredici anni. Frequent\u00f2 la Seaholm High School a Birmingham, Michigan, e la Western Michigan University a Kalamazoo. Pi\u00f9 tardi ricevette anche una laurea honoris causa.\nInizi\u00f2 la sua carriera come cabarettista. Per una scommessa con un suo amico, partecip\u00f2 a una serata open-mic (evento aperto a tutti coloro che vogliono cimentarsi in una performance da palcoscenico, in genere cantanti o attori) in un night club a Detroit. Ben presto inizi\u00f2 a partecipare regolarmente a diversi show comici. Pi\u00f9 tardi si trasfer\u00ec a Los Angeles e divent\u00f2 un membro del The Comedy Store, dove prosegu\u00ec la carriera di cabarettista nei talk-show notturni, facendo anche parte della \u201csporca dozzina\u201d, un gruppo di comici famosi per il loro humour adulto.\nRaggiunse la fama come attore nella serie televisiva \"Quell'uragano di pap\u00e0\", andata in onda sulla ABC dal 1991 al 1999, dove interpretava Tim Taylor. Nel 1994 fu il protagonista del film campione di incassi \"Santa Clause\", e, sempre nello stesso anno, pubblic\u00f2 un libro, \"Don't Stand Too Close to a Naked Man\", che divenne un successo commerciale in Nord America. Negli anni seguenti diede la voce a Buzz Lightyear nel film di animazione \"Toy Story - Il mondo dei giocattoli\". Cre\u00f2 inoltre la Tim Allen Signature Tools, una linea di attrezzi e utensili distribuiti da Ryobi anche se, come ha scritto nel suo primo libro, \u00e8 ben lontano dall'essere un esperto di riparazioni. Il successo di questa serie \u00e8 probabilmente dovuto al suo repertorio, contenente temi adatti a pi\u00f9 fasce di pubblico. Dal 2011 interpret\u00f2 il personaggio di Mike Baxter, protagonista de \"L'uomo di casa\", la seconda sit-com della rete ABC in termini di ascolto. Grande amico di \"Jay Leno\", Allen ha una stella nella Hollywood Walk of Fame al 6834 di Hollywood Boulevard. Nel 2009 diresse il film \"Ricomincio da zero\", di cui fu anche protagonista.\nVita privata.\nAllen \u00e8 stato sposato con Laura Diebel dal 1984 al 2003, anno del loro divorzio; hanno avuto una figlia, Katherine, nata nel 1989. Diebel una volta ha lavorato come direttore esecutivo della linea di attrezzi di Allen. Il 7 ottobre 2006 a Grand Lake, Colorado, Allen ha sposato l'attrice Jane Hajduk, con la quale si era fidanzato da cinque anni. Da quest'ultima, ha avuto una figlia, Elizabeth, nata nel 2009.\nIl 2 ottobre 1978 Allen venne arrestato all\u2019aeroporto internazionale di Kalamazoo, nel Michigan, per possesso di oltre 600 grammi di cocaina. Allen si dichiar\u00f2 subito colpevole di narcotraffico e forn\u00ec i nomi di altri spacciatori per ricevere una pena dai 3 ai 7 anni di reclusione piuttosto che rischiare una condanna all'ergastolo. Fu rilasciato sulla parola il 12 giugno 1981, dopo aver scontato 2 anni e quattro mesi nel Federal Correctional Institution di Sandstone, nel Minnesota.\nIl 24 maggio 1997 Allen venne arrestato per guida in stato di ebbrezza a Bloomfield, nel Michigan. Fu condannato ad un anno di libert\u00e0 vigilata nonch\u00e9 ad entrare una clinica di riabilitazione per abuso di alcol.\nRepubblicano e conservatore, Allen ha fatto campagna elettorale per John Kasich e Donald Trump.\nDoppiatori italiani.\nNelle versioni in italiano dei suoi film, Tim Allen \u00e8 stato doppiato da:\nDa doppiatore \u00e8 sostituito da:"}
{"id": "781974", "revid": "188116", "url": "https://it.wikipedia.org/wiki?curid=781974", "title": "Dipartimento", "text": "Il termine dipartimento, in geografia politica, \u00e8 utilizzato per designare una circoscrizione territoriale di alcuni Stati, di solito di dimensioni intermedie tra il livello comunale e quello statale o regionale. Lo stesso termine dipartimento, nel suo significato moderno di suddivisione, deriva dal francese \"d\u00e9partement\", che deriva dal verbo \"d\u00e9partir\", \"spartire\", talvolta pu\u00f2 essere usato come sinonimo di ufficio (Dipartimento della Repubblica Italiana).\nStoria.\nI primi dipartimenti vennero istituiti in Francia; il dipartimento francese \u00e8 la circoscrizione territoriale intermedia tra la regione e l\"arrondissement\" (il quale, a sua volta, si divide in comuni). La divisione del territorio francese in dipartimenti fu introdotta dall'Assemblea costituente con decreto del 22 dicembre 1789. \nIn Italia il dipartimento, come circoscrizione territoriale, fu introdotto nel periodo napoleonico; con la Restaurazione le circoscrizioni furono mantenute ma gli fu cambiato il nome nell'attuale provincia.\nNel mondo.\nIl dipartimento \u00e8 una circoscrizione territoriale anche in Argentina, Bolivia, Colombia, Guatemala, Per\u00f9, Paraguay, Uruguay e molte ex colonie francesi (ad esempio in Senegal, Costa d'Avorio ecc.). In alcuni di questi Paesi il dipartimento \u00e8 circoscrizione di primo livello (cos\u00ec in Bolivia, dove si divide in province), mentre in altri \u00e8 la suddivisione di una circoscrizione di livello superiore (cos\u00ec in Argentina, dove \u00e8 suddivisione della provincia, eccettuata quella di Buenos Aires, divisa in \"partidos\")."}
{"id": "781984", "revid": "125225253", "url": "https://it.wikipedia.org/wiki?curid=781984", "title": "Aleksej Nikolaevi\u010d Tolstoj", "text": "Discendente da un ramo minore del casato dei conti Tolstoj, scrisse novelle storiche e opere di vario genere.\n\u00c8 conosciuto per il romanzo storico \"Pietro il Grande\" (la cui lunga gestazione si \u00e8 protratta tra il 1929 ed il 1945), rimasto incompleto, e anche per essere autore - sotto il titolo \"Le avventure del burattino\" - di un adattamento in lingua russa del celebre libro di Collodi \"Le avventure di Pinocchio. Storia di un burattino\". A proposito del personaggio di Pietro il Grande \u00e8 stata fatta un'analogia, per il carattere e per le attivit\u00e0, con Stalin, riguardo allo spirito del nazionalismo sovietico, sulla linea zdanoviana dell'identificazione dell'arte con la politica e la propaganda di partito, sottolineando comunque che si tratta dell'opera migliore di questo periodo tra quelle dedicate ai personaggi storici.\nIl conte A.N. Tolstoj viene descritto come un uomo mondano, sempre alla moda, dotato di uno spirito vasto e penetrante. Non stupisce perci\u00f2 l'ecletticit\u00e0 dei temi affrontati dallo scrittore che spaziano dalla storia all'erotismo, dal romanzo realista a quello fantastico e fantascientifico.\nBiografia.\nTolstoj, dopo aver studiato all'Istituto tecnologico di San Pietroburgo, inizi\u00f2 ancora in giovane et\u00e0 a scrivere racconti, romanzi e opere per il teatro; fu anche corrispondente dal fronte durante la prima guerra mondiale.\nInizi\u00f2 a pubblicare nel 1910 e i suoi primi lavori furono bollati dalla critica come eccessivamente carichi di naturalismo se non di erotismo spinto. Al che egli non si fece scrupolo a produrre opere letterarie di carattere apertamente pornografico servendosi di pseudonimi.\nDopo i fatti del 1917 si stabil\u00ec in Francia per fare ritorno in patria solo cinque anni dopo; nella circostanza dovette rinunciare al titolo di conte.\nDurante gli anni dell'esilio volontario, vissuti tra Parigi e Berlino, Tolstoj assimil\u00f2 il genere fantascientifico in voga nell'Europa occidentale degli anni venti. Gli anni dell'esilio, descritti da lui come i pi\u00f9 duri della sua vita, lo spinsero a rientrare in Unione Sovietica e il nuovo genere fantascientifico ben si adattava a questo suo intento. Nacque cos\u00ec \"A\u0117lita\" - da cui venne tratto il film omonimo del 1924 del regista Jakov Protazanov - data alle stampe fra il 1922 ed il 1923 e qualche anno dopo (1926) \"Giperboloid inzenera Garina\" (\"L'iperboloide dell'ingegnere Garin\").\nLa sua opera pi\u00f9 conosciuta rimane tuttavia la trilogia \"Via al Calvario\" (scritta tra il 1921 ed il 1941) in cui descrive in maniera quanto mai realistica i mutamenti sociali derivanti dalla rivoluzione bolscevica.\nInsignito del Premio letterario Stalin, fu autore anche di due commedie - \"Il fiore amaro\" e \"La forza impura\" - da lui composte in periodo antecedente alla Rivoluzione d'Ottobre.\nFervente sostenitore di Stalin, del quale cant\u00f2 le lodi e dal quale ebbe una forte considerazione e stima, Aleksej Tolstoj scrisse anche, due anni prima della sua morte, avvenuta a sessantatr\u00e9 anni di et\u00e0, il dramma teatrale \"Ivan il Terribile\", ispirato all'omonimo zar.\nIntitolazioni.\nGli \u00e8 stato intitolato l'asteroide 3771 Alexejtolstoj.\nFilmografia.\nFilm tratti da opere di A. N. Tolstoj:"}
{"id": "781990", "revid": "66316", "url": "https://it.wikipedia.org/wiki?curid=781990", "title": "Chairman Prachanda", "text": ""}
{"id": "781991", "revid": "66316", "url": "https://it.wikipedia.org/wiki?curid=781991", "title": "Comrade Prachanda", "text": ""}
{"id": "781996", "revid": "767487", "url": "https://it.wikipedia.org/wiki?curid=781996", "title": "Transsylvania Phoenix", "text": "Transsylvania Phoenix \u00e8 uno dei pi\u00f9 importanti gruppi rock romeni nato negli anni sessanta.\nSi ispirano alla tradizione folkloristica del loro paese. Sono fuggiti dal regime comunista prima degli anni ottanta e si sono stabiliti in Germania.\nDopo il 1989 sono tornati varie volte in Romania per tenere concerti."}
{"id": "782001", "revid": "834", "url": "https://it.wikipedia.org/wiki?curid=782001", "title": "Basilica di S. Giovanni Evangelista", "text": ""}
{"id": "782002", "revid": "120390008", "url": "https://it.wikipedia.org/wiki?curid=782002", "title": "Sette dormienti di Efeso", "text": "I sette dormienti di Efeso sono venerati come santi dalla Chiesa cattolica e dalla Chiesa ortodossa.\nIl \"Martirologio Romano\" riporta la loro festa al giorno 27 luglio; secondo la tradizione cattolica i loro nomi sono: Costantino, Dionisio, Giovanni, Massimiano, Malco, Marciano e Serapione. La Chiesa ortodossa li celebra il 4 agosto e il 22 ottobre.\nLeggenda.\nLa vicenda leggendaria dei Sette dormienti \u00e8 narrata principalmente nella \"Legenda Aurea\" di Jacopo da Varazze, che riprese le notizie fornite da Gregorio di Tours e da Paolo Diacono nella sua \"Historia Langobardorum\".\nSi narra che durante la persecuzione cristiana dell'imperatore Decio (250 circa) sette giovani cristiani di Efeso furono chiamati davanti ad un tribunale a causa della loro fede. Essi, rifiutando di sacrificare agli idoli pagani, furono condannati ma momentaneamente rilasciati. Per evitare nuovamente l'arresto si nascosero in una grotta sul monte Celion, dalla quale uno di essi, Malco, vestito da mendicante, andava e veniva per procurare il cibo. Scoperti, vennero murati vivi nella grotta stessa. I sette giovani si addormentarono nella loro prigione nell'attesa della morte.\nFurono risvegliati da un gruppo di muratori che, sfondata la parete, volevano costruire un ovile. Erano passati duecento anni: Malco, tornato ad Efeso, scopr\u00ec con stupore che il Cristianesimo non solo era ormai tollerato, ma era divenuto persino la religione dell'Impero. Il giovane, scambiato dapprima per pazzo, venne poi creduto quando il vescovo e i cittadini salirono alla grotta avvalorando il racconto. \nI sette giovani costituirono viva testimonianza della resurrezione dei corpi; perirono lo stesso giorno del loro risveglio e furono in seguito sepolti, per ordine dell'imperatore Teodosio II, in una tomba ricoperta di pietre dorate (secondo la \"Legenda Aurea\" essi apparvero in sogno all'imperatore chiedendo di restare nella caverna sino alla resurrezione finale).\nLa \"sura della caverna\" - \"Ahl al-Kahf\".\nLa tradizione dei dormienti non \u00e8 esclusiva del mondo cristiano. Anche nell'Islam essa ha un ruolo centrale, essendo il racconto che d\u00e0 il titolo ad una s\u016bra del Corano, la diciottesima, detta per l'appunto \"sura della caverna\". La sura, tra le pi\u00f9 rilevanti anche per il lettore non musulmano, contiene altri due importanti nuclei narrativi: uno dedicato all'incontro del profeta Mos\u00e8 con un misterioso personaggio (Al-Khidr) e uno a Dhu al-Qarnayn. La sura \u00e8 cio\u00e8 un forte elemento connettore tra tradizioni del libro e miti europei, mediterranei ed asiatici.\nRiguardo al numero dei dormienti, il Corano non d\u00e0 indicazioni precise: \nRiferimenti nella letteratura contemporanea.\nQuesta vicenda miracolosa ha colpito la fantasia popolare e quella degli scrittori, cos\u00ec che non mancano composizioni e racconti che si rifanno a questo argomento:"}
{"id": "782005", "revid": "767487", "url": "https://it.wikipedia.org/wiki?curid=782005", "title": "I\u00f1aki Lafuente", "text": "Carriera.\nClub.\nSi \u00e8 formato nelle giovanili dell'Athletic Club fino al 1995, anno in cui si trasferisce in prestito per un anno al Sestao. Tornato in Biscaglia l'anno successivo, parte nuovamente in prestito nel 1998, questa volta destinazione Elche. Anche qui rimane un anno per tornare nella formazione B dell'Athletic. Qui rimane poco, infatti il 10 novembre 1999 esordisce con la prima squadra nella Coppa del Re, mentre l'esordio in campionato avviene dopo due mesi, il 16 gennaio 2000.\nDopo otto anni di permanenza con i \"rojiblancos\", viene ceduto in prestito all'Espanyol nell'ambito dell'operazione di acquisto del portiere Gorka Iraizoz.\nNell'estate del 2008 ritorna all'Athletic Bilbao, dove tuttavia non disputa neppure una partita, venendo ceduto a gennaio allo Sporting Gijon. L'anno successivo passa al Numancia, con cui termina la carriera dopo un biennio in Segunda Division.\nNazionale.\nNon \u00e8 mai stato convocato dalla Nazionale di calcio della Spagna, ma ha giocato due incontri amichevoli con la maglia dell'Euskal Selekzioa, la rappresentativa formata da soli giocatori baschi.\nAllenatore.\nTerminata la carriera da giocatore, intraprende quella da allenatore, seguendo la preparazione dei portieri all'Eibar."}
{"id": "782008", "revid": "834", "url": "https://it.wikipedia.org/wiki?curid=782008", "title": "Sette dormienti", "text": ""}
{"id": "782012", "revid": "287204", "url": "https://it.wikipedia.org/wiki?curid=782012", "title": "Fall Wei\u00df", "text": "Fall Wei\u00df (\"Caso bianco\") fu un piano strategico della Germania nazista per iniziare una guerra con la Polonia preparato prima del 1939 e messo in pratica con la campagna di Polonia il 1\u00ba settembre 1939.\nDettagli.\nI primi piani tedeschi di azioni militari contro la Polonia prendevano in considerazione sia un attacco minore volto alla conquista del corridoio di Danzica (per unire la Prussia orientale al resto della Germania) sia un'invasione su larga scala. Gli eventi politici seguenti l'occupazione tedesca della Cecoslovacchia, che caus\u00f2 anche la parziale militarizzazione della Polonia, indussero Adolf Hitler ad abbandonare la prima ipotesi per via di una probabile mancanza del fattore sorpresa, dando invece ordine all\"'Oberkommando des Heeres\" (OKH, l'alto comando dell'esercito) di concentrarsi sull'invasione totale, il cui piano venne chiamato \"Fall Wei\u00df\" (Caso bianco). \n\"Fall Wei\u00df\" fu ideato dal generale Franz Halder, capo dello stato maggiore generale e comandato dal generale Walther von Brauchitsch, capo dell'OKH; questo prevedeva lo svolgersi della nuova dottrina della \"guerra mobile\", o guerra di movimento, basata sull'attivit\u00e0 congiunta delle forze corazzate ed aeree, che avrebbe consentito una rapida avanzata verso la capitale, lasciandosi alle spalle il grosso dello schieramento polacco, posto in massima parte a ridosso delle frontiere con la Germania e la Cecoslovacchia, lasciando il compito di accerchiare e distruggere il nemico alla fanteria.\nDal punto di vista geografico la Polonia si prestava ad un attacco da tre lati, Prussia orientale, confine tedesco e Repubblica Slovacca, inoltre le estese pianure occidentali polacche offrivano al nuovo concetto di guerra meccanizzata un terreno molto agevole: la mancanza di catene montuose, ed in generale di grandi ostacoli naturali, seppure in parte controbilanciati dalla presenza di una antiquata rete stradale, offrivano la possibilit\u00e0 di una grande manovra a tenaglia, fornendo ai tedeschi tutti gli elementi indispensabili per la realizzazione del piano, il cui obiettivo era l'accerchiamento, da effettuarsi il pi\u00f9 velocemente possibile per rendere disponibili truppe da inviare al confine francese, dell'esercito polacco ad ovest dei fiumi Vistola e Narew. \nIl piano \"Fall Wei\u00df\" prevedeva l'attacco simultaneo dei due gruppi di armate: da nord l'Heeresgruppe Nord, comandato dal generale Fedor von Bock, composto dalla 3\u00aa e 4\u00aa armata avrebbe invaso il corridoio di Danzica per piegare quindi a sud verso Varsavia, mentre dal sud del paese si sarebbero mosse l'8\u00aa, la 10\u00aa e la 14\u00aa armata che, appoggiate da tre divisioni slovacche, formavano l'Heeresgruppe S\u00fcd, comandato dal generale Gerd von Rundstedt, incaricato di invadere la Polonia dalla Slesia in direzione, anch'esso, di Varsavia; un terzo e limitato attacco sarebbe partito dalla Slovacchia per impegnare i polacchi in Galizia.\nLa mobilitazione e lo spiegamento di forze vennero tenuti segreti per quanto possibile. Le prime nove divisioni di fanteria tedesca vennero trasferite ad est il 26 giugno, seguite il 3 agosto da altre tredici divisioni ufficialmente impegnate in addestramenti estivi e, alla fine dello stesso mese, da altre formazioni inviate in Prussia orientale con la motivazione di commemorare il 25\u00ba anniversario della battaglia di Tannenberg della prima guerra mondiale. Il 25 agosto le principali unit\u00e0 erano tutte ai loro posti perch\u00e9 l'attacco avrebbe dovuto avere inizio il 26 agosto, ma questo venne ritardato a causa delle trattative intercorse tra la Polonia ed i paesi Alleati, ma il 31 agosto le truppe vennero messe nuovamente in stato d'allarme per l'inizio delle ostilit\u00e0 che esplosero il mattino successivo."}
{"id": "782015", "revid": "22356", "url": "https://it.wikipedia.org/wiki?curid=782015", "title": "Pholidocercus hassiacus", "text": "Il folidocerco (\"Pholidocercus hassiacus\") \u00e8 un primitivo parente estinto dei ricci e delle talpe, vissuto una cinquantina di milioni di anni fa (Eocene inferiore - medio) in quella che oggi \u00e8 la Germania.\nI resti di questo animale, perfettamente conservati, sono stati rinvenuti nell'eccezionale giacimento noto come pozzo di Messel, un \"lagerst\u00e4tte\" che ha permesso la fossilizzazione anche della pelliccia e delle parti molli degli animali che vissero in riva a una laguna eocenica.\nAspetti morfologici.\nLo scheletro del folidocerco, noto in ogni dettaglio, mostra un animale lungo circa mezzo metro e dotato di alcune strutture difensive presenti anche nei ricci odierni: il corpo infatti era ricoperto di corti aculei, che permettevano un'adeguata protezione dai predatori. Oltre a ci\u00f2, la coda era lunga e squamosa, probabilmente ricoperta di scaglie indurite. Sulla testa, invece, era presente uno scudo cefalico. Il folidocerco era probabilmente un animale onnivoro, che vagava nel sottobosco alla ricerca di piccole prede.\nSembra affine al pi\u00f9 piccolo Macrocranion, anch'esso ritrovato negli strati del giacimento di Messel."}
{"id": "782016", "revid": "1904508", "url": "https://it.wikipedia.org/wiki?curid=782016", "title": "Raimondo V di Tolosa", "text": "Origine.\nFiglio primogenito del conte di Rouergue o di Rodez, conte di Tolosa, duca di Settimania o di Narbona e marchese di Provenza, Alfonso Giordano e di Faydide o Faydive (come risulta dalla \"Histoire G\u00e9n\u00e9rale de Languedoc, Notes, Tome IV,\" e dalla \"Histoire de Montpellier\"), figlia di Raimondo Decano II, signore d'Uz\u00e8s e Posqui\u00eares.Alfonso Giordano era il figlio ultimogenito del conte di Saint-Gilles, marchese di Gotia, Conte di Tolosa, marchese di Provenza e conte di Tripoli, che fu anche uno dei baroni della Prima Crociata (Crociata dei baroni), Raimondo di Saint Gilles (come risulta dal \"De Liberatione Civitatum Orientis\" degli \"Annali Genovesi di Caffaro e de\u00b4 suoi continuatori, Vol. 1\") e della sua terza moglie Elvira di Castiglia (?-1155), che, secondo il \"Chronicon regum Legionensium\" era figlia illegittima del re di Le\u00f3n, re di Castiglia e re di Galizia, Alfonso VI di Castiglia e della sua concubina, Jimena Mu\u00f1oz(?-1128), figlia di Munio Mu\u00f1oz (? - dopo il 1186) e della moglie, Velasquita Mu\u00f1oz (? - dopo il 1185).\nBiografia.\nRaimondo (\"Raimundus, filius comitis de Tolosa\") viene citato per la prima volta in un documento del 15 ottobre 1141, il n\u00b0 30 del \"Cartulaire de la commanderie de Richerenches de l'ordre du Temple\", in cui risulta testimone di una donazione fatta ai Cavalieri templari di Avignone.\nNel 1148, alla morte del padre in Terra Santa, gli subentr\u00f2 nei titoli di conte di Tolosa, marchese di Provenza e duca di Narbona, che govern\u00f2 col fratello terzogenito Alfonso, che, nel 1171, sottoscrisse l'alleanza che il fratello Raimondo fece con il visconte di B\u00e9ziers, Ruggero.\nNel 1159, Raimondo dovette subire l'attacco del re d'Inghilterra, Enrico II, che rivendicava la contea in nome della moglie, la duchessa d'Aquitania, Eleonora. Enrico II, dopo aver occupato una parte della contea, si diressa su Tolosa, che per\u00f2 vide arrivare in suo aiuto il re di Francia, Luigi VII, che presidi\u00f2 la citt\u00e0 fino al ritiro di Enrico II, salvando la contea a Raimondo V.L'anno dopo, Enrico II concord\u00f2 una tregua con Luigi VII e Raimondo V.\nIl documento n\u00b0 4219 del \"Recueil des Chartes de l'abbaye de Cluny. tome V\" del 1164, attesta che Raimondo chiar\u00ec il contenzioso che aveva col monastero di Cluny.\nNel 1171, Raimondo, dopo aver stipulato un'alleanza con il visconte di B\u00e9ziers, Ruggero, gli diede in moglie la figlia Adelaide.\nNel 1173, Raimondo V, dopo aver concluso un trattato col re d'Inghilterra, Enrico II, gli rese omaggio.\nDurante il suo governo della contea di Raimondo V cominci\u00f2 a profilarsi il problema dei Catari, soprattutto nella contea di Tolosa e nelle diocesi di Carcassonne ed Foix, ed il conte si prodig\u00f2 per arginarla, anche attraverso incontri tra le autorit\u00e0 ecclesiastiche (il vescovo d'Albi) ed i rappresentanti della comunit\u00e0 Catara, ma, nel 1177, Raimondo ammise di non poter estirpare l'eresia.\nNello stesso anno, Raimondo assistette all'incoronazione a re di Arles, dell'imperatore, Federico Barbarossa.\nTra il 1181 ed il 1183, nella guerra tra i figli del re d'Inghilterra, Enrico II, Enrico e Riccardo, Raimondo si schier\u00f2 con Enrico, detto il re Giovane, perch\u00e9 era stato nominato co-reggente dal padre. All'improvvisa morte di Enrico Raimondo sciolse il suo esercito e rese omaggio a Riccardo detto Cuor di Leone, signore d'Aquitania e futuro re d'Inghilterra.\nNel 1186, per\u00f2 Riccardo attacco la contea di Tolosa e riusc\u00ec a strappare a Raimondo la turbolenta provincia di Quercy. Dato che Riccardo, riprendendo la politica paterna, aveva altre pretese sulla contea di Tolosa, Raimondo si appell\u00f2 al re di Francia, Filippo Augusto, che, nel 1190 conferm\u00f2 la contea a Raimondo, mentre, dietro il pagamento di 10000 marchi d'argento, il Quercy venne lasciato a Riccardo, che nel frattempo era divenuto re d'Inghilterra ed era in procinto di partire per la terza crociata.\nRaimondo mor\u00ec nel 1194 lasciando i suoi titoli al figlio Raimondo e poco prima di morire, per combattere l'eresia, eman\u00f2 un editto, dove decretava la pena di morte per ogni eretico della citt\u00e0 di Tolosa e dintorni (L'editto originale non si \u00e8 trovato, ma una lettera scritta nel 1211, dal municipio di Tolosa al re d'Aragona, Pietro II conferma che il conte Raimondo V aveva emanato l'editto di cui sopra).La morte di Raimondo V viene ricordata nel documento n\u00b0 7 delle \"Preuves de l'Histoire G\u00e9n\u00e9rale de Languedoc, tome V\", mentre il documento XLI della \"Histoire G\u00e9n\u00e9rale de Languedoc, avec des Notes, Tome V\" ci informa che la morte avvenne a N\u00eemes e che Raimondo fu inumato nella cattedrale di quella stessa citt\u00e0.\nMatrimonio e discendenza.\nNel 1154 aveva sposato Costanza di Francia, figlia del re di Francia, Luigi VI detto il Grosso (Luigi VI era il figlio maschio primogenito del re di Francia Filippo I e di Berta (1055 \u2013 30 luglio 1094), figlia del conte d'Olanda, Fiorenzo I e di Gertrude Billung) e della seconda moglie (considerando come prima moglie Luciana di Rochefort, figlia del conte di Rochefort Guido I (circa 1055 - 1108), e di Elisabetta di Cr\u00e9cy. Il matrimonio fu annullato dal papa Pasquale II, al concilio di Troyes, il 23 maggio 1107), e di Adelaide di Moriana, figlia di Umberto II(1065 \u2013 1103), conte di Savoia, detto \"il Rinforzato\", e di Giselda di Borgogna, figlia di Guglielmo I di Borgogna.Costanza era vedova dal 1153 del conte di Mortain ed erede della contea di Boulogne ed erede del ducato di Normandia e del trono d'Inghilterra, Eustachio di Blois, figlio del re d'Inghilterra e duca di Normandia, Stefano di Blois e della contessa di Boulogne, Matilde, nipote dei primi due re di Gerusalemme, Goffredo di Buglione e Baldovino I di Gerusalemme.Raimondo V, nel 1165, divorzi\u00f2 da Costanza.Raimondo da Costanza ebbe quattro figli:\nda amanti sconosciute Raimondo ebbe altri due figli:"}
{"id": "782019", "revid": "15756", "url": "https://it.wikipedia.org/wiki?curid=782019", "title": "Compatibilismo", "text": "Il compatibilismo \u00e8 la teoria filosofica secondo cui il libero arbitrio dell'uomo \u00e8 conciliabile con il determinismo universale, o quantomeno con una delle sue accezioni.\nCompatibilismo e incompatibilismo.\nSecondo i compatibilisti, la volont\u00e0 umana si pu\u00f2 considerare libera anche in presenza di un ordine causale che regoli completamente la realt\u00e0 sotto un determinato aspetto: leggi fisiche, determinismo psicologico, razionalit\u00e0 intrinseca del comportamento, ecc.\nA questa tesi si contrappone l'incompatibilismo secondo il quale se l'universo \u00e8 soggetto a leggi causali, non pu\u00f2 esserci spazio per la libert\u00e0 umana.\n\u00c8 opportuno osservare che il compatibilismo riguarda soltanto la \"possibilit\u00e0\" di conciliare libert\u00e0 e determinismo, e dunque non impegna, a rigor di logica, sulla \"realt\u00e0\" dell'una o dell'altro. Tuttavia, a parte alcune significative eccezioni (ad esempio David Lewis, che riteneva l'universo indeterminista), la grande maggioranza dei compatibilisti sostiene sia la realt\u00e0 del determinismo, sia l'esistenza effettiva della libert\u00e0 umana.\nIl termine \u00abcompatibilismo\u00bb si sviluppa nel Novecento nell'ambito della filosofia analitica, ed \u00e8 pertanto applicabile in senso stretto soltanto alle teorie di pensatori contemporanei come Daniel Dennett, Donald Davidson, P. F. Strawson e Tomis Kapitan. Dal momento per\u00f2 che molti autori classici (a cominciare dagli Stoici greci) hanno proposto concezioni della libert\u00e0 miranti a conciliarla con qualche forma di causalit\u00e0 universale, non \u00e8 del tutto fuori luogo classificare retrospettivamente queste posizioni come compatibiliste; l'osservazione vale in particolare per gli autori di tradizione empirista, come Hobbes, Locke, Mill o Bertrand Russell, a cui i filosofi analitici hanno spesso fatto riferimento.\nLibert\u00e0 di volere.\nTipicamente, i sostenitori del compatibilismo riconoscono all'uomo la libert\u00e0 di \"agire\" secondo la propria volont\u00e0, ma non la libert\u00e0 di \"volere\", cio\u00e8 di determinare i propri desideri, che viene respinta come priva di senso: cos\u00ec, secondo Locke, chiedere se la volont\u00e0 sia libera \u00e8 una domanda \u00abtroppo grossolanamente assurda per dar luogo ad una discussione o aver bisogno di una risposta\u00bb.\nFanno eccezione a questo atteggiamento alcuni compatibilisti contemporanei, che ammettono la possibilit\u00e0 per il soggetto di controllare almeno in parte le volizioni che lo portano ad agire: secondo G.E. Moore, ad esempio, \u00e8 lecito attribuire all'uomo una \u00abvolont\u00e0 di volere\u00bb, ma questa volont\u00e0 di secondo livello non \u00e8 in grado a sua volta di autodeterminarsi.\nLa controversia sulla libert\u00e0 di fare e di volere dimostra chiaramente come il problema della \"compatibilit\u00e0\" fra libero arbitrio e determinismo si intrecci con quello della \"definizione\" di libero arbitrio, definizione che \u00e8 sempre in una certa misura convenzionale e sottintende gi\u00e0 una presa di posizione filosofica.\nCompatibilismo e contingenza.\nI compatibilisti hanno assunto posizioni diverse riguardo alla contingenza dell'azione umana. La maggior parte di loro ritiene che il determinismo causale implichi la necessit\u00e0 universale, e che tuttavia la libert\u00e0 sia possibile perch\u00e9 compatibile con quest'ultima: Tale \u00e8 ad esempio la posizione di Hobbes:\nA tale posizione si oppone Moore, che per salvaguardare la nozione di contingenza introduce la cosiddetta \"analisi condizionale\", secondo cui un enunciato del tipo \u00abA avrebbe potuto agire diversamente\u00bb va letto come \u00abA avrebbe potuto agire diversamente, \"se avesse voluto\"\u00bb: un'interpretazione, questa, del tutto accettabile per il compatibilismo, che concepisce la libert\u00e0 come semplice libert\u00e0 di \"agire\", subordinata a una volont\u00e0 preesistente."}
{"id": "782023", "revid": "8596", "url": "https://it.wikipedia.org/wiki?curid=782023", "title": "Oscar per i migliori effetti sonori", "text": ""}
{"id": "782026", "revid": "155634", "url": "https://it.wikipedia.org/wiki?curid=782026", "title": "Giovanni Battista Gianquinto", "text": "Biografia.\nAvvocato penalista, fu dirigente del PCI, antifascista, partigiano, sindaco di Venezia, deputato e senatore.\nNato in Sicilia, dopo essersi diplomato al Liceo Classico Ximenes di Trapani, si trasfer\u00ec in Veneto, ricalcando il percorso seguito del fratello maggiore Antonino, che si era precedentemente laureato dottore commercialista presso Ca' Foscari. Laureatosi a sua volta in giurisprudenza a Padova nel 1928, si spos\u00f2 a Venezia, e divenne veneziano d'adozione. Ader\u00ec prima al Partito Repubblicano Italiano e successivamente al Partito Comunista Italiano. Come avvocato penalista fu considerato tra le figure di maggior prestigio del tribunale di Venezia. Fu un attivo antifascista e partecip\u00f2 alla Resistenza.\nNel 1945 fu nominato dal CLN vicesindaco di Venezia nella Giunta di Giovanni Ponti e successivamente fu eletto sindaco dal 1946 al 1951. Continu\u00f2 l'attivit\u00e0 amministrativa come consigliere comunale dal 1951 fino al 1970. Nel 1975 fu eletto assessore agli affari Istituzionali.\nA livello nazionale fu eletto nelle liste del PCI deputato nel 1953 e senatore nel 1958, nel 1963 e nel 1968.\nA lui \u00e8 intitolato il Palasport di Venezia, costruito nel 1976."}
{"id": "782030", "revid": "83531", "url": "https://it.wikipedia.org/wiki?curid=782030", "title": "Scopas", "text": ""}
{"id": "782031", "revid": "161273", "url": "https://it.wikipedia.org/wiki?curid=782031", "title": "Famiglia Flora", "text": "La famiglia Flora \u00e8 una famiglia di asteroidi di tipo S che si trova nella regione interna della fascia principale tra Marte e Giove. \nIl membro pi\u00f9 grande della famiglia \u00e8 8 Flora scoperto il 18 ottobre 1847 da John Russell Hind.\nQuesti sono un insieme di oggetti che sembrano essere i resti di una collisione che ha frammentato un oggetto principale in tantissimi pezzi che hanno assunto una forma di stella, conservando la stessa composizione e seguendo la medesima orbita.\nSi ipotizza inoltre che il vero genitore di questa famiglia sia 951 Gaspra, delle dimensioni iniziali di circa 200 km ed un'et\u00e0 che si aggira tra 500 milioni ed 1 miliardi di anni, composto di olivina, pirosseni e composti metallici (ferro-nichel), e che ha subito un incontro devastante con un altro corpo ed assieme con i loro residui abbiano continuato ad orbitare in questa fascia.\nEssendo la posizione di Gaspra collocata alla periferia dell'addensamento suscita qualche dubbio la sua appartenenza alla famiglia stessa.\nQuesto gruppo fornisce un'occasione unica per studiare la composizione mineralogica dell'interno del sistema solare, poich\u00e9 hanno componenti considerati resti di scontri inter-asteroidali energici e siano figli di un corpo che si presume fosse stato molto pi\u00f9 grande.\nC'\u00e8 molta difficolt\u00e0 nell'identificare gruppi e sottogruppi di famiglie; il problema sta nella determinazione di elementi adeguati all'alta densit\u00e0 delle molte collisioni avvenute in questa regione.\nPer il conteggio dei residui si \u00e8 riscontrato che adoperando il metodo (Hierarchical-clustering \"HCM\") si sono trovati 604 oggetti, adoperando il metodo (Wavelet-analysis \"WAM\"),575; in comune i due sistemi di conteggio riportano 434 elementi.\nIn definitiva i risultati derivanti possono essere riportati in una tabella:"}
{"id": "782034", "revid": "187", "url": "https://it.wikipedia.org/wiki?curid=782034", "title": "Pratomagno", "text": "Il Pratomagno \u00e8 una dorsale che si innalza tra il Valdarno superiore e il Casentino a nord-ovest della citt\u00e0 di Arezzo; interessa l'omonima provincia e, in piccola parte, la porzione sud-orientale di quella di Firenze.\nLa vetta pi\u00f9 alta del massiccio montuoso raggiunge quota 1592 metri s.l.m. ed \u00e8 denominata Croce di Pratomagno; altre cime elevate sono Poggio Masserecci (1548 metri s.l.m.) e il Monte Secchieta (1449 metri s.l.m.) che divide la provincia di Arezzo da quella di Firenze.\nLa Croce del Pratomagno \u00e8 un monumento che fu inaugurato il 2 settembre 1928: si tratta di una grande croce modulare in ferro che domina tutto il massiccio ed \u00e8 visibile anche da grande distanza. Nel novembre 1966 a causa del maltempo croll\u00f2 la parte alta che fu in seguito ricollocata nel 1969; il 27 luglio 2013 \u00e8 stata fatta l'inaugurazione del nuovo restauro e della riqualificazione del luogo a cura del Servizio Edilizia della Provincia di Arezzo.\nI territori comunali che si estendono sulle pendici del Pratomagno sono quelli di Poppi, Montemignaio, Castel San Niccol\u00f2, Ortignano Raggiolo, Castel Focognano, Talla, Loro Ciuffenna, Castelfranco Piandisc\u00f2 in provincia di Arezzo; Reggello, Pelago, Rufina e Londa in provincia di Firenze.\nLa dorsale \u00e8 nettamente delimitata ad est, sud ed ovest dal fiume Arno.\nSulla cima del Pratomagno si schiant\u00f2 il trasvolatore ed eroe della prima guerra mondiale australiano Herbert John Louis Hinkler durante un tentativo di viaggio dall'Inghilterra all'Australia. Una lapide commemorativa ricorda il tragico evento avvenuto probabilmente l'8 gennaio 1933.\nIl versante ovest della montagna \u00e8 particolarmente adatto al volo libero in parapendio e deltaplano, attivit\u00e0 praticata nella zona sopra Reggello e Vallombrosa. Scendendo il versante est lungo la strada panoramica si accede alla vallata del Casentino. Il primo paese abitato che si incontra \u00e8 l'antico borgo in pietra di Quota.\nSoprattutto d'estate, il Pratomagno \u00e8 meta di cicloamatori ed escursionisti. Il Pratomagno \u00e8 un luogo assai panoramico, soprattutto verso la direttrice sud-sud ovest; lo sguardo spazia infatti dall'Appennino Tosco-Emiliano fino al Monte Amiata e al Monte Cetona verso il Lazio, e fino alle vette che dividono l'Umbria dalle Marche (Monti Sibillini).\nBorghi.\nIl Pratomagno \u00e8 un territorio ricco di affascinanti borghi risalenti a differenti periodi storici:"}
{"id": "782040", "revid": "889336", "url": "https://it.wikipedia.org/wiki?curid=782040", "title": "Faro di Capo Mele", "text": "Il faro di Capo Mele \u00e8 un faro situato sul promontorio di Capo Mele, che divide le localit\u00e0 di Laigueglia e Andora in provincia di Savona (Liguria). \u00c8 considerato dai geografi il limite ovest del golfo di Genova.\nStoria.\nI lavori di costruzione del faro da parte del Genio Civile terminarono nel 1856.\nLa sua architettura non \u00e8 stata pressoch\u00e9 modificata rispetto a quella originaria della met\u00e0 dell'Ottocento, anche se \u00e8 stato modificato il colore dell'intonacatura esterna dell'edificio, passando dal giallo al rosso,\nLa lampada ha funzionato a petrolio fino al 1909, data in cui si \u00e8 passato all'alimentazione ad acetilene a produzione diretta con tre gruppi di luci. Nel 1936 si pass\u00f2 da impianto a produzione diretta ad impianto ad acetilene disciolto.\nNel 1953 sono stati eseguiti alcuni lavori edili nella parte retrostante, al fine di ricavare nuovi locali igienici.\nCome molti altri fari italiani, anche questo faro ha subito, durante il secondo conflitto mondiale, ingenti danni i quali vennero riparati nel 1947-48. Il 1949 invece ha segnato la sua elettrificazione consentendogli di essere classificato \"Faro aeromarittimo\".\nStruttura.\nSi tratta di una torre a pianta circolare in muratura alta 25 m il cui diametro all'altezza della lanterna \u00e8 di 3,82 m. Sulla sommit\u00e0 si trova la lanterna originale \"dodecagonale a tre corsi di vetri piani\", raggiungibile tramite una scala di 74 gradini. Adiacente alla torre, il fabbricato in muratura di tre piani che ospita i faristi.\nGestione.\nIl faro \u00e8 tuttora presidiato ed \u00e8 gestito dal Comando di Zona Fari della Marina Militare con sede a La Spezia (che tra l'altro si occupa di tutti i fari dell'Alto Tirreno). La Marina Militare si occupa della gestione di tutti i fari (di cui 128 d'altura) sugli 8.000\u00a0km circa di coste italiane dal 1910, avvalendosi sia di tecnici militari che civili.\nNote.\nLe coordinate geografiche indicate sono state ottenute dal sito World Lighthouse on the air"}
{"id": "782042", "revid": "599013", "url": "https://it.wikipedia.org/wiki?curid=782042", "title": "Unai Exp\u00f3sito", "text": "Carriera.\nClub.\nDopo essersi formato nelle giovanili dell'Athletic Club, approda nel 1998 al Baskonia, altra filiale della societ\u00e0 di Bilbao. Dopo un anno torna in \"rojiblanco\" nelle file dell'Athletic B. Durante questo periodo debutta anche in prima squadra dove colleziona 2 presenze nella stagione 1999-2000. Nel 2003 approda al Numancia. Dopo una stagione torna nei Paesi Baschi nelle file dell'Osasuna. Dal 2005 \u00e8 tornato a vestire la maglia della prima squadra dell'Athletic Club, dove gioca titolare in difesa sulla fascia destra.\nNel 2008 passa all'Hercules, l'anno successivo firma per il Cartagena, per ritornare poi al Numancia.\nNazionale.\nNon \u00e8 mai stato convocato dalla sua Nazionale, ma ha giocato un incontro amichevole con la maglia dell'Euskal Selekzioa, la rappresentativa formata da soli giocatori baschi."}
{"id": "782044", "revid": "122302364", "url": "https://it.wikipedia.org/wiki?curid=782044", "title": "Elia Luini", "text": "Biografia.\nInizia la sua attivit\u00e0 sportiva nel 1991 da allievo con la canottieri Gavirate quando sul lago di Varese vince la sua prima gara regionale. Il primo risultato significativo di questo atleta arriva nel 1997 a Hazewinkel col 3\u00ba posto ai mondiali junior in singolo. Lo stesso anno viene convocato a Piediluco per le selezioni dei mondiali assoluti per misurarsi col titolare del singolo pesi leggeri. Elia vince le selezione e a settembre arriva in finale.\nCome componente del quattro di coppia pesi leggeri azzurro, ha vinto la sua prima medaglia d'oro ai campionati mondiali nel 1998, con Paolo Pittino, Lorenzo Bertini e Franco Sancassani.\nIn quelli dell'anno successivo si classifica invece quarto con il quattro senza pesi leggeri.\nNel 2000 passa al doppio pesi leggeri, in coppia con Leonardo Pettinari. In questa specialit\u00e0 ottiene un argento olimpico a Sydney 2000, e tre titoli mondiali dal 2001 al 2003; rispettivamente a Lucerna, Siviglia dove fa segnare il record mondiale in doppio pesi leggeri con il tempo di 06:10:80 e Milano.\nNel 2001 Elia e Leonardo vincono anche i Giochi del Mediterraneo.\nNel 2004 alle Olimpiadi di Atene insieme a Pettinari non riesce a qualificarsi per la finale e da l\u00ec i responsabili della squadra azzurra decidono di sciogliere il doppio. Nel 2004 inoltre Elia vince il titolo mondiale indoor rowing con il tempo di 06:02:6, stabilendo il nuovo record mondiale.\nNel 2005 conquista il bronzo mondiale nel quattro senza pesi leggeri, con Salvatore Di Somma, Lorenzo Bertini e Bruno Mascarenhas.\nNel 2006, torna al doppio pesi leggeri in coppia con Marcello Miani, vincendo la Coppa del Mondo e l'argento mondiale. L'anno dopo invece i due sono quinti ai mondiali, mentre alle Olimpiadi di Pechino si classificano quarti.\nSino a oggi Elia ha vinto 15 titoli italiani in svariati specialit\u00e0 ma soprattutto nel singolo pesi leggeri.\nTra i risultati pi\u00f9 significativi a livello internazionale vi sono numerose vittorie alla Coppa del Mondo e 2 vittorie del trofeo internazionale SilverSkiff, nel 1999 e 2001.\nAttualmente Elia gareggia per il circolo canottieri Aniene di Roma."}
{"id": "782045", "revid": "287204", "url": "https://it.wikipedia.org/wiki?curid=782045", "title": "Fall Grun", "text": ""}
{"id": "782046", "revid": "6475527", "url": "https://it.wikipedia.org/wiki?curid=782046", "title": "Bertrando I di Provenza", "text": ""}
{"id": "782049", "revid": "131962", "url": "https://it.wikipedia.org/wiki?curid=782049", "title": "Komsomolsk sull'Amur", "text": ""}
{"id": "782051", "revid": "599013", "url": "https://it.wikipedia.org/wiki?curid=782051", "title": "Javier Casas", "text": "Carriera.\nClub.\nSi forma nelle giovanili dell'Athletic Club, per poi debuttare nel Baskonia nel 2000. Dopo un anno torna nell'Athletic nella formazione B, dove gioca per tre stagioni. Dal 2004 al 2009 fa parte della formazione principale dell'Athletic Club, per poi trasferirsi prima al Cordoba, poi al Cartagena, neopromosso in seconda divisione ed infine all'Alav\u00e8s.\nNazionale.\nNon \u00e8 mai stato convocato dalla sua Nazionale, ma ha giocato un incontro amichevole con la maglia dell'Euskal Selekzioa, la rappresentativa formata da soli giocatori baschi."}
{"id": "782063", "revid": "327773", "url": "https://it.wikipedia.org/wiki?curid=782063", "title": "Glicosidi", "text": "I glicosidi sono una classe di composti chimici ottenuti per reazione di un carboidrato in forma emiacetalica e caratterizzati dalla formazione di un legame glicosidico. La reazione \u00e8 catalizzata da tracce di acido forte e il carbonio glicosidico risultante, che era quello anomerico dell'emiacetale, in caso di reazione con un gruppo alcolico \u00e8 legato a due differenti gruppi -OR. La parte zuccherina di tali composti \u00e8 chiamata glicone mentre quella non zuccherina \u00e8 detta aglicone. \nIl tipico legame caratterizzante \u00e8 O-glicosidico se implica la presenza dell'ossigeno, come il classico caso in cui l'aglicone deriva da un alcol, S-glicosidico nel caso in cui sia implicata la presenza di un atomo di zolfo come nei tioli (\"tioglicoside\"), o N-glicosidico nel caso della formazione di \"glicosilammine\" derivate da gruppi amminici. Una importante categoria di glicosilammine \u00e8 rappresentata dai nucleosidi. Quando il glicone \u00e8 rappresentato dal glucosio il glicoside viene chiamato glucoside. \nUn glicoside risulta stabile in soluzione acquosa a pH neutro o basico, senza presentare equilibri con forme anomeriche. In ambiente acido o per azione di enzimi idrolasi specifici, il legame glicosidico viene scisso con formazione di anomeri emiacetalici.\nDiffusione in natura.\nI glicosidi sono ampiamente diffusi nel mondo vegetale, dove rappresentano fonti di immagazzinamento degli zuccheri. L'uomo si serve di tali composti utilizzandoli principalmente in campo farmacologico o come additivi alimentari. Ad esempio glicosidi prodotti dal genere \"Salix\" sono una fonte di acido salicilico, derivati dall'antrachinone presenti in piante come la senna hanno effetto lassativo, mentre glicosidi cumarinici hanno la propriet\u00e0 di dilatare le arterie coronariche. I glicosidi digitalici digitossina e digossina, furono i capostipiti storici dei farmaci cardiotonici. Glicosidi derivati dai flavonoidi sono conservanti alimentari e la glucovanillina \u00e8 un aromatizzante dolciastro; la glicirrizina \u00e8 un derivato della liquirizia con potere dolcificante parti a 50 volte quello del saccarosio, mentre altre classi di glicosidi sono preminentemente tossici (ad esempio l'amigdalina \u00e8 una fonte di cianuro).\nLa formazione di un glicoside determina una maggiore idrofilia e stabilit\u00e0 di sostanze a carattere lipofilo, come ad esempio gli oli essenziali, permettendo la compartimentazione nel vacuolo e traslocazione nel citoplasma.\nClassificazione dei glicosidi.\nUna classificazione dei glicosidi naturali, con indicate le relative fonti a titolo di esempio, \u00e8 la seguente: "}
{"id": "782065", "revid": "1876105", "url": "https://it.wikipedia.org/wiki?curid=782065", "title": "Rio (album Duran Duran)", "text": "Rio \u00e8 il secondo album dei Duran Duran, pubblicato per la prima volta il 10 maggio 1982 Dalla EMI Records.\nTour promozionale.\nPer promuovere l'album, il gruppo intraprese il Rio Tour durante il 1982."}
{"id": "782069", "revid": "1784425", "url": "https://it.wikipedia.org/wiki?curid=782069", "title": "Jean-Louis Debr\u00e9", "text": "Studi e Carriera.\nLaureato in legge, specializzato in studi superiori di diritto pubblico e in studi superiori di scienze politiche, titolare di un dottorato in diritto pubblico. Ex allievo dell'Institut d'\u00e9tudes politiques de Paris e dell'Ecole Nationale de la Magistrature.\nMagistrato, entra in politica nel 1986, quando \u00e8 eletto per la prima volta deputato all'Assembl\u00e9e Nationale per il RPR (Raggruppamento per la Repubblica). Rieletto in tutte le legislature successive, lascia il parlamento nel 2007 a seguito della nomina a membro del Consiglio costituzionale.\nMinistro dell'interno nel governo di Alain Jupp\u00e9 (1995-1997), presidente del gruppo del RPR all'Assembl\u00e9e Nationale dal 1997 al 2002. Nel 2002 aderisce all'UMP (Unione per un Movimento Popolare).\nPresidente dell'Assembl\u00e9e Nationale dal 25 giugno 2002 al 23 febbraio 2007. Considerato uno degli uomini pi\u00f9 vicini all'allora presidente della Repubblica Jacques Chirac, nel corso della sua presidenza adotta uno stile consensuale, basato sul massimo rispetto nei riguardi dell'opposizione.\nIl 23 febbraio 2007 \u00e8 nominato da Jacques Chirac presidente del Consiglio costituzionale, mandato che ha una durata di nove anni. Il 5 marzo 2016 \u00e8 nominato dal ministro della Cultura alla presidenza del Conseil sup\u00e9rieur des archives (consiglio superiore degli archivi).\nSuo fratello Bernard, medico, \u00e8 deputato eletto in una lista apparentata all'UMP, e dal dicembre 1994 al maggio 1995 \u00e8 stato ministro per la Cooperazione nel governo di \u00c9douard Balladur."}
{"id": "782072", "revid": "123360188", "url": "https://it.wikipedia.org/wiki?curid=782072", "title": "Gran Premio di Gran Bretagna 1950", "text": "Il Gran Premio di Gran Bretagna del 1950 vinto da Nino Farina su Alfa Romeo, fu il primo round del Campionato Mondiale Piloti della stagione 1950 di Formula 1 e la quinta gara complessiva di quell'annata, dopo il Gran Premio di Pau e il Gran Premio di Sanremo, entrambe vinte da Juan Manuel Fangio, il Richmond Trophy, vinto da Reg Parnell e il Gran Premio di Parigi, vinto da Georges Grignard.\nDisputato il 13 maggio sul Circuito di Silverstone nella classica configurazione del 1948, e inoltre designato anche come Gran Premio d'Europa per il 1950, questa prima gara valida per il Campionato Mondiale vede la presenza sulle tribune del re Giorgio VI, la regina Elizabeth, la principessa Margaret, Louis Mountbatten e Edwina Ashley.\nPartecipanti.\nLa scuderia Alfa Romeo si present\u00f2 nel circuito con quattro Alfetta guidate da Nino Farina, Juan Manuel Fangio, Luigi Fagioli e, in segno di omaggio alla nazione ospitante, Reg Parnell; le vetture si piazzarono ai primi quattro posti nelle qualifiche, occupando per intero la prima fila dello schieramento.\nL'altra casa automobilistica italiana presente fu la Maserati, che schier\u00f2 sei vetture portate in gara da tre scuderie diverse: la Scuderia Ambrosiana con David Murray e David Hampshire, l'Officina Alfieri Maserati con Louis Chiron di passaporto monegasco e Joe Fry, per finire con la Enrico Plat\u00e9 dove si distinguevano due piloti dotati di titoli nobiliari, Toulo de Graffenried e Bira; quest'ultimo occup\u00f2 il quinto posto nella griglia di partenza. Dei 22 iscritti Felice Bonetto della Scuderia Milano sar\u00e0 l'unico che non riuscir\u00e0 a qualificarsi.\nLa Ferrari, invece, prefer\u00ec non prendere parte alla corsa con Enzo Ferrari che si lament\u00f2 con la stampa del limitato ingaggio offertogli dagli organizzatori. Le vetture inglesi erano le tre ERA e le due ALTA. I cinque francesi presenti invece gareggiarono con la Talbot-Lago (con le migliori due vetture che occuparono la seconda fila di partenza) e con due scuderie non manifatturiere. Parecchi corsero come privati e Leslie Johnson si present\u00f2 col nome di una scuderia, la Taso Mathieson per la prima e ultima volta.\nGli iscritti al Gran Premio furono:\nGara.\nResoconto.\nIn una giornata di sole e di fronte ad un pubblico competente, le Alfa Romeo dominano gli avversari fin dalla giornata delle qualifiche, riuscendo a piazzare i suoi quattro piloti in prima fila. Alla partenza della gara, Farina prende subito la testa e ottiene alla 2\u00aa tornata il giro pi\u00f9 veloce in 1'50\"6 incamerando un punto ulteriore, con Fagioli e Fangio che lo seguono a breve distanza. Nei primi giri i tre si scambiarono frequentemente le posizioni di testa fino a quando Fangio \u00e8 costretto a ritirarsi per problemi di lubrificazione al 62\u00ba giro. Cos\u00ec Farina vince tranquillamente la gara distanziando Fagioli per 2\"6 con Parnell che si classifica terzo.\nL'Alfa Romeo riesce a realizzare il pieno dominio nell'intero week-end; l'Alfa Romeo 158 venne costruita nel 1938 per limitare la superiorit\u00e0 delle tedesche Auto Union e Mercedes, ma le altre auto del lotto erano assai inferiori.\nDegli altri piloti, Prince Bira compie una buona gara fino al suo ritiro per esaurimento del carburante al 49\u00ba giro. Geoff Crossley e David Murray si ritirano entrambi al 44\u00ba giro, rispettivamente per problemi alla trasmissione e al motore. Toulo de Graffenried esce al 34\u00ba giro per problemi alla trasmissione mentre Louis Chiron ha noie alla frizione e si ritira al 24\u00ba giro. Quasi subito escono di scena Eug\u00e8ne Martin al 9\u00ba giro, per insufficiente pressione dell'olio, al 5\u00ba giro Peter Walker per il cambio, e al 2\u00ba giro Leslie Johnson per noie all'alimentazione.\nNino Farina realizza il primo \"Hat Trick\", ovvero \"pole position\", vittoria e giro pi\u00f9 veloce, nella storia della Formula 1. Rimane in testa per 63 dei 70 giri, e dunque fallisce il \"Grand Chelem\" per non aver condotto la gara nei rimanenti 7 giri.\nL'Alfa Romeo realizza il primo \"Royal Flush\" nella storia del Campionato del Mondo. Fa segnare, per il pilota italiano Nino Farina, la prima pole, il primo giro pi\u00f9 veloce, la prima vittoria e in pi\u00f9 conduce l'intera gara davanti a Fagioli e Fangio, piazzando tre vetture nei primi tre posti con Farina, Fagioli e Parnell. Durante la sessione di qualifica, come detto, compie inoltre la storica impresa di piazzare tutte le sue quattro vetture in prima fila.\nNote.\n\"Salvo indicazioni diverse le classifiche sono tratte dal \""}
{"id": "782073", "revid": "81195", "url": "https://it.wikipedia.org/wiki?curid=782073", "title": "Glucosidi", "text": ""}
{"id": "782077", "revid": "599013", "url": "https://it.wikipedia.org/wiki?curid=782077", "title": "Ustaritz Aldekoaotalora", "text": "Carriera.\nCresciuto calcisticamente nelle giovanili dell'Athletic Club, nel 2001 approda al Baskonia per restarci due stagioni. Nel 2003 torna nell'Athletic Club nelle file della squadra B e dal 2006 fa parte della prima squadra.\nIl 18 agosto 2011 si trasferisce in prestito per una stagione al Betis, mentre l'anno successivo \"emigra\" in Georgia dove, con la Dinamo Tbilisi vince campionato e coppa nazionale.\nNell'estate 2014 firma un contratto con i portoghesi dell'Arouca."}
{"id": "782079", "revid": "124046999", "url": "https://it.wikipedia.org/wiki?curid=782079", "title": "Setos", "text": "I Setos, detti anche Setoq o Setu, rappresentano una etnia autoctona e una minoranza linguistica che vive tra il sud est dell'Estonia e il nord ovest della Russia. \nPer lo pi\u00f9 i Setos parlano il seto, una lingua simile al finlandese, all'estone e al voro appartenente al ceppo linguistico Baltico-Finlandese che fa parte del gruppo Ugro-Finnico. \nLa maggioranza dei Setos professa la religione cristiana ortodossa di rito estone, che spesso convive con la religione precristiana che i Setos non hanno mai del tutto abbandonato.\nLocalizzazione.\nCi sono circa 10.184 Setos nel mondo.\nLa maggior parte di loro per\u00f2 si trovano nella regione Seto (\"Setomaa\") che \u00e8 divisa tra il Sud-Est dell'Estonia (tra le regioni P\u00f5lvamaa e V\u00f5rumaa) e il Nord Ovest della Federazione Russa nella Regione di Pskov-Contea di Petseri.\nA causa del confine sud-orientale non ancora stabilito fra Estonia e Russia, questo popolo \u00e8 destinato per il momento a vivere diviso tra le due nazioni."}
{"id": "782080", "revid": "22356", "url": "https://it.wikipedia.org/wiki?curid=782080", "title": "Volaticotherium antiquum", "text": "Il volaticoterio (Volaticotherium antiquum Meng, J., Hu, Y., Wang, Y., Wang, X., Li, C., 2006) \u00e8 un mammifero primitivo vissuto in Cina circa 135 milioni di anni fa, al limite tra il Giurassico e il Cretaceo. \nDescrizione.\nLa caratteristica sorprendente di questo animale \u00e8 una sorta di patagio presente tra le zampe anteriori e quelle posteriori che lo rendeva simile a uno scoiattolo volante o ad un galeopiteco. Questa membrana, con tutta probabilit\u00e0, permetteva all'animale di planare da un albero all'altro.\nNonostante le somiglianze, per\u00f2, il volaticoterio non era strettamente imparentato con alcun mammifero noto. I suoi denti erano altamente specializzati per una dieta insettivora, e le sue zampe erano ben adattate per uno stile di vita arboricolo. La membrana presente tra le zampe posteriori e anteriori era coperta da uno spesso strato di pelliccia, ed era sorretta dalle zampe cos\u00ec come dalla coda.\nImportanza della scoperta.\nLa scoperta del \"Volaticotherium\" consente di retrodatare di oltre 70 milioni di anni l'apparizione di un mammifero planatore e di confermare un'insospettata diversificazione dei mammiferi mesozoici."}
{"id": "782083", "revid": "1149807", "url": "https://it.wikipedia.org/wiki?curid=782083", "title": "Seto", "text": "Seto \u00e8 una citt\u00e0 giapponese della prefettura di Aichi."}
{"id": "782085", "revid": "1564499", "url": "https://it.wikipedia.org/wiki?curid=782085", "title": "Dialetto seto", "text": "Il dialetto seto o setu \u00e8 una lingua baltofinnica parlata in Estonia. \nDistribuzione geografica.\nIl seto \u00e8 parlato da circa 5.000 persone nell'Estonia meridionale.\nClassificazione.\nLa maggior parte dei linguisti considera il seto come dialetto del v\u00f5ro, idioma il cui status di lingua o dialetto dell'estone \u00e8 ancora dibattuto.\nAlcuni studiosi mettono assieme seto e v\u00f5ro in un unico idioma chiamato v\u00f5ro-seto o estone meridionale, che includerebbe anche altre parlate locali quasi estinte come mulgi e tartu."}
{"id": "782091", "revid": "767487", "url": "https://it.wikipedia.org/wiki?curid=782091", "title": "Il testimone (film 1946)", "text": "Il testimone \u00e8 un film del 1946 diretto da Pietro Germi, al suo esordio nella regia, sotto la supervisione di Alessandro Blasetti.\nTrama.\nPietro, presunto assassino, sta per essere condannato a morte. Alla condanna si \u00e8 arrivati grazie alla deposizione di un testimone, il ragioner Marchi, che viene per\u00f2 ingannato dall'avvocato difensore dell'imputato. Grazie allo stratagemma Pietro viene rimesso in libert\u00e0 e prova a ricostruirsi una vita con la giovane Linda lasciandola all'oscuro del suo passato. Deciso a sposarsi e a lasciare la citt\u00e0 il prima possibile, Pietro si imbatte per caso nel ragionier Marchi che, ancora afflitto dal senso di colpa per averlo fatto almeno in apparenza condannare ingiustamente, si offre di aiutarlo con le pratiche per il matrimonio che richiedono diversi giorni. La vicinanza tra i due porta Pietro al limite della paranoia, suscitando il sospetto di Linda e del ragionier Marchi che, dopo una scenata di Pietro, capisce di essere stato raggirato e di aver fatto scagionare il vero assassino per errore. Pietro, allora, si decide a confrontare il ragionier Marchi, pronto anche ad ucciderlo se necessario. Giunto a casa del ragioniere, Pietro scopre che l'anziano signore \u00e8 morto la notte precedente, come gli conferma la padrona di casa. Ormai al sicuro da qualsiasi testimone oculare, Pietro torna a casa da Linda e, afflitto dal peso della coscienza, con un inaspettato atto d'orgoglio decide di confessare tutto alla donna amata e di costituirsi invece di scappare con lei senza dirle nulla.\nProduzione.\nIl film venne girato negli studi della Titanus alla Farnesina, con gli esterni a Roma nella primavera del 1945.\nDistribuzione.\nIl film venne distribuito nel circuito cinematografico italiano il 15 febbraio del 1946.\nAccoglienza.\nIncassi.\nIncassi accertati nelle sale sino al 31 dicembre 1952: 150.000.000 di lire."}
{"id": "782101", "revid": "69794", "url": "https://it.wikipedia.org/wiki?curid=782101", "title": "Golden Globe 1997", "text": "La 54\u00aa edizione della cerimonia di premiazione di Golden Globe si \u00e8 tenuta il 19 gennaio 1997 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "782102", "revid": "287204", "url": "https://it.wikipedia.org/wiki?curid=782102", "title": "Charton", "text": ""}
{"id": "782104", "revid": "34392", "url": "https://it.wikipedia.org/wiki?curid=782104", "title": "Geografia italiana", "text": ""}
{"id": "782108", "revid": "767487", "url": "https://it.wikipedia.org/wiki?curid=782108", "title": "Enrico Capuano", "text": "Biografia.\nSi appassion\u00f2 sin da bambino alla musica rock: Beatles, Led Zeppelin, Black Sabbath, il rock anni sessanta e settanta, oltre alla musica politica dei Dischi del Sole: Ivan Della Mea, Giovanna Marini, Zezi, i Tarantolari di Tricarico con Antonio Infantino. I suoi fratelli Michele , Antonio e Caterina avevano negli anni 70 un gruppo di folk progressivo chiamato Coop. lavoro culturale aderente al Nuovo Canzoniere Italiano che lo influenz\u00f2 molto nelle future scelte sonore\nA dodici anni condusse la trasmissione \"Folk in lotta\" nelle radio libere romane. La passione del folk lo port\u00f2 a studiare canto contadino con Giovanna Marini alla Scuola Popolare di Musica di Testaccio a Roma.\nNegli anni ottanta e novanta Enrico Capuano fu introdotto nel circuito professionale del cantautorato folk. Fu tra i fondatori dell'etichetta discografica indipendente Tide Records. Nel 1993 pubblica il suo primo album dal titolo \"Fai la cosa giusta\", seguito da \"Onda d'urto\" del 1996 prodotto da Il Manifesto.\nDal 2000 al 2010 gest\u00ec una trasmissione su Teleambiente e TeleDonna a Roma chiamata \"Radio Casbah\", per promuovere produzioni musicali e videografiche indipendenti. Nel 2001 fond\u00f2 l'etichetta discografica Blond Records.\nProdusse vari musicisti (tra gli altri Legittimo Brigantaggio) e collabor\u00f2 con Grazia Di Michele, Claudio Lolli, Alfredo Bandelli e alla compilation \"Pizzica la Tarantula\". Nel 2002 pubblic\u00f2 \"Tammuriatarock\" .Inizi\u00f2 dei tour con Lucio \"Violino\" Fabbri, Graziano Galatone, Tony Esposito , O Zulu , Grazia Di Michele, Claudio Lolli, Franz di Cioccio , l'attrice Loredana Cannata, Piero Brega, Zezi, Marcello Colasurdo e Eugenio Bennato,\nNel 2003 si rec\u00f2 in Iraq per una serie di concerti prima che iniziassero i bombardamenti americani. Nel 2004 pubblic\u00f2 \"Lascia che sia\". Nel 2008 pubblic\u00f2 \"Fuori dalla stanza\"..\nDal 2012 ogni anno \u00e8 in un tour in Canada e negli Usa nei maggiori Festival world music e nelle comunit\u00e0 Italiane all 'estero o in locali come house blues di Los Angeles o il Count's Vamp'd di Las Vegas\nEnrico Capuano partecipa a 12 edizioni del concerto del Primo Maggio dal 2002 al 2014 e ne presenta nella fascia pomeridiana tre edizioni in diretta rai tre nel 2011 nel 2012 e nel 2014 ."}
{"id": "782109", "revid": "729019", "url": "https://it.wikipedia.org/wiki?curid=782109", "title": "King Tubby", "text": "Biografia.\nIl suo innovativo studio di registrazione, posto sul retro di casa sua, a Waterhouse, nel ghetto di Kingston, elev\u00f2 il ruolo dell'assistente tecnico da \"semplice\" ingegnere del suono a nuova figura creativa nell'ambito del music business giamaicano, ruolo fino ad allora riservato esclusivamente a compositori e musicisti e dimostr\u00f2 la sua grande influenza su molti generi di musica \"pop\". Spesso King Tubby \u00e8 citato come l'inventore del concetto di remix e pu\u00f2 essere visto come l'antesignano diretto della produzione di molta musica elettronica e \"dance\".\nPrimi anni.\nNegli anni cinquanta la carriera musicale di King Tubby inizia con i sound system, nelle strade di Kingston, mettendo musica da ballare per la gente. A causa del suo talento come riparatore di radio, Tubby divenne presto molto richiesto dai principali sound system della citt\u00e0, poich\u00e9 il clima tropicale della Giamaica, unito ai sabotaggi dai gestori rivali dei vari sound system, causavano molti malfunzionamenti nelle apparecchiature.\nTubby form\u00f2 poi il suo sound system, il \"Tubby's Hometown Hi-Fi\", che divenne uno dei favoriti dalla \"crew\" per l'elevata qualit\u00e0 del suo suono, dischi esclusivi e gli effetti sonori di echo e riverbero, allora una vera novit\u00e0.\nRemix.\nTubby inizia a lavorare nel 1968 come incisore di dischi per il produttore Duke Reid. Reid, una delle figure pi\u00f9 importanti del nascente mercato discografico giamaicano, insieme al rivale Clement \"Coxsone\" Dodd, apr\u00ec il suo studio di registrazione (ed etichetta discografica) \"Treasure Isle\", una delle prime case di produzione indipendenti e figura chiave nello sviluppo dello ska, del rocksteady e del reggae.\nAlla richiesta di produrre versioni strumentali di canzoni per i \"toaster\" dei sound system, Tubby, dal banco di mixaggio dello studio di Reid, inizi\u00f2 a rimuovere la traccia contenente la voce, e presto si rese conto che le tracce strumentali potevano essere accentuate, ri-lavorate ed enfatizzate attraverso il lavoro al mixer e primitive unit\u00e0 di effetti sonori.\nA quell'epoca Tubby, ed altri, stavano iniziando a creare interamente nuovi \"pezzi\" di musica spostando l'enfasi sulla musica, aggiungendo i suoni e vari altri effetti sonori, come echi, riverberi e effetti \"phase\".\nA causa dell'incredibile popolarit\u00e0 di questi primi remix, il 1971 vede il sound system di Tubby consolidare la sua posizione come uno dei pi\u00f9 popolari a Kingston e spinge Tubby ad aprire uno suo studio di registrazione.\nProduttore di musica dub.\nNegli anni settanta il lavoro come produttore fa diventare King Tubby una delle celebrit\u00e0 pi\u00f9 conosciute in Giamaica e genera molto interesse nelle sue tecniche di produzione da musicisti di tutto il mondo. Tubby usa le sue notevoli nozioni di elettronica per riparare, adattare e progettare l'equipaggiamento tecnico del suo studio, facendo uso di una combinazione di vecchi macchinari e nuove tecnologie per realizzare uno studio capace di catturare l'atmosfera dei suoni che sarebbe diventata il marchio di fabbrica di Tubby.\nCon una variet\u00e0 di unit\u00e0 di effetti connesse al mixer, Tubby fu abile a \"suonare\" il banco di missaggio come uno strumento musicale, portando strumenti e voci dentro e fuori dal mix (letteralmente \"dubbandoli\") tale da creare un nuovo genere musicale, conosciuto come musica dub.\nAttraverso l'uso di \"master tapes\", il suo piccolo studio non aveva la capacit\u00e0 di registrare sessioni musicali, Tubby ri-incide (\"dubba\") gli originali facendoli passare attraverso il suo banco di missaggio a quattro tracce, mischiando le canzoni in configurazioni inaspettate tali da evidenziare i ritmi possenti delle loro parti ritmiche con piccole accenni di parti cantate, fiati e tastiere.\nQueste tecniche rispecchiano le azioni del \"selector\" dei sound system, che usava da molto tempo equipaggiamento EQ per enfatizzare alcuni aspetti di determinati dischi, ma Tubby fu abile ad usare il suo studio autocostruito per portare questa tecnica verso nuovi scenari, spesso trasformando un brano di successo al punto da renderlo irriconoscibile.\nTubby remix\u00f2 tracce di tutti i principali produttori giamaicani, Lee \"Scratch\" Perry, Bunny Lee, Augustus Pablo e Vivian Jackson che presentavano musica artisti quali Johnny Clarke, Cornell Campbell, Linval Thompson, Horace Andy, Big Joe, Delroy Wilson, Jah Stitch e molti altri.\nNel 1973 costru\u00ec una piccola estensione al suo studio in modo da poter registrare le voci sopra i nastri contenenti strumentali che gli portavano i vari produttori. Questo processo \u00e8 conosciuto come \"voicing\" nel gergo giamaicano della registrazione.\n\u00c8 difficile stilare una discografia completa del lavoro di produzione di King Tubby, visto il gran numero di etichette, di artisti e di produttori con quale ha lavorato e le ripubblicazioni successive dei suoi lavori, a volte contenenti informazioni contraddittorie.\nIl suo nome \u00e8 accreditato su centinaia di \"b-side\", con la possibilit\u00e0 che molte altre furono fatte da lui, e tuttavia non accreditategli, vista la somiglianza con i suoi lavori noti.\nAlla fine degli anni settanta King Tubby fondamentalmente si ritira dalla scena musicale, tuttavia occasionalmente mixando e assistendo una nuova generazione di artisti come King Jammy e Scientist.\nNegli anni ottanta costruisce un nuovo e pi\u00f9 grande studio e si concentra nella gestione delle sue etichette discografiche Firehouse, Waterhouse e Taurus, pubblicando lavori di Anthony Red Rose, Sugar Minott, Conroy Smith e altri musicisti.\nLa morte.\nKing Tubby fu ucciso da un colpo di arma da fuoco il 6 febbraio 1989 esploso da un gruppo di sconosciuti, proprio fuori casa sua a Duhaney Park mentre era di ritorno da una sessione di registrazione al suo studio \"Waterhouse\". Si pensa che l'assassinio sia stato un tentativo di rapina. Altre testimonianze di suoi collaboratori fanno credere che la morte dell'artista sia imputabile alla guerra tra fazioni \"politiche\" che spesso si esprimevano nell'ambito musicale. In quel periodo la Giamaica attraversava infatti una fase del tutto assimilabile ad una guerra civile. La figura di King Tubby era molto nota, non \u00e8 assolutamente da escludere quindi il fatto che possa essere stato un bersaglio, non casuale, della violenza diffusa tra le strade dell'isola."}
{"id": "782110", "revid": "26415", "url": "https://it.wikipedia.org/wiki?curid=782110", "title": "Catena Alpina", "text": ""}
{"id": "782111", "revid": "1522738", "url": "https://it.wikipedia.org/wiki?curid=782111", "title": "Monte Argento", "text": ""}
{"id": "782115", "revid": "101260", "url": "https://it.wikipedia.org/wiki?curid=782115", "title": "Cervinia", "text": ""}
{"id": "782116", "revid": "121753026", "url": "https://it.wikipedia.org/wiki?curid=782116", "title": "Sbattitore", "text": "Lo sbattitore o frullino \u00e8 un utensile da cucina usato per frullare, montare o impastare due o pi\u00f9 ingredienti. Il suo compito \u00e8 quello di insufflare aria nei composti per renderli spumosi e leggeri come il bianco d'uovo montato a neve, la panna montata o la meringa.\nI primi modelli di sbattitore erano manuali. Attualmente si usano modelli elettrici, dove il movimento delle fruste \u00e8 ottenuto con un motore elettrico, hanno fruste estraibili di diversi tipi e la possibilit\u00e0 di regolare la velocit\u00e0.\nLa funzione della frullatura \u00e8 assolta oggi anche dai robot da cucina, che, oltre a frullare, servono anche a tagliare o sminuzzare gli alimenti. Alcuni modelli, inoltre, incorporano una resistenza elettrica che permette anche di cuocere gli ingredienti mentre gli attrezzi del robot li lavorano."}
{"id": "782117", "revid": "228587", "url": "https://it.wikipedia.org/wiki?curid=782117", "title": "John Pasche", "text": "Studi.\nJohn Pasche tra il 1963 e il 1967 complet\u00f2 il suo Bachelor of Arts in disegno grafico presso il Brighton College of Art. In seguito tra il 1967 e il 1970 consegu\u00ec Master of Arts al Royal College of Art a Londra.\nOpere.\nRoyal College of Art.\nNel periodo in cui frequent\u00f2 il Royal College of Art, Pasche cre\u00f2 la locandina del film \"Judex\" (1969). L'anno successivo produsse un'altra locandina per il film di Roger Vadim \"E Dio cre\u00f2 la donna\". Lo stesso anno realizz\u00f2 anche un poster per un seminario di design che si tenne al Royal College of Arts.\nIndustria musicale.\nNel 1971, Pasche disegn\u00f2 per i Rolling Stones il logo \"Tongue and Lip Design\", che fu utilizzato per la prima volta all'interno della copertina dell'album \"Sticky Fingers\". Disegn\u00f2 inoltre vari poster per i tour dei Rolling Stones in Europa del 1970 e del 1973 e per il tour negli Stati Uniti del 1972. Realizz\u00f2 inoltre adesivi promozionali per l'album \"Goats Head Soup\" e la copertina del singolo \"She's So Cold\".\nPasche ha lavorato molto anche per la United Artists, disegnando copertine di album e singoli, cos\u00ec come si \u00e8 dedicato a poster dei concerti per gli Stranglers: \"The Raven\" (1979), \"The Stranglers IV\" (1979), \"La Folie\" (1981), \"Live (X Cert)\" (1979), \"Duchess\" (1979) and \"Peaches\" (1979). \nHa realizzato la copertina del singolo \"The Worker\" (1979) e dell'album \"Going Deaf For A Living\" (1980), entrambi di Fischer-Z. Ha inoltre disegnato la copertina dell'album dei Vapors \"New Clear Days\" (1980), cos\u00ec come, nel 1979, quella di un singolo della band Dr. Feelgood.\nOltre a ci\u00f2 Pasche ha realizzato alcuni lavori per la Chrysalis Records, principalmente per Art of Noise (1985-87), Les Enfants (1985), Innocence (1990), Into Paradise (1991), Kingmaker (1991) e Jethro Tull (1987).\nLe sue opere come \"freelance\" includono anche lavori per Jimi Hendrix (1977), Judas Priest (1975), David Bowie (1976), The Who (1975), e Bay City Rollers (1975)."}
{"id": "782120", "revid": "1003787", "url": "https://it.wikipedia.org/wiki?curid=782120", "title": "Pinscher austriaco a pelo corto", "text": "Il Pinscher austriaco a pelo corto (detto anche Austrian Pinscher o \u00d6sterreichischer Pinscher) \u00e8 una razza canina di origine austriaca riconosciuta dalla FCI (Standard N. 64, Gruppo 2, Sezione 1).\nStoria.\nLa razza discende dagli antichi pinscher austriaci, che erano molto diffusi fino alla seconda met\u00e0 del XIX secolo, essendo un modesto e versatile cane da fattoria.\nIl 16 ottobre 1928, la razza fu riconosciuta dall'Austrian Kennel Club con il nome di \u00d6sterreichischer kurzhaariger Pinscher (pinscher austriaco a pelo corto). Nel 2000, il nome della razza venne modificato in \u00d6sterreichischer Pinscher (o Austrian Pinscher).\nDescrizione.\nLa coda \u00e8 posizionata alta, portata frequentemente sul dorso e arrotolata. \u00c8 inoltre corta, grossolana e spessa. Dove la legge lo permette, \u00e8 a volte accorciata a tagliata corta.\nAlcuni esemplari possono nascere anuri o brachiuri.\nIl pelo \u00e8 corto e diritto con un medio sottopelo. Il giallo, il fulvo, il bruno-giallo, il rosso e il nero-bruno sono i colori ammessi. Le orecchie sono a V, oppure a rosa. Se il cane possiede le orecchie con la forma a rosa, questo \u00e8 considerato un pregio molto raro alle esposizioni. Semi cadenti o dritte. La testa ha una forma piriforme, con le arcate zigomatiche molto ben sviluppate e il cranio sufficientemente largo. Muscoli temporali e masseteri possenti, stop molto marcato, muso forte ma corto, non troppo appuntito ma nemmeno largo o ottuso. Labbra chiuse, lisce, ben tese sui mascellari.\nCarattere.\nAssertivo, brioso, vigile, giocoso e specialmente devoto e amichevole con le persone amiche della sua famiglia e di lui. Contro gli stranieri \u00e8 sospettoso e un'incorruttibile guardia. Il suo istinto per la caccia \u00e8 poco sfruttato."}
{"id": "782122", "revid": "228587", "url": "https://it.wikipedia.org/wiki?curid=782122", "title": "Peggy Sue Fairway", "text": ""}
{"id": "782131", "revid": "599013", "url": "https://it.wikipedia.org/wiki?curid=782131", "title": "Fernando Amorebieta", "text": "Caratteristiche tecniche.\nAgisce prevalentemente da difensore centrale, pur essendo in grado di districarsi anche lungo la fascia sinistra. In possesso di carisma e doti da leader - che gli consentono di guidare con autorevolezza il reparto arretrato - \u00e8 inoltre in grado di impostare l'azione dalle retrovie. Tra le sue doti spiccano - oltre allo stacco aereo - senso della posizione, visione di gioco e un'eccessiva irruenza (in otto stagioni all'Athletic Bilbao ha ricevuto 11 cartellini rossi) che lo porta a commettere falli evitabili.\nCarriera.\nClub.\nPur essendo nato in Venezuela, viene tesserato dall'Athletic Bilbao - la loro politica societaria permette il tesseramento esclusivamente di giocatori baschi o di origini basche - grazie al padre, originario di Bilbao.\nLibero di accasarsi altrove, il 15 aprile 2013 il Fulham ne annuncia l'ingaggio a partire dal 1\u00ba luglio successivo. L'ingaggio - valido per quattro stagioni - viene ufficializzato il 22 maggio successivo. Esordisce in Premier League il 14 settembre 2013 in Fulham-West Bromwich (1-1), subentrando al 67' al posto di Kieran Richardson.\nLa stagione successiva non riesce a trovare spazio, a causa di un problema al ginocchio che lo tiene fermo diversi mesi. Il 25 marzo 2015 passa in prestito al Middlesbrough. Il 28 agosto le due societ\u00e0 si accordano per l'estensione del prestito.\nComplice l'embargo sul FFP, il 1\u00ba febbraio 2016 il Fulham - impossibilitato a tesserare giocatori - lo richiama in anticipo dal prestito. Il 22 luglio 2016 torna in Spagna legandosi per tre stagioni allo Sporting Gij\u00f3n. Il 18 luglio 2017 firma un biennale con gli argentini dell'Independiente. Nel gennaio 2019 si accorda con il club paraguaiano del .\nNazionale.\nA livello giovanile ha rappresentato la Spagna Under-19 nel 2004, partecipando agli Europei Under-19 2004 disputati in Svizzera, competizione poi vinta dalle \"Furie Rosse\".\nHa inoltre disputato un incontro con la selezione dei Paesi Baschi, rappresentativa formata da soli giocatori baschi.\nEsordisce con la selezione venezuelana il 2 settembre 2011 in Venezuela-Argentina (0-1). L'11 ottobre una sua rete risulta decisiva nella vittoria del Venezuela ai danni dell\"'albiceleste\" in un incontro valido per l'accesso alla fase finale dei Mondiali 2014.\nViene incluso dal CT Noel Sanvicente nella lista dei convocati che prendono parte alla Copa Am\u00e9rica 2015 in Cile. Il 25 novembre 2015 - complici i dissidi con la federazione venezuelana - annuncia il proprio ritiro dalla nazionale.\nStatistiche.\nPresenze e reti nei club.\n\"Statistiche aggiornate al 14 dicembre 2017\"."}
{"id": "782132", "revid": "56620", "url": "https://it.wikipedia.org/wiki?curid=782132", "title": "La farfalla degli abissi", "text": "La farfalla degli abissi (titolo originale \"Le papillon des ab\u00eemes\") \u00e8 un romanzo fantastico per ragazzi del 2003, terzo libro della serie \"Peggy Sue e gli invisibili\", scritta originariamente in lingua francese dall'autore Serge Brussolo.\nTrama.\nA Shaka Kandarek, lo strano paese in cui vive nonna Katy, dove i gatti assorbono le preoccupazioni degli uomini e i loro mantelli ne assorbono le fatiche, succedono cose pi\u00f9 strane del solito. \nL'immensa farfalla che vola sopra la citt\u00e0 e che regala un poco di felicit\u00e0 a chi riesce a stare sotto la sua ombra, \u00e8 minacciata da esseri malvagi che abitano sulle nuvole: non appena la farfalla, normalmente invisibile, torna visibile per riprendere le forze, questi esseri la bombardano di fulmini da loro fabbricati che, una volta caduti a terra, si solidificano e divengono oro.\nPeggy Sue salir\u00e0 quindi sulle nuvole e far\u00e0 esplodere la fornace degli esseri malvagi, che si riveleranno essere \"gli invisibili\". Ma la farfalla, spaventata dall'esplosione, si getter\u00e0 nel vulcano che porta al centro della terra, dove tutto vive in funzione dei suoi umori... cosa succeder\u00e0 quando gli abitanti del villaggio discesi al centro della terra guasteranno con una caccia forsennata l'umore della farfalla? E come Peggy Sue potr\u00e0 salvare l'animale millenario e tutta la popolazione da un freddo che congela persino il tempo e le parole?"}
{"id": "782133", "revid": "1876105", "url": "https://it.wikipedia.org/wiki?curid=782133", "title": "Duran Duran (1981)", "text": "Duran Duran \u00e8 il primo album in studio del gruppo musicale inglese Duran Duran, pubblicato nel 1981 dalla EMI.\nIl disco.\nLa band scrisse e registr\u00f2 le demo dell'album negli AIR studio nel 1980, proprio mentre una delle loro maggiori band d'ispirazione i Japan, stavano registrando \"Gentlemen Take Polaroids\" in fondo alla sala dello studio.\nL'album \u00e8 stato ufficialmente registrato nel dicembre del 1980 in vari studi a Londra (inclusi i Chipping Norton Studios) con il produttore Colin Thurston, appena dopo che i Duran Duran firmarono con la EMI. In un'intervista, la band ricord\u00f2 quanto fu difficile continuare la registrazione dopo aver sentito dell'assassinio di John Lennon l'8 dicembre 1980.\nMusicalmente le influenze del disco sono David Bowie, Roxy Music, Giorgio Moroder e Chic.\nEdizioni.\nLa prima stampa di 30 000 copie per il mercato giapponese (Toshiba/EMI EMS-91019) includeva un poster a colori. Le copie successive non avevano il poster incluso, ma solo i testi delle canzoni e la biografia del gruppo con qualche foto e le istruzioni su come fare la danza \"New Romantic\" (come mostrato nel video di \"Planet Earth\").\nCuriosit\u00e0.\nI videoclip per \"Planet Earth\" e \"Careless Memories\" sono stati filmati nel dicembre dello stesso anno.\nTour promozionale.\nPer promuovere l'album, il gruppo intraprese il Faster Than Light Tour durante il 1981."}
{"id": "782134", "revid": "1300584", "url": "https://it.wikipedia.org/wiki?curid=782134", "title": "Cazzuola", "text": "La cazzuola (o cazzola) \u00e8 uno strumento manuale di lavoro usato nell'edilizia dal muratore per costruire e modellare strutture di grandi o medie grandezze. \nViene utilizzata principalmente per spalmare la malta tra i mattoni, per applicare rinzaffi e intonaci sulle murature, per riempire gli interstizi vuoti nei muri in pietra, per impastare materiali vari e per spianarli sulle superfici.\nCaratteristiche.\n\u00c8 costituita da una lama d'acciaio, che nei modelli pi\u00f9 sofisticati pu\u00f2 essere inossidabile, rastremata verso l'estremit\u00e0 opposta all'impugnatura, volta a darle una flessibilit\u00e0 differenziata.\nIl manico, in legno o materiale plastico, spesso con sagomature per facilitare la presa, \u00e8 saldamente fissato ad angolo retto sulla base.\nA seconda del tipo di materiale da lavorare e della tipologia del manufatto su cui si deve intervenire, la conformazione della punta pu\u00f2 variare notevolmente; pu\u00f2 essere trapezoidale, a punta formante un angolo acuto, oppure piatta o \"quadra\", come nell'immagine a fianco. La parte verso il manico pu\u00f2 essere sia a spigoli vivi che arrotondata.\nAnche le dimensioni sono molto variabili, dalla pi\u00f9 piccola, chiamata \"cazzuolino\", alle pi\u00f9 grandi, per usi generici.\nEsistono inoltre cazzuole di forma particolare, adatte a lavorare gli angoli esterni od interni di una muratura.\nSimbolismo.\nLa cazzuola \u00e8 uno dei pi\u00f9 conosciuti simboli della massoneria utilizzato per indicare il lavoro compiuto in loggia.\nCome simbolo di operosit\u00e0 la cazzuola \u00e8 usata anche in ambiente araldico, come per esempio nell'arma del comune di Sequals."}
{"id": "782137", "revid": "110157", "url": "https://it.wikipedia.org/wiki?curid=782137", "title": "Cantone di Aillant-sur-Tholon", "text": "Il Cantone di Aillant-sur-Tholon era una divisione amministrativa dell'Arrondissement di Auxerre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva 20 comuni:"}
{"id": "782142", "revid": "984922", "url": "https://it.wikipedia.org/wiki?curid=782142", "title": "Cantone di Auxerre-Est", "text": "Il Cantone di Auxerre-Est era una divisione amministrativa dell'Arrondissement di Auxerre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Auxerre e i comuni di:"}
{"id": "782143", "revid": "984922", "url": "https://it.wikipedia.org/wiki?curid=782143", "title": "Cantone di Auxerre-Nord", "text": "Il Cantone di Auxerre-Nord era una divisione amministrativa dell'Arrondissement di Auxerre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Auxerre e i comuni di:"}
{"id": "782144", "revid": "984922", "url": "https://it.wikipedia.org/wiki?curid=782144", "title": "Cantone di Auxerre-Nord-Ovest", "text": "Il Cantone di Auxerre-Nord-Ovest era una divisione amministrativa dell'Arrondissement di Auxerre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Auxerre."}
{"id": "782145", "revid": "104458", "url": "https://it.wikipedia.org/wiki?curid=782145", "title": "Genevi\u00e8ve Simard", "text": "Biografia.\nStagioni 1996-2003.\nOriginaria di Val-Morin, in Nor-Am Cup la Simard esord\u00ec il 27 novembre 1995 a Mont-Sainte-Anne in slalom speciale (23\u00aa), ottenne il primo podio il 12 marzo 1996 a Mont-Sainte-Marie in slalom gigante (2\u00aa) e la prima vittoria l'8 dicembre 1996 a Lake Louise in supergigante. Esord\u00ec in Coppa del Mondo il 19 novembre 1998 a Park City in slalom gigante, senza completare la prova, e ai Campionati mondiali a Vail Beaver Creek 1999, dove si piazz\u00f2 26\u00aa nello slalom gigante e non complet\u00f2 lo slalom speciale.\nIl 19 gennaio 2002 conquist\u00f2 il primo podio in Coppa del Mondo, a Berchtesgaden in slalom gigante (3\u00aa), e ai successivi XIX Giochi olimpici invernali di , suo esordio olimpico, si classific\u00f2 18\u00aa nel supergigante e 7\u00aa nella combinata. Il 14 novembre 2002 ottenne a Loveland in slalom gigante l'ultima vittoria in Nor-Am Cup e ai successivi Mondiali di Sankt Moritz 2003 si piazz\u00f2 27\u00aa nella discesa libera, 4\u00aa nel supergigante, 14\u00aa nella combinata e non complet\u00f2 lo slalom gigante.\nStagioni 2004-2010.\nIl 14 gennaio 2004 ottenne l'unica vittoria in Coppa del Mondo, a Cortina d'Ampezzo in supergigante; l'anno dopo ai Mondiali di Bormio/Santa Caterina Valfurva 2005 si piazz\u00f2 26\u00aa nel supergigante e 8\u00aa nello slalom gigante. Ai XX Giochi olimpici invernali di , sua ultima presenza olimpica, si classific\u00f2 20\u00aa nel supergigante e 5\u00aa nello slalom gigante; il 18 marzo dello stesso anno conquist\u00f2 a \u00c5re in slalom gigante l'ultimo podio in Coppa del Mondo (2\u00aa).\nAi Mondiali di \u00c5re 2007 si piazz\u00f2 20\u00aa nel supergigante e 10\u00aa nelo slalom gigante; nella successiva rassegna di Val-d'Is\u00e8re 2009, sua ultima presenza iridata, non complet\u00f2 lo slalom gigante. Sempre nel 2009, il 15 marzo, ottenne l'ultimo podio in Nor-Am Cup, a Lake Placid in slalom gigante (2\u00aa). Annunci\u00f2 il ritiro nel gennaio 2010, dopo non esser riuscita a qualificarsi, anche a causa di un infortunio, ai XXI Giochi olimpici invernali di ; la sua ultima gara in carriera fu lo slalom gigante di Coppa del Mondo disputato a Maribor il 16 gennaio, non completato dalla Simard.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nCoppa Europa.\nCoppa Europa - vittorie.\nLegenda:\nGS = slalom gigante\nNor-Am Cup.\nNor-Am Cup - vittorie.\nLegenda:\nSG = supergigante\nGS = slalom gigante\nSL = slalom speciale\nSouth American Cup.\nSouth American Cup - vittorie.\nLegenda:\nDH = discesa libera\nGS = slalom gigante"}
{"id": "782147", "revid": "287204", "url": "https://it.wikipedia.org/wiki?curid=782147", "title": "Genevieve Simard", "text": ""}
{"id": "782148", "revid": "729019", "url": "https://it.wikipedia.org/wiki?curid=782148", "title": "Strada statale 286 di Castelbuono", "text": "La strada statale 286 di Castelbuono (SS 286) \u00e8 una strada statale italiana della Sicilia.\nDescrizione.\nLa strada ha origine nel territorio di Pollina dalla strada statale 113 Settentrionale Sicula nei pressi della stazione di Castelbuono, e si allontana da essa in direzione sud. Dopo poco pi\u00f9 di un chilometro \u00e8 presente lo svincolo di Pollina-Castelbuono dell'Autostrada Messina-Palermo.\nIl tracciato continua superando la portella di Montenero (Pollina) (304 m s.l.m.) fino a raggiungere l'abitato di Castelbuono. Uscito dal paese, la strada continua sempre verso sud entrando nel parco delle Madonie e raggiungendo Geraci Siculo.\nIl tratto finale conduce, attraverso la portella di Bafurco (1.100 m s.l.m.), all'innesto con la strada statale 120 dell'Etna e delle Madonie a met\u00e0 strada tra Petralia Sottana e Gangi. Permette di collegare Cefal\u00f9 con le Petralie e tramite la SS 290 di Alimena con il Quadrivio Misericordia e quindi Catania."}
{"id": "782152", "revid": "115518", "url": "https://it.wikipedia.org/wiki?curid=782152", "title": "Cianuro di metile", "text": ""}
{"id": "782154", "revid": "436907", "url": "https://it.wikipedia.org/wiki?curid=782154", "title": "Saturday Night Wrist", "text": "Saturday Night Wrist \u00e8 il quinto album in studio del gruppo musicale statunitense Deftones, pubblicato il 30 ottobre 2006 dalla Maverick Records.\nDescrizione.\nL'album \u00e8 il risultato di un lungo processo di composizione e registrazione che ha trattenuto i Deftones per quasi tre anni. A detta del chitarrista Stephen Carpenter, tale processo \u00e8 stato molto pi\u00f9 complicato rispetto a quanto previsto da ciascuno dei componenti del gruppo: \"Saturday Night Wrist\" \u00e8 inoltre l'ultimo album in studio registrato con il bassista Chi Cheng, coinvolto in un serio incidente automobilistico nel 2008 che lo ridusse dapprima in coma e successivamente alla morte cinque anni pi\u00f9 tardi.\nAntefatti.\nIn un'intervista concessa a \"Kerrang!\" nel maggio 2005, il frontman Chino Moreno ha rivelato i primi dettagli riguardi al seguito dell'album omonimo del 2003, il quale sarebbe stato prodotto da Bob Ezrin: Agli inizi del 2006 il batterista Abe Cunningham ha annunciato le conclusioni delle registrazioni del quinto album, rivelando che tra i brani scelti per l'album uno si sarebbe intitolato \"Beware of the Water\"; il 12 luglio il gruppo ha annunciato il titolo dell'album, \"Saturday Night Wrist\", e resa pubblica la copertina il 1\u00ba settembre. Il 7 settembre il sito \"Drowned in Sound\" ha reso pubblico il track-by-track dell'album, rivelando alcuni titoli iniziali di altrettanti brani che sarebbero stati successivamente modificati nella lista tracce definitiva, come \"FM\", \"Tilde\" o \"The Earth\", divenute rispettivamente \"Rapture\", \"Xerces\" e \"Kimdracula\".\nStile musicale.\nCon questo album i Deftones hanno proseguito il percorso di evoluzione iniziato con \"Around the Fur\" e \"White Pony\", con una maggiore influenza da generi quali indie, rock psichedelico, space rock e shoegaze. Il risultato \u00e8 abbastanza simile a quanto sperimentato da Chino Moreno nel suo progetto parallelo con i Team Sleep, ma si distingue per gli elementi di metal e hard rock. In particolare, Cunningham ha inizialmente descritto la direzione musicale di \"Saturday Night Wrist\" con la seguente dichiarazione: \nLa voce di Chino Moreno \u00e8 stata registrata a parte, separatamente agli altri strumenti. In \"Mein\", secondo singolo estratto dall'album, la seconda voce \u00e8 di Serj Tankian, frontman dei System of a Down; le sonorit\u00e0 di \"Pink Cellphone\" si discostano notevolmente da quelle presenti negli altri brani dell'album, essendo un brano in pieno stile industrial che vanta anche la collaborazione di Annie Hardy dei Giant Drag. Del lavoro colpisce inoltre l'impatto ritmico del brano d'apertura \"Hole in the Earth\", piuttosto dissimile dalle ritmiche dell'album precedente.\nLa sesta traccia dell'album, \"U, U, D, D, L, R, L, R, A, B, Select, Start\", \u00e8 l'unico brano completamente strumentale mai inciso dai Deftones. Il suo titolo \u00e8 un riferimento al celebre codice Konami, che si pu\u00f2 attivare premendo la sequenza di tasti appunto indicata nel titolo del brano.\nTracce.\nTesti e musiche dei Deftones, eccetto dove indicato."}
{"id": "782155", "revid": "984922", "url": "https://it.wikipedia.org/wiki?curid=782155", "title": "Cantone di Auxerre-Sud", "text": "Il Cantone di Auxerre-Sud era una divisione amministrativa dell'Arrondissement di Auxerre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Auxerre e i comuni di:"}
{"id": "782159", "revid": "119622462", "url": "https://it.wikipedia.org/wiki?curid=782159", "title": "Chicopisco", "text": "Chicopisco \u00e8 il primo EP del rapper italiano Neffa, pubblicato nel luglio 1999 dalla Universal Music Group.\nIl disco.\nIl disco \u00e8 composto da cinque brani prodotti dallo stesso Neffa (eccetto \"L'incognita\", prodotto da Fritz da Cat), \u00e8 anche il disco con cui l'artista d\u00e0 l'addio definitivo all'hip hop italiano cambiando genere. La traccia \"L'incognita\" \u00e8 un remix di \"XYZ\" ed \u00e8 presente anche nel disco di Fritz da Cat \"Novecinquanta\".\nNel 2015 la Tannen Records ha ristampato l'EP in formato vinile e in tiratura limitata a 2000 copie."}
{"id": "782171", "revid": "198277", "url": "https://it.wikipedia.org/wiki?curid=782171", "title": "Coppa Italia Dilettanti", "text": "La Coppa Italia Dilettanti \u00e8 una competizione calcistica italiana organizzata a cadenza annuale dalla Lega Nazionale Dilettanti.\nNata nella stagione 1966-67 come un \u00abcampionato tra squadre\u00bb dilettantistiche su base nazionale (sostituendo cos\u00ec le precedenti finali nazionali tra le prime classificate nelle fasi regionali), fino all'edizione 1998-99 la competizione era assegnata tra le formazioni uscite vincitrici da due distinte fasi, quella Interregionale da una parte e quella di Eccellenza e Promozione dall'altra. Dalla stagione 1999-00 la competizione si \u00e8 scissa in due coppe separate: la Coppa Italia Serie D, a cui partecipano solo le squadre iscritte al campionato di Serie D, e la \"Coppa Italia Dilettanti\" propriamente detta, dove competono le formazioni vincitrici delle fasi regionali di Eccellenza.\nLa vincitrice della Coppa Italia Dilettanti ha il diritto di partecipare al campionato di Serie D dell'anno successivo, rendendo il trofeo la coppa nazionale pi\u00f9 appetibile dopo quella maggiore.\nNel caso che essa abbia gi\u00e0 ottenuto la promozione attraverso il posto in campionato, il posto-promozione andr\u00e0 alla migliore fra le altre semifinaliste che abbia diritto (le compagini che militano in Promozione o che vi siano retrocesse nella stagione in corso non possono essere promosse in Serie D). Nel caso che tutte le 4 semifinaliste siano o gi\u00e0 state promosse, o militino in Promozione, il posto-promozione non viene assegnato.\nIl trofeo.\nL'esemplare originale della coppa \u00e8 conservato nella sede della Lega Nazionale Dilettanti in Piazzale Flaminio a Roma e, sul basamento di forma ottagonale, riporta le incisioni coi nomi di quasi tutte le vincitrici. Il trofeo \u00e8 stato realizzato da Gaspare Oliverio nel 1964, nell'ambito del premio \"Crogiolo d'oro\", \u00e8 in argento e lapislazzuli e presenta delle cesellature sulle quali sono riprodotti dei temi animaleschi e floreali. Al termine delle finali, la LND consegnava alle vincitrici anche un secondo trofeo: quest'ultimo rimaneva al club, mentre quello principale veniva lasciato per il tempo di festeggiare nella propria sede.\nL'attuale trofeo tenta invece di imitare la forma della Coppa dei Campioni.\nFormula.\nFormat attuale.\nAlla Coppa Italia Dilettanti partecipano le diciannove squadre vincitrici le fasi regionali. Nel primo turno le societ\u00e0 sono divise in tre gironi \"triangolari\" e cinque \"accoppiamenti\" secondo questo schema fisso e numericamente diseguale:\nAccedono alla fase successiva le squadre vincitrici del rispettivo triangolare e delle sfide d'andata e ritorno. Va sottolineato che, nei \"triangolari\", nella seconda giornata riposer\u00e0 la squadra che avr\u00e0 vinto la prima gara o, in caso di pareggio, quella che avr\u00e0 disputato la prima gara in trasferta, nella terza giornata giocheranno le squadre che non si sono incontrate in precedenza. Nelle gare ad abbinamento, invece, risulter\u00e0 vincente la squadra che nei due incontri avr\u00e0 segnato il maggior numero di reti ricorrendo, in caso di parit\u00e0, alla regola dei gol fuori casa, e permanendone la necessit\u00e0, all'immediata esecuzione dei tiri di rigore.\nLe otto squadre qualificate vengono abbinate con criterio di prossimit\u00e0 geografica nelle sfide dei quarti di finale e delle semifinali, concedendo per principio il vantaggio del ritorno in casa alla squadra che sia l'unica delle due a non averne usufruito nel turno precedente, o procedendo a sorteggiarlo negli altri casi. Anche in questi turni \u00e8 prevista la regola dei gol fuori casa e la possibilit\u00e0 dei calci di rigore.\nLa finale viene disputata in campo neutro, generalmente allo stadio Gino Bozzi di Firenze. Qualora la squadra vincitrice della Coppa Italia Dilettanti abbia acquisito il diritto alla partecipazione al campionato di Serie D dell'anno successivo avendo vinto (anche successivamente) il proprio campionato di Eccellenza, tale diritto viene riservato all'altra finalista. Nell'ipotesi in cui anche quest'ultima sia gi\u00e0 stata promossa, l'ammissione alla Serie D \u00e8 riservata alla vincitrice di un apposito spareggio fra le societ\u00e0 eliminate in semifinale.\nDa notare che le squadre sono obbligate ad utilizzare in ogni gara un calciatore under 19 e uno under 18: ad esempio, per il campionato 2019-2020, deve essere utilizzato un giocatore nato dopo il 1\u00ba gennaio 2000 ed uno nato dopo il 1\u00ba gennaio 2001.\nStoria.\n1966-1981.\nIl torneo inizia domenica 4 settembre 1966 con le gare del primo turno a livello regionale, sotto l'egida della LND (nata nel 1959), con 256 squadre di Prima Categoria/Promozione (che al tempo era il massimo livello regionale) in rappresentanza di tutta la Penisola. Per le prime 7 edizioni la formula fu sempre la stessa: due turni con abbinamenti a livello regionale, poi quattro turni con abbinamenti extra-regionali (cio\u00e8 non si potevano incrociare compagini della propria regione) ed infine le final four in campo neutro.\nQueste ultime videro lo Stadio Flaminio di Roma come scenario per le prime tre edizioni con le vittorie di (1967), (1968) e (1969); poi vennero tre edizioni a Forte dei Marmi con i successi di (1970), (1971) e Valdinievole (1972). Nel 1973 lo ospit\u00f2 e vinse la coppa, mentre l'anno successivo la vinse a Montecatini. Da ricordare che due di queste finali furono dirette da arbitri di Serie A: Concetto Lo Bello (ALMAS-Parmense, 1969) e Sergio Gonella (Valdinievole-ValDiano, 1972).\nDal 1974 scomparvero le final four, quindi le semifinali divennero ad andata e ritorno, mentre la finale rimaneva a gara unica ed in campo neutro.\nDal 1975 al 1977 la finale della Coppa Italia Dilettanti \u00e8 stata disputata come prologo di quelle della Coppa Italia maggiore, con 60000 spettatori ad ogni gara. Nel 1975 e 1976 lo Stadio Olimpico di Roma ha visto i successi del (prima di - 3-2) e (prima di - 4-0), mentre nel 1977 fu lo Stadio San Siro di Milano a vedere la vittoria del (prima del derby - 2-0). Nelle fila della finalista sconfitta nel 1975, la , come portiere ed allenatore vi era Idilio Cei, storica bandiera della .\nNelle successive 4 edizioni le finali videro stadi meno gloriosi. Nel 1978, allo Stadio Appiani di Padova vi fu un derby veneto: il super\u00f2 il . Nel 1979 vi fu la prima vittoria di una squadra siciliana, ovvero il che batt\u00e9 i lombardi dello IAG Gazoldo, che per\u00f2 militavano nei gironi dell'Emilia Romagna. Infatti, fino a met\u00e0 degli anni '90 le compagini dilettanti della provincia di Mantova erano inserite nel sistema calcistico emiliano-romagnolo, mentre quelle della provincia di Piacenza in quello lombardo. Il presidente del Ravanusa era Salvatore Lauricella che organizz\u00f2 la trasferta in treno di 500 tifosi da Agrigento alla Toscana, a Camaiore, sede della finale. Le finali del 1980 e del 1981 videro uno sfortunato protagonista, il , sconfitto in entrambe le occasioni: dal nella prima e dall' nella seconda.\n1981-1991.\nCon l'entrata in vigore della Legge n. 91 del 23 marzo 1981 venne abolito il calcio semiprofessionistico, che in Italia era rappresentato dalla Serie C e dalla Serie D. Quest'ultima categoria pass\u00f2 sotto la gestione della Lega Nazionale Dilettanti e cambi\u00f2 il nome in Campionato Interregionale. Venne anche decisa una riforma della Coppa Italia Dilettanti: oltre alle squadre di Promozione, vi parteciparono anche quelle dell'Interregionale. Il torneo venne diviso in due \"binari\" per le due categorie fino ai quarti di finale, dove approdarono 3 squadre di Interregionale e 5 di Promozione.\nMentre nella Coppa Interregionale gli abbinamenti erano col criterio di viciniorit\u00e0, la Coppa Promozione continu\u00f2 con la formula in vigore dal 1966: due turni a livello regionale, e tutti i successivi con abbinamenti extra-regionali.\nNel 1982 allo Stadio Brumana di Bergamo, di fronte a 6000 spettatori (il record, escludendo le 3 finali all'Olimpico e San Siro) e con incasso di lire, il super\u00f2 la . Nella mattina di quel 29 maggio 1982, il portiere dei palazzolesi Claudio Ghezzi si spos\u00f2, e, finita la cerimonia, dietro il consenso della consorte, pot\u00e9 recarsi allo stadio per difendere i propri colori. La 17\u00aa edizione (1983) fu l'unica in cui si incrociarono due squadre della stessa categoria (Interregionale): - fin\u00ec 1-0 a Montecatini. Nel 1984, per la prima volta si dovette ricorrere ai tiri di rigore per decidere la sfida fra e , a prevalere furoni i primi. Nel 1985, a Santa Marinella, il super\u00f2 il .\nCon l'edizione 1985-86 (20\u00aa) le squadre delle due categorie (Interregionale e Promozione) disputarono due coppe diverse con assegnazione delle rispettive Coppe Italia di settore. Le due vincenti si affrontarono poi nella finale per la Coppa Italia Dilettanti.\nIl 27 giugno 1986 venne il primo successo di una squadra di Promozione (dopo l'entrata di quelle dell'Interregionale nel 1981) quando, in un derby tutto laziale, il super\u00f2 il . Altro derby, stavolta abruzzese, nel 1987 a Castel di Sangro fra (neopromosso in Serie C2) ed (neopromosso in Interregionale): a prevalere, a sorpresa, furono i secondi.\nCon l'edizione 1987-88 venne un nuovo cambio di formula: le squadre delle due categorie fecero sempre due tornei separati, ma solo fino alle semifinali comprese: le 4 squadre rimaste (2 per parte) disputarono la \"final four\" in campo neutro a sfide incrociate.\nNel 1988, nelle final four di Senigallia, l' super\u00f2 la (finale arbitrata da Pierluigi Collina). Poi vennero due successi di squadre di Promozione: la (1989 a Lumezzane) ed il (1990 a Vibonati).\nCon l'edizione 1990-91 si torn\u00f2 ai due tornei separati con assegnazione delle Coppe Italia di settore, con la finale in gara unica in campo neutro. Nel 1991, in un derby ligure, il batt\u00e9 la in Calabria, a Locri.\n1991-1999.\nDal 1991 al 1999 ci furono ancora due coppe separate, le cui vincitrici avrebbero disputato la finale per l'assegnazione della Coppa Italia Dilettanti. Fra le novit\u00e0 ci furono il cambio del nome dei campionati: nel 1991 venne creata, come massimo campionato regionale, l'Eccellenza (facendo cos\u00ec scalare la Promozione di un gradino), mentre nel 1992 il Campionato Interregionale divenne Campionato Nazionale Dilettanti (CND). Un'altra novit\u00e0 ci fu l'introduzione delle coppe regionali: le squadre di Eccellenza non avrebbero pi\u00f9 dovuto svenarsi in lunghe e costose trasferte, bens\u00ec designare un vincitore da inserire nella fase nazionale. L'ultima novit\u00e0 \u00e8 che anche le squadre del 2\u00ba livello regionale (la Promozione appunto) potevano essere inserite nei ranghi della coppa.\nNel 1992, a Palazzo San Gervasio, in Basilicata, il fu la prima squadra di Eccellenza a scrivere il suo nome nell'albo d'oro. Sotto 0-2, riusc\u00ec a rimontare e battere 3-2 la . I tifosi bresciani, in assenza di una tribuna, furono sistemati sul rimorchio di un camion.\nL'anno successivo fu il a vincere ad Alghero contro l'. La sfida fu decisa ai tiri di rigore, un epilogo non sorprendente fra due squadre giunte alla finale da imbattute.\nNel 1994 il super\u00f2 il ad Aosta per 4-2 dopo i tempi supplementari. Le due reti decisive, segnate nel secondo tempo supplementare, furono segnate da due varesini partiti dalla panchina (Musolino e Prelli).\nNel 1995 fu la volta dell', societ\u00e0 nata 4 anni prima dalla fusione di Ponte Ronca e Riale. In quella stagione i felsinei vinsero tutte le 4 competizioni cui presero parte: campionato, coppa regionale, coppa Eccellenza e Coppa Italia Dilettanti. Per la prima volta, la finalissima fu disputata in gare di andata e ritorno.\nNel 1996 fu il turno dell' a prevalere. I siciliani inflissero nell'andata l'unica sconfitta stagionale di coppa ai toscani della , mentre il ritorno si concluse sul 3-3.\nNel 1997 ci fu il triplete dell': infatti i romani vinsero campionato, coppa CND e Coppa Italia Dilettanti.\nLa vinse nel 1998 uno dei percorsi di coppa pi\u00f9 sofferti in assoluto: degli 11 turni disputati, 4 furono superati grazie ai rigori, 2 grazie alle reti in trasferta ed uno per differenza reti.\nLa 33\u00aa edizione fu l'ultima a vedere sfide fra squadre di Interregionale/CND e di Promozione/Eccellenza: nel 1999 l'ultima sfida fu un derby piemontese: il prevalse sul .\n1999-2021.\nLa stagione 1999-2000, edizione numero 34, segn\u00f2 lo spartiacque nella Coppa Italia Dilettanti: ci fu lo scorporo delle squadre della Serie D (nuova denominazione del C.N.D.) con la creazione della Coppa Italia Serie D, mentre la vecchia coppa continu\u00f2 con le sole compagini dei campionati regionali.\nNel 2000 vinsero i siciliani dell' contro i friulani della in una tiratissima doppia finale decisa ai rigori (in palio vi era anche la promozione in Serie D, dato che nessuna delle due compagini aveva vinto il campionato). L'Orlandina aveva gi\u00e0 vinto ai rigori nella fase regionale contro il Real Messina e nella finale contro il Patern\u00f2, mentre in uno dei primi turni aveva pure rimontato un 2-6 in traferta contro il Camaro con un 4-0 casalingo. Questa fu l'ultima edizione con gare di andata e ritorno.\nNel 2001 la coppa and\u00f2 al che batt\u00e9 la 2-1 a Figline Valdarno. I lombardi andarono in vantaggio e lo mantennero fino al 90', quando l'arbitro Pasquale Rodomonti concesse un rigore ai campani che segnarono e, mentre tutti pensavano ai supplementari, una rovesciata di Musella al secondo minuto di recupero realizz\u00f2 il sorpasso. All'allenatore campano Musella venne un malore ma, prontamente assistito, pot\u00e9 festeggiare con la squadra.\nNel 2002 la vittoria tocc\u00f2 alla che, a Calenzano, super\u00f2 il nelle fasi finali della gara, comunque i campani avevano gi\u00e0 la promozione assicurata, avendo i bisiachi gi\u00e0 vinto il proprio campionato. La Caivanese vinse, in quella stagione. 15 gare di coppa su 18, l'unica sconfitta venne nei quarti della fase nazionale contro il Real Messina.\nNel 2003 coppa e promozione andarono al (1-0 sul ), mentre l'anno successivo fu il turno del (1-0 sul , che fin\u00ec la gara con sette uomini in campo, viste le quattro espulsioni decretate dall'arbitro Gianpaolo Calvarese). Nel 2005 vinse la che super\u00f2 2-1 il ; per la seconda volta consecutiva in finale andarono i rappresentanti della Lombardia e quelli della Puglia ed ha prevalere furono i primi in entrambe le occasioni. Nel 2006 l' super\u00f2 il per 2-0.\nNel 2007 la si present\u00f2 da favorita, invece la vittoria sorrise al grazie ad una rete all'ultimo minuto da parte di Coresi. L'anno successivo per la prima volta vi fu il primo trionfo per una squadra calabrese: la super\u00f2 la , pur andata in vantaggio, per 3-1 dopo i supplementari. Nel 2009 la coppa rimase al Sud grazie alla vittoria della grazie al 4-0 sul ; in questa partita Alberto Villa segn\u00f2 una tripletta, che port\u00f2 a 39 il suo bottino stagionale.\nNel 2010 la finale, disputata a Roma nell'impianto dell', il super\u00f2 3-1 la , una squadra con sede in Campania, ma iscritta nei campionati del Molise. Per i campano/molisani vi fu anche la promozione in Serie D, dato che i toscani avevano gi\u00e0 vinto il proprio campionato.\nNel 2011 la vittoria arrise all', squadra da poco rifondata, che prevalse 3-1 sul . Molti tifosi vennero sia dalla vicina Marino, sia da Ancona, e per chi rimase a casa ci fu la diretta tv. Nel 2012, allo Stadio Flaminio con 4000 spettatori dalla Puglia, il super\u00f2 2-1 il con doppietta di Nicolas Di Rito. Nel 2013 la si aggiudic\u00f2 la coppa, battendo 1-0 con rete al quarto minuto di recupero, l' con rete di Simone Mangiola, il calciatore pi\u00f9 giovane in campo.\nNel 2014 a trionfare fu il con un ruolino di 15 vittorie e 2 pareggi in 17 partite di coppa. Ad essere sconfitto per 3-2 fu il , alla sua terza sconfitta in finale su tre disputate.\nNel 2015 vinsero i pugliesi della sui lombardi della (4-2), mentre l'anno successivo la vittoria tocc\u00f2 alla sul per 2-0 grazie ai rigori di Cardini e di Scalzi. Nel 2017 il si port\u00f2 dopo 19 minuti sul 3-0 contro il , ma a met\u00e0 ripresa i siciliani realizzarono due reti rendendo incandescente il finale di una partita che sembrava chiusa. Un anno dopo venne la prima vittoria per una squadra del S\u00fcdtirol: coppa e promozione andarono al (da una frazione di Brunico) che super\u00f2 2-0 la .\nL'ultima finale ad oggi disputata fu quella del 2019 quando i pugliesi della (prima compagine a conquistare il trofeo per la seconda volta) batterono i veneti del .\nL'edizione 2019-20 \u00e8 stata interrotta a causa dell'emergenza causata dalla pandemia di COVID-19 dopo la disputa di soli 13 incontri del primo turno, mentre l'edizione 2020-21 non ha neanche visto la luce dato che con il DPCM del 24 Ottobre 2020, in vigore a partire dal 26.10.2020, viene stabilita la sospensione di tutte le attivit\u00e0 regionali, tra cui la Coppa Italia Dilettanti, ancora alla fase regionale.\nAlbo d'oro.\nAlbo d'oro delle coppe distinte.\nNei 18 anni in hanno partecipato le compagini di Interregionale/C.N.D. vi sono state due coppe distinte, le cui migliori squadre accedevano alla finale/fase finale contro i sodalizi dell'altra coppa. La coppa principale \u00e8 stava vinta 11 volte dai Dilettanti Nazionali e 7 da quelli Regionali."}
{"id": "782179", "revid": "3535", "url": "https://it.wikipedia.org/wiki?curid=782179", "title": "Midollo allungato", "text": ""}
{"id": "782181", "revid": "228587", "url": "https://it.wikipedia.org/wiki?curid=782181", "title": "Teatro Carlo Goldoni", "text": ""}
{"id": "782183", "revid": "466539", "url": "https://it.wikipedia.org/wiki?curid=782183", "title": "Medagliere complessivo dei Giochi olimpici", "text": "Il medagliere complessivo dei Giochi olimpici mostra il totale di tutte le medaglie conquistate da ogni singola nazione nei Giochi olimpici estivi e nei Giochi olimpici invernali dal 1896. I dati sono aggiornati alle olimpiadi estive di Tokyo 2020 e quelle invernali di Pyeongchang 2018.\nIl medagliere non considera le olimpiadi intermedie del 1906, non essendo queste riconosciute dal CIO. Alcune nazioni presentano diverse denominazioni a causa di avvenimenti politici che si sono susseguiti durante il tempo trascorso dalle prime competizioni.\nNazioni vincitrici di medaglie olimpiche.\nLa tabella \u00e8 preordinata secondo il nome di ciascuna squadra, ma \u00e8 possibile ordinare i dati secondo qualunque colonna, come ad esempio il numero totale di medaglie d'oro o il numero totale di medaglie complessive. Per ordinare secondo numero di medaglie d'oro, numero di medaglie d'argento, numero di medaglie di bronzo (come fatto in via ufficiosa dal CIO e dalla maggior parte delle emittenti televisive) occorre ordinare prima la colonna dei bronzi, poi degli argenti, poi degli ori (cliccando due volte perch\u00e9 il primo click del mouse ordina in maniera crescente).\nNazioni che non hanno mai vinto una medaglia olimpica.\nAltre nazioni hanno preso parte ad almeno un'edizione dei giochi olimpici, ma non hanno ancora vinto una medaglia:"}
{"id": "782185", "revid": "729019", "url": "https://it.wikipedia.org/wiki?curid=782185", "title": "Lelio Gaviglio", "text": "Nato da nobile famiglia, fu uno dei primi e pi\u00f9 grandi piloti dell'aeronautica italiana delle origini.\nCarriera.\nNel settembre 1913, agli ordini del capitano Gaspare Bolla prende parte alle grandi manovre della Cavalleria come comandante della squadriglia di posizione del \"partito rosso dell'invasore\" dotata di biplani Farman a controllo della linea fra il campo d'aviazione di San Francesco al Campo presso Torino e Busto Arsizio. Per curiosit\u00e0, nel \"partito azzurro\" opposto alla squadriglia del Gaviglio volava un giovanissimo Francesco Baracca, allora agli albori della sua carriera di aviatore.\nDal 16 gennaio 1915, come ufficiale di fanteria, viene trasferito con Regio Decreto - e come molti altri ufficiali - nel Corpo aeronautico militare. \nNel mese di giugno il Capitano Gaviglio \u00e8 osservatore alla 9\u00aa Squadriglia da ricognizione e combattimento dotata di Farman 14 all'Aeroporto di Udine-Campoformido prima di passare al comando del 2\u00ba Gruppo.\nIl 18 agosto dello stesso anno viene promosso al grado di maggiore.\nNel giugno 1916 \u00e8 impegnato con il grado di tenente colonnello come comandante del IV Gruppo Aeroplani sul fronte veneto.\nDal 25 ottobre 1917 al 5 marzo 1918 con il gradi di colonnello \u00e8 comandante dell\"'11\u00ba Reggimento fanteria \"Casale\"\" della Brigata Casale, impegnata sul fronte del Piave.\nCon il grado di colonnello di fanteria nel Corpo Aeronautico Militare lo si trova come \"comandante di Aeronautica\" nell'ordine di battaglia della Battaglia di Vittorio Veneto del 24 ottobre 1918, dove fa parte della 7\u00aa Armata delle Giudicarie agli ordini del tenente generale Giulio Cesare Tassoni.\nNel maggio del 1919, a guerra finita, figura come \"colonnello comandante interinale superiore di aeronautica\".\nCitato in numerose pubblicazioni italiane e straniere, \u00e8 ricordato anche come pilota \"sportivo\". Ai suoi esordi l'aspetto militare dell'aeronautica era infatti strettamente legato a quello ludico e sportivo. Viene ricordato nell'Albo d'Oro dell'Aeronautica Italiana, nella bibliografia italiana e in numerosissime pubblicazioni di varia natura."}
{"id": "782189", "revid": "729019", "url": "https://it.wikipedia.org/wiki?curid=782189", "title": "Ne Win", "text": "\"Uomo forte\" della Birmania, fino al 1988 Ne Win ha ricoperto diversi incarichi. \u00c8 stato Presidente del Consiglio rivoluzionario birmano e Primo Ministro del Governo rivoluzionario, di stampo marxista, dal 2 marzo 1962 al 2 marzo 1974, e Presidente della Socialista Unione di Birmania dal 4 marzo 1974 al 9 novembre 1981.\nMa \u00e8 noto soprattutto come fondatore del Partito del Programma Socialista della Birmania (BSPP) di cui fu presidente per 26 anni, dal 4 luglio 1962 fino al suo ritiro formale il 23 luglio 1988. Dal 23 marzo 1964, quando tutti i partiti politici furono aboliti dal decreto militare del Consiglio rivoluzionario, il BSPP \u00e8 rimasto l'unico partito in Birmania.\nBiografia.\nNe Win, con il nome di Shu Maung, nacque da una famiglia della media borghesia a Paungdale, forse con origini cinesi. Nel 1929 entr\u00f2 all'Universit\u00e0 di Yangon studiando biologia; due anni dopo, per\u00f2, lasci\u00f2 l'Universit\u00e0 e si un\u00ec all'associazione \"Dobama Asiayone\" (\"Associazione Noi Birmani\") con il nome di Thakin Shu Maung, unendosi alla sua fazione pi\u00f9 vicina alle posizioni del socialismo.\nCarriera militare.\nSuccessivamente, egli si un\u00ec ai Trenta Compagni, un gruppo di nazionalisti fondato da Aung San che ebbe un addestramento militare nelle zone occupate dal Giappone e fece ritorno in Birmania al seguito dell'armata d'invasione giapponese per scacciare i colonialisti britannici; al tempo i Trenta Compagni erano divenuti l'Esercito Nazionale Birmano. Fu proprio durante l'addestramento ad Hainan che assunse il suo nome di guerra, \"Ne Win\" (\"Sole Raggiante\").\nQuando i giapponesi e l'Esercito Nazionale Birmano entrarono in Birmania nel 1942, il compito di Ne Win consisteva nell'organizzare la resistenza armata alle spalle delle linee britanniche.\nGli inglesi vennero effettivamente cacciati, ma furono sostituiti dai giapponesi, che occuparono militarmente la Birmania. La rabbia della popolazione verso i nuovi occupanti crebbe velocemente e gli stessi nazionalisti si ritrovarono presto a combattere i loro precedenti alleati: il 27 marzo 1945, l'Esercito Nazionale Birmano attacc\u00f2 le forze giapponesi, unendosi alle truppe britanniche che stavano nuovamente invadendo la Birmania. L'allora comandante Ne Win ebbe il compito di partecipare alle delegazioni incaricate di stabilire contatti amichevoli con la Gran Bretagna.\nA seguito della sconfitta dei giapponesi, Ne Win s'impegn\u00f2 nella repressione del Partito Comunista della Birmania fra il 1947 e il 1948, specialmente nell'area di Pyinmana, ad alta concentrazione comunista.\nFinalmente, la Birmania ottenne l'indipendenza il 4 gennaio 1948 e il nazionalista U Nu form\u00f2 il primo governo nazionale indipendente. U Nu aveva notevolmente rafforzato il proprio potere quando, dopo l'assassinio di Aung San (avvenuto il 19 luglio 1947), aveva preso il controllo del Partito Socialista della Birmania e della Lega della Libert\u00e0 Popolare Anti-Fascista, formata da socialisti, comunisti e nazionalisti.\nAll'indipendenza fecero seguito innumerevoli insurrezioni dei gruppi nazionalisti delle minoranze etniche della Birmania. Verso la fine del 1948, Ne Win divenne secondo in comando dell'esercito birmano; con l'approvazione di U Nu, cre\u00f2 i \"Sitwundan\", milizie socialiste sotto il suo diretto comando, impegnate nella repressione dei comunisti e delle minoranze etniche.\nNe Win avvers\u00f2 notevolmente l'allora capo di Stato Maggiore, il generale Smith Dun, che era di origine karen. Il 31 gennaio 1949, temendo eventuali contatti di Dun con le minoranze etniche insorte, il generale venne rimpiazzato dallo stesso Ne Win, che ebbe cos\u00ec il totale controllo delle forze armate, una posizione assai importante in quanto, in certe zone, era l'unica autorit\u00e0 in grado di governare. Appena nominato, egli avvi\u00f2 una ristrutturazione dell'esercito secondo i canoni del Partito Socialista della Birmania, promuovendo il nazionalismo contro le aspirazioni indipendentiste delle minoranze.\nIl 28 ottobre 1958, la Lega della Libert\u00e0 Popolare Anti-Fascista si spacc\u00f2 in due e U Nu sopravvisse a stento a un voto di sfiducia. Incapace di governare, nomin\u00f2 Ne Win primo ministro \"ad interim\", con le elezioni fissate per il 1960. Nei due anni di governo, Ne Win riport\u00f2 l'ordine utilizzando metodi repressivi (come la chiusura dei giornali progressisti) e ricorrendo all'arresto dei simpatizzanti del Fronte Unito Nazionale e del Partito Comunista della Birmania. Tutto questo non mise certamente Ne Win in buona luce agli occhi della popolazione e le elezioni del febbraio 1960 riconfermarono U Nu al potere.\nIl colpo di Stato.\nCirca due anni dopo, giudicando il premier U Nu troppo debole davanti ai comunisti, il 2 marzo 1962 Ne Win effettu\u00f2 un colpo di Stato, rovesciando il governo eletto e imponendo un Consiglio Rivoluzionario, di cui divenne presidente.\nInizialmente, il colpo di Stato non vide scontri, ma nei giorni successivi l'esercito represse nel sangue le manifestazioni di protesta che si tennero a Yangon e ricorse ad arresti di massa degli oppositori. Il 7 luglio, una manifestazione studentesca di massa venne dispersa dall'esercito, che caus\u00f2 la morte di un centinaio di studenti disarmati. In un appello alla nazione di qualche ora dopo, Ne Win afferm\u00f2 che qualsiasi minaccia alla sicurezza del governo sarebbe stata combattuta senza esitazione. Egli disse: \"Se quei disordini sono stati effettuati per sfidarci, allora devo dichiarare che combatteremo spada contro spada, lancia contro lancia\" (nel 1988, Ne Win afferm\u00f2 di non avere mai dato l'ordine di sparare agli studenti e che la colpa era dell'ex brigadiere Aung Gyi). Il giorno successivo, la sede dell'Unione degli Studenti venne demolita.\nQuando, il 13 luglio, Ne Win dovette recarsi in Austria, Svizzera e Regno Unito per problemi di salute, tutte le universit\u00e0 vennero chiuse fino a settembre.\nLa via birmana al socialismo.\nSubito dopo essere andato al potere, Ne Win introdusse in Birmania la cosiddetta \"via birmana verso il socialismo\", un insieme di nazionalismo e socialismo (non marxista) che avrebbe dovuto caratterizzare la politica della Birmania negli anni successivi e assicurarle finalmente ordine e stabilit\u00e0.\nIl 4 luglio 1962, venne fondato il Partito del Programma Socialista della Birmania, incaricato d'implementare questo esperimento e sovrintendere alla sua messa in atto; Ne Win ne fu eletto subito presidente. Il 23 marzo 1964, tutti i partiti ad eccezione del BSPP vennero banditi.\nPer mettere fine alla guerra civile, Ne Win (dopo il fallimento di iniziali trattative di pace con il Partito Comunista della Birmania) ricorse alla repressione militare: nelle citt\u00e0 ordin\u00f2 l'arresto di tutti i simpatizzanti comunisti e indipendentisti, mentre lanci\u00f2 l'esercito in grandi offensive contro l'Esercito Popolare comunista (che controllava l'est del paese) e gli eserciti delle minoranze etniche. In particolare, volle colpire duramente i karen, che si erano ribellati dopo che U Nu aveva deciso di non dare loro uno Stato indipendente, come promesso invece dalla Gran Bretagna quando ancora la Birmania era una sua colonia.\nNel 1974, venne varata una nuova Costituzione, che sanc\u00ec la nascita della Repubblica Socialista dell'Unione di Birmania; fra le altre cose, il sistema mono-partitico venne tutelato costituzionalmente. Il Consiglio Rivoluzionario venne sciolto e Ne Win assunse la carica di presidente, nominando il generale Sein Win primo ministro.\nIl 9 novembre 1981 Ne Win rassegn\u00f2 le dimissioni dalla carica di presidente della Repubblica, indicando il generale San Yu come suo successore. Tuttavia, rimase presidente del BSPP, avendo \"de facto\" l'ultima parola in tutte le questioni politiche e militari della Birmania.\nRiforme economiche.\nNe Win progett\u00f2 d'implementare un tipo di economia improntato sull'autarchia, affinch\u00e9 la Birmania fosse perfettamente in grado di badare a s\u00e9 stessa isolandosi dal resto del mondo. Tuttavia le difficili condizioni economiche videro una vertiginosa crescita del mercato nero e una rapida calata del governo verso la bancarotta. L'autarchia comport\u00f2 anche l'espulsione degli stranieri residenti in Birmania e pesanti restrizioni al turismo.\nNel settembre 1987 vennero cambiate le valute birmane in tagli di 15, 25, 35, 45, 75 e 90 \"kyat\". I detrattori di Ne Win sostennero che questa misura era stata presa solo per mera scaramanzia. Sempre nel 1987, l'ONU classific\u00f2 la Birmania nel Quarto mondo. Nel mezzo di continue e sempre pi\u00f9 pesanti proteste contro il regime, Ne Win si dimise dalla carica di presidente del BSPP il 23 luglio 1988.\nLa Rivolta 8888.\nL'8 agosto del 1988 una grande manifestazione di massa contro il mono-partitismo si trasform\u00f2 nella Rivolta 8888, quando i manifestanti incontrarono la repressione dei militari. La rivolta si allarg\u00f2 a macchia d'olio, divenendo un'insurrezione nazionale contro il monopolio del potere del BSPP e la situazione, per il governo, fu ingestibile.\nDurante il suo discorso al Congresso di luglio del BSPP, in cui aveva rassegnato le dimissioni, Ne Win aveva dichiarato che l'esercito avrebbe dovuto colpire risolutamente qualsiasi \"disturbo\" che avesse messo in pericolo la stabilit\u00e0 della Birmania. Il massacro di 3.000 manifestanti fra l'8 e il 12 agosto dimostr\u00f2 che le parole di Ne Win non erano rimaste inascoltate.\nIl 18 settembre, il generale Saw Maung represse la rivolta nel sangue. La Lega Nazionale per la Democrazia denunci\u00f2 che c'era la mano di Ne Win dietro le attivit\u00e0 del generale. Saw Maung dissolse il governo regolare e costitu\u00ec il Consiglio per la Restaurazione della Pace e dell'Ordine (SPDC).\nIl dominio del SPDC.\nPer circa dieci anni Ne Win rimase nell'ombra, anche se continu\u00f2 ad esercitare una certa influenza sulla giunta militare. Dopo il 1998, ma gi\u00e0 dopo l'ascesa al potere del generale Than Shwe, l'implicita influenza di Ne Win cominci\u00f2 a calare.\nIl 4 marzo 2002 il marito della figlia di Ne Win, Aye Zaw Win, venne accusato di avere orchestrato un colpo di Stato per rovesciare il SPDC. Ne Win e sua figlia, Sandar Win, vennero posti agli arresti domiciliari, mentre Aye Zaw Win e i suoi tre figli vennero considerati colpevoli e condannati a morte; tuttavia la condanna non venne eseguita.\nNe Win mor\u00ec il 5 dicembre 2002 nella sua casa di Yangon. La sua morte non fu resa pubblica dai media, ad eccezione di qualche giornale in lingua birmana controllato dal governo, che pubblic\u00f2 un semplice obituario. A Sandar Win fu permesso di lasciare momentaneamente gli arresti domiciliari per cremare il padre e disperdere le sue ceneri nel fiume Yangon."}
{"id": "782190", "revid": "1889177", "url": "https://it.wikipedia.org/wiki?curid=782190", "title": "Sermeq Kujalleq", "text": "Il Sermeq Kujalleq (o Jakobshavn Isbr\u00e6 in danese) \u00e8 un grande ghiacciaio della Groenlandia. Si trova nel comune di Avannaata, in prossimit\u00e0 del villaggio di Ilulissat. \u00c8 il pi\u00f9 grande ghiacciaio del mondo al di fuori dell'Antartide, largo 5 km e di spessore ignoto. Dal suo fronte, sul fiordo di ghiaccio di Kangia, si stacca un decimo degli iceberg delle acque della Groenlandia.\nL'iceberg che aveva provocato l'affondamento del \"RMS Titanic\" si era formato in questo ghiacciaio e venne trasportato dalla forte corrente del Labrador, attraverso la baia di Baffin."}
{"id": "782198", "revid": "13102", "url": "https://it.wikipedia.org/wiki?curid=782198", "title": "Teatro Carlo Goldoni di Corinaldo", "text": ""}
{"id": "782199", "revid": "1363832", "url": "https://it.wikipedia.org/wiki?curid=782199", "title": "Frank Aaen", "text": "Dal 15 marzo 2006, soffre di trombosi, ma rientr\u00f2 nel Folketinget da aprile."}
{"id": "782203", "revid": "436907", "url": "https://it.wikipedia.org/wiki?curid=782203", "title": "Fastidio", "text": "Fastidio \u00e8 il primo album in studio del rapper italiano Kaos, pubblicato nel 1996 dopo l'esperienza accumulata con i Radical Stuff e come writer, dalla durata oramai decennale.\nQuest\u02bcalbum \u00e8 completamente di rap hardcore.\nTutte le basi sono state realizzate da Neffa (aka Piscopo, per l'occasione), tranne \"Meglio che scendi (RMX)\" prodotta da Deda (aka Chico MD) e \"Solo per un giorno\" prodotta da DJ Skizo. Per i ritornelli si \u00e8 deciso di utilizzare campionamenti da altre canzoni di Kaos, Deda, Neffa e DJ Gruff.\n\"Fastidio\" \u00e8 stato ristampato su CD nel 2010 e per la prima volta in vinile (in formato doppio LP) nel 2014 dalla Tannen Records.\nDissing.\nIn questo album ci sono molti insulti da parte di Kaos a \"rapper\" che stavano sotto \"major\"."}
{"id": "782211", "revid": "1005847", "url": "https://it.wikipedia.org/wiki?curid=782211", "title": "Giorgio Tecce", "text": "Biologo molecolare, si \u00e8 interessato a studi e ricerche sul DNA sulle possibili alterazioni genetiche applicabili agli organismi vegetali e animali.\nDiventa professore ordinario nel 1969, e l'anno successivo fonda il Centro sugli Acidi Nucleidi dell'universit\u00e0 romana. \nDal 1981 al 1985 \u00e8 stato membro del Consiglio di Amministrazione della RAI, a cui segu\u00ec la rappresentanza nel Consiglio regionale del Lazio svolta nell'area del PCI. Nel 1988 divenne rettore dell'Universit\u00e0 \"La Sapienza\", carica che mantenne fino al 1997, per ben due mandati. Abbandon\u00f2 la carica poco dopo l'omicidio di Marta Russo.\nNel 2003 la Corte dei Conti lo ha condannato a pagare una multa per le assunzioni facili al Policlinico Umberto I.\n\u00c8 entrato a far parte del comitato scientifico di Sapere, dell'Istituto per lo studio dell'innovazione dei mass media ed ha diretto la Societ\u00e0 italiana di biotecnologie, schierandosi contro le critiche agli OGM."}
{"id": "782220", "revid": "892776", "url": "https://it.wikipedia.org/wiki?curid=782220", "title": "Gran Premio di Monaco 1950", "text": "Il Gran Premio di Monaco del 1950 fu il secondo round del Campionato Mondiale Piloti della stagione 1950 di Formula 1 e la sesta gara complessiva di quell'annata, disputata il 21 maggio sul Circuito di Monte Carlo soltanto a una settimana di distanza dalla precedente.\nLa gara vede una pronta rivincita del pilota argentino Juan Manuel Fangio (sua prima vittoria in Formula 1), che la domina in un fine settimana contrassegnato dall'incidente durante le prove del sabato ad Alfredo Pi\u00e1n, che si frattura una caviglia e fa sospendere la sessione, e durante la gara l'improvvisa ondata del primo giro alla curva del Tabaccaio che elimina in un colpo solo una decina di concorrenti. \u00c8 la gara dove fanno il loro debutto le Ferrari (che, grazie ad Ascari, si aggiudicher\u00e0 il primo podio) e dove gareggia il primo pilota statunitense in Formula 1, Harry Schell, che guida per la prima volta in un Gran Premio una Cooper a motore posteriore.\nPartecipanti.\nLe scuderie italiane si presentano con l'Alfa Romeo, dominatrice della corsa precedente, che schiera tre vetture (Farina, Fangio e Fagioli) e la manufatturiera Maserati che fornisce scocca e motore alla scuderia di Achille Varzi per due promettenti piloti argentini, Jos\u00e9 Froil\u00e1n Gonz\u00e1lez e Alfredo Pi\u00e1n, proveniente anche lui come Fangio dalle gare sudamericane di Formula Libre, quella Enrico Plat\u00e9 dei privatisti Prince Bira e Toulo de Graffenried, le Officine Alfieri Maserati con il monegasco Louis Chiron e Franco Rol, e infine la Scuderia Milano con Clemente Biondetti.\nArriva inoltre l'atteso debutto della Ferrari nella massima competizione. Per questa sua prima partecipazione, la casa modenese si affida a due piloti italiani: Alberto Ascari \u2013 figlio del compianto Antonio \u2013 Luigi Villoresi e ad un pilota francese di buona esperienza, Raymond Sommer. L'auto \u00e8 la Ferrari 125 S, la prima monoposto realizzata da Enzo Ferrari, che aveva debuttato nel Gran Premio di Torino nel 1948 sul circuito del Parco del Valentino, ottenendo un lusinghiero terzo posto con alla guida lo stesso Sommer. Il motore \u00e8 un 12 cilindri a V di 60\u00b0, di 1.500 cc, con cilindrata unitaria di 125cc (da cui il nome \"Ferrari 125\"), con compressore volumetrico Roots a doppio stadio, che, in questa versione aggiornata, sviluppa una potenza di 315 cavalli a 7.500 giri/minuto. L'Alfa Romeo 158, monta, invece, un motore 8 cilindri in linea, anch'esso di 1.500 cc, e ancora con un compressore volumetrico Roots a due stadi, ma sviluppa 350 cavalli a 8.600 giri/minuto. Entrambe le vetture pesano 700\u00a0kg, ed Enzo Ferrari pensa di compensare il pi\u00f9 elevato rapporto tra peso e potenza della 125 (2,222\u00a0kg/CV, contro i 2\u00a0kg/CV della 158) con il suo pi\u00f9 basso consumo, che dovrebbe portarla ad un minor numero di soste per i rifornimenti.\nLe altre case automobilistiche presenti sono la britannica ERA con i privati Bob Gerard e Cuth Harrison, le francesi Talbot-Lago con, fra gli altri, il belga Johnny Claes e per la prima volta la Simca-Gordini con Robert Manzon e Maurice Trintignant, equipaggiata con gli pneumatici della casa belga Englebert anch'essa al debutto per tentare di contrastare il predominio delle Pirelli e delle Dunlop. Un'altra novit\u00e0 assoluta \u00e8 rappresentata dal primo pilota statunitense \u2013 ma di stanza in Europa da lungo tempo \u2013 Harry Schell con la scuderia privata Horschell Racing Corporation che presenta la prima vettura a motore posteriore nella storia dell'automobilismo, la Cooper-JAP. Tutti sembrano destinati a fare da comparse al duello tra le tre vetture italiane.\nGara.\nDopo due sessioni di qualifica, come da tradizione al gioved\u00ec e al sabato, dove Charles Pozzi, Yves Giraud-Cabantous, Pierre Levegh e Clemente Biondetti non partono, la griglia di partenza viene condizionata pesantemente dal grave incidente occorso all'argentino Alfredo Pi\u00e1n il quale, a causa di una macchia d'olio, va a sbattere contro la tribuna con la Maserati fratturandosi una caviglia, e non prender\u00e0 pi\u00f9 parte a una gara di Formula 1. La sessione del sabato viene sospesa definitivamente e le posizioni vengono stabilizzate ai cinque migliori tempi ottenuti nella prima sessione di prove: dalla sesta in avanti i tempi della seconda sessione. Questo sistema penalizzer\u00e0 soprattutto Luigi Villoresi che, pur avendo ottenuto il secondo tempo assoluto, partir\u00e0 dalla terza fila in sesta posizione.\nAl primo giro della gara si verifica un rovinoso incidente multiplo quando un'ondata improvvisa invade la curva del Tabaccaio. Fangio, gi\u00e0 in testa, riesce a evitarla e Nino Farina in quel momento in seconda posizione, si scontra con la Maserati di Gonz\u00e1lez che prende fuoco. L'argentino riesce in breve tempo a uscire dalla vettura con qualche ustione, e altri piloti, tentando di evitare le due vetture, effettuano collisioni tra loro. Luigi Fagioli, in quinta posizione, sterza bruscamente, andando in testacoda e viene urtato dal sopraggiungente Louis Rosier. Nella carambola si ritirano complessivamente dieci piloti (tra un parco partenti di 19). Soltanto Fangio riesce a evitarla restando in testa alla gara. Luigi Villoresi viene attardato in maniera irreparabile al secondo giro dalla pista ostruita dalle vetture incidentate. Escono subito di scena due grandi protagonisti del Gran Premio di Gran Bretagna, Farina e Fagioli, mentre Villoresi tenta una rimonta portandosi, al 55\u00ba giro, a 32 secondi da Fangio, prima di arrendersi al 63\u00ba giro per problemi alla trasmissione. Prima, al 36\u00ba giro, si era ritirato anche Philippe \u00c9tancelin per una perdita d'olio.\nAlla fine Juan Manuel Fangio, dopo avere doppiato tutti, e senza grandi problemi, riesce a conquistare la sua prima vittoria in Formula 1, raggiunge Farina in testa alla classifica con 9 punti e ottiene il primo \u201cGrand Chelem\u201d della storia: pole position, fastest lap, vittoria della gara condotta sempre in testa. Con la media oraria di 98.7\u00a0km/h, \u00e8 il Gran Premio pi\u00f9 lento di sempre. La Ferrari 125 non si \u00e8 dimostrata all'altezza delle Alfa Romeo, e gi\u00e0 Enzo Ferrari comincia a pensare ad una vettura tutta nuova, con motore aspirato.\nNote.\n\"Salvo indicazioni diverse le classifiche sono tratte da \""}
{"id": "782222", "revid": "1003787", "url": "https://it.wikipedia.org/wiki?curid=782222", "title": "Rafeiro do Alentejo", "text": "Il rafeiro do Alentejo (anche detto mastin do Alentejo) \u00e8 una razza di cane del Portogallo. Deve il proprio nome alla regione Alentejo, nella quale \u00e8 stato allevato.\nLa razza si \u00e8 adattata alle pesantissime escursioni termiche alla quale la regione \u00e8 esposta, tra il giorno e la notte, e l'estate e l'inverno. Essendo una razza autoctona la sua storia non ha molto da raccontare essendo nata ed evolutasi nella stessa zona.\nCarattere.\nEssendo un eccellente cane da guardia \u00e8 stato subito apprezzato per queste sue doti, utilizzandolo nelle fattorie e nelle abitazioni; riesce a sfruttare a pieno questa sua caratteristica grazie all'udito finissimo, come la vista e l'olfatto. Durante il giorno il cane \u00e8 tranquillo, sempre rimanendo minaccioso nei confronti degli sconosciuti. Con il suo padrone si rivela dolce, fedele e incredibilmente docile.\nQuesto cane ha fatto parte della lista delle razze canine pericolose, ormai non pi\u00f9 in vigore."}
{"id": "782227", "revid": "27723", "url": "https://it.wikipedia.org/wiki?curid=782227", "title": "Eurobilltracker", "text": ""}
{"id": "782228", "revid": "599013", "url": "https://it.wikipedia.org/wiki?curid=782228", "title": "Ebt", "text": ""}
{"id": "782229", "revid": "124814425", "url": "https://it.wikipedia.org/wiki?curid=782229", "title": "Fall Rot", "text": "La seconda fase dell'invasione tedesca della Francia inizi\u00f2 il 5 giugno 1940 e si concluse pochi giorni dopo (il 22 giugno) con la firma del secondo armistizio di Compi\u00e8gne. Il nome in codice che il Comando dell'Esercito tedesco (OKH) scelse per quest'operazione fu Fall Rot (italiano: \"Caso Rosso\"), in coerenza con il nome in codice attribuito alla prima fase della campagna: Fall Gelb (italiano: \"Caso Giallo\").\nPremessa.\nIl pieno successo tedesco nell'attuazione del loro piano per l'invasione della Francia mise la Wehrmacht nelle migliori condizioni possibili per la prosecuzione delle operazioni militari in territorio francese. Il \"colpo di falce\", infatti, aveva notevolmente indebolito le forze alleate nel numero e nel morale, mentre i comandi militari tedeschi acquisirono sempre pi\u00f9 sicurezza nelle proprie possibilit\u00e0 di successo.\nDopo la prima fase delle operazioni, la linea del fronte si era spostata per parecchi chilometri all'interno del territorio francese, seguendo (nel suo settore settentrionale) il corso dei fiumi Somme e Aisne. Le forze francesi, dunque, si trovarono adesso a combattere in una situazione estremamente critica: indebolite dalle numerose perdite subite a maggio, infatti, si trovarono a difendere un fronte pi\u00f9 esteso di quello di partenza, contro un avversario galvanizzato dai suoi successi iniziali.\nGi\u00e0 prima della fine di maggio le truppe tedesche avevano costituito ampie teste di ponte oltre la Somme e l'Aisne, dalle quali si stavano preparando a lanciare una nuova offensiva verso sud. I contrattacchi francesi non riuscirono a far indietreggiare i tedeschi dalle loro posizioni, lasciandoli sufficientemente tranquilli nella riorganizzazione delle loro unit\u00e0 dopo i combattimenti nelle Ardenne, in Belgio e nel Passo di Calais.\nLe forze in campo.\nFrancia.\nIl nuovo comandante in capo dell'Esercito francese, il Maresciallo Maxime Weygand, cerc\u00f2 di riorganizzare le unit\u00e0 sotto il suo comando lungo una nuova linea difensiva. Si studi\u00f2 la creazione della nuova \"linea Weygand\", un sistema di difesa che si estendeva dalle coste della Manica fino alla linea Maginot, passando per la Somme e Aisne. Essa era organizzata con una successione di \"istrici\" a scacchiera; tali \"istrici\", ossia dei capisaldi in boschi o villaggi, dovevano essere riempiti di truppe e di armi anticarro, in modo da poter resistere anche dopo essere stati raggiunti o superati dalle unit\u00e0 corazzate tedesche.\nTuttavia la situazione era veramente critica: le migliori e le pi\u00f9 moderne armate francesi erano state perse nell'accerchiamento del Passo di Calais; assieme ad esse i francesi avevano perso il meglio del loro armamento pesante e gran parte delle loro formazioni corazzate. \nNella prima parte della Campagna di Francia l'esercito francese aveva gi\u00e0 perso trenta delle sue divisioni; Weygand dispose ci\u00f2 che rimaneva delle unit\u00e0 sotto il suo comando a difesa della nuova linea difensiva: nel settore Somme-Aisne operavano adesso solo 49 divisioni, mentre altre 17 divisioni restavano a difesa della linea Maginot. Oltretutto le riserve a disposizione dell'Esercito francese, a differenza di quello tedesco, erano ormai scarsissime, impedendo cos\u00ec una sostituzione delle truppe impegnate in prima linea.\nWeygand si trov\u00f2 cos\u00ec a disporre di pochi uomini nel settore del fronte che si estendeva da Sedan alla Manica, dove presumibilmente i tedeschi avrebbero concentrato il loro attacco; lo stesso governo francese oltretutto iniziava ormai a perdere fiducia nelle possibilit\u00e0 di vittoria contro i tedeschi, specialmente dopo l'evacuazione del BEF da Dunkerque.\nIl 4 giugno 1940 le forze francesi operanti sul fronte contro i tedeschi erano organizzate in tre principali gruppi d'armate: il 2\u00ba operante sul fianco destro del fronte a difesa delle posizioni lungo la linea Maginot, il 3\u00ba operante sul fianco sinistro del fronte e il 4\u00ba che difendeva il settore centrale.\nQuesto era l'ordine di battaglia dell'Esercito francese durante l'operazione \"Fall Rot\":\nGran Bretagna.\nIl grosso del Corpo di Spedizione Britannico (BEF) fu circondato nel maggio del 1940 assieme alle truppe francesi nel Passo di Calais. L'evacuazione realizzata con l'Operazione Dinamo rappresent\u00f2 un successo per la marina britannica; tuttavia essa priv\u00f2 l'esercito francese sul continente del supporto di una gran quantit\u00e0 di uomini e mezzi in un momento assai critico.\nPer ovviare a questo problema, il governo britannico scelse di inviare rinforzi sul fronte francese, costituendo cos\u00ec il cosiddetto \"secondo BEF\", al comando del generale Alan Brooke. Furono inviate al fronte la 52\u00aa Divisione fanteria e la 1\u00aa Brigata di fanteria canadese. \nIl contributo maggiore richiesto e offerto dalla Gran Bretagna, per\u00f2, era quello rappresentato dal supporto aereo, per cercare di arginare la superiorit\u00e0 della Luftwaffe.\nGermania.\nLa vittoria nella realizzazione del \"colpo di falce\" aveva galvanizzato molto le truppe tedesche, adesso pronte a lanciarsi nella realizzazione della seconda fase dell'offensiva contro la Francia. Nel breve periodo di stasi delle operazioni militari, oltretutto, la Wehrmacht riusc\u00ec a rinforzare le sue divisioni in prima linea: le 10 divisioni corazzate ricevettero nuovi mezzi che rimpiazzarono quelli danneggiati in battaglia, mentre le 130 divisioni di fanteria erano ancora quasi intatte.\nDa un punto di vista strettamente operativo, la disposizione delle forze offensive tedesche rimaneva immutata. Sull'ala sinistra avrebbe operato il Gruppo d'armate B comandato dal generale Fedor von Bock, che si sarebbe mosso dalla Somme verso Parigi; al centro dello schieramento avrebbe operato il Gruppo d'armate A al comando del generale Gerd von Rundstedt, che dall'Aisne avrebbe sfondato verso sud alle spalle della linea Maginot; sull'ala destra infine rimaneva il Gruppo d'armate C al comando del generale von Leeb, che avrebbe dovuto sfondare frontalmente la linea Maginot.\nIl \"Panzergruppe von Kleist\", unit\u00e0 in cui era stato concentrato il grosso delle forze corazzate tedesche, venne assegnata al Gruppo d'armate B, cui spettava il difficile compito di marciare verso Parigi. Per non lasciare il Gruppo d'armate A a corto di mezzi corazzati, gi\u00e0 a fine maggio il XIX Corpo d'armata corazzato del generale Heinz Guderian fu rinforzato e reso autonomo dalla \"Panzergruppe von Kleist\", in cui prima era inquadrato, rimase assegnato al Gruppo d'armate A e infine venne costituito come gruppo corazzato autonomo con la denominazione di \"Panzergruppe Guderian\".\nQuesto era l'ordine di battaglia dell'Esercito tedesco durante l'operazione \"Fall Rot\":\nL'offensiva sulla Somme.\nL'offensiva della Wehrmacht sulla Somme inizi\u00f2 il 5 giugno 1940, a poco meno di un mese dall'avvio delle ostilit\u00e0 a occidente. Le deboli difese francesi opposero una resistenza accanita all'inizio degli scontri, ma gi\u00e0 il 7 giugno i primi reparti corazzati tedeschi sfondarono presso Rouen. Il fronte inizi\u00f2 cos\u00ec a crollare rapidamente sotto il peso dell'attacco tedesco: gi\u00e0 il 9 giugno gli attaccanti avevano attraversato la Senna ed entro il 12 giugno avevano costituito ampie teste di ponte oltre questo fiume e l'Oise, dalle quali minacciavano ormai Parigi da vicino.\nTravolti dall'attacco tedesco, alcuni elementi della X Armata francese e del Corpo di Spedizione Britannico (BEF) si rifugiarono a Saint-Valery-en-Caux per poter essere evacuati dalla marina britannica. La 7. Panzer-division, al comando del generale Erwin Rommel, prese per\u00f2 possesso delle alture attorno al porto per impedire tale evacuazione; alle forze alleate ormai sopraffatte e circondate non rimase che arrendersi il 12 giugno.\nMaggiore successo ebbe invece un secondo tentativo di evacuazione realizzato da truppe inglesi e francesi presso Le Havre. Il nome in codice di quest'operazione fu Operazione Cycle e fu realizzata il 10 giugno 1940: circa 11.000 soldati alleati riuscirono a essere evacuati dalla marina inglese, che li mise in salvo dall'accerchiamento tedesco.\nNel tentativo di risparmiare Parigi dalle distruzioni della guerra, il governo francese dichiar\u00f2 la capitale francese citt\u00e0 aperta il 10 giugno, trasferendosi a Bordeaux. Il 14 giugno truppe d'invasione tedesche marciarono su Parigi.\nL'Italia in guerra.\nA complicare ulteriormente la situazione per i francesi arriv\u00f2, il 10 giugno, la dichiarazione di guerra dell'Italia. Convinto infatti che la vittoria dei tedeschi sarebbe stata rapida, Benito Mussolini decise di superare la posizione italiana di \"non belligeranza\", schierandosi al fianco del Terzo Reich.\nNe segu\u00ec uno scontro sul confine italo-francese che non ebbe importanti ripercussioni militari sull'andamento di una campagna ormai segnata.\nL'aggiramento della linea Maginot.\nNonostante la situazione militare fosse disperata, l'esercito francese continu\u00f2 a battersi con valore. In particolare le divisioni poste a difesa della linea Maginot (forti di quasi 400.000 uomini) opposero una tenace resistenza agli attacchi tedeschi: soltanto una sezione di casematte fu conquistata dai tedeschi, ma per il resto la linea di difesa francese non venne sfondata, rifiutandosi di arrendersi ai tedeschi.\nPer costringere alla resa i reparti posti a difesa della linea Maginot, la Wehrmacht oper\u00f2 una manovra di aggiramento alle spalle, realizzata con l'utilizzo di reparti corazzati che sfondarono verso sud per poi convergere a est chiudendo le vie di fuga ai francesi. Un intero gruppo d'armate francese rimase quindi intrappolato in un'enorme sacca, dove venne costretto alla resa il 22 giugno.\nLa guerra dei cieli.\nAnche in questo caso, la supremazia aerea raggiunta dalla Luftwaffe fece la differenza per il successo delle operazioni di terra dei tedeschi. L'Arm\u00e9e de l'air e la Royal Air Force si impegnarono a fondo per contrastare gli attaccanti, effettuando numerose sortite contro le posizioni tedesche specialmente tra il 5 e il 9 giugno. Proprio il 9 giugno le residue forze dell'Arm\u00e9e de l'air cessarono virtualmente la loro resistenza, facendo ritirare alcuni aerei nel Nord Africa francese; la Luftwaffe ebbe cos\u00ec via libera per la prosecuzione della sua campagna di bombardamenti e di supporto alle unit\u00e0 terrestri.\nL'Arm\u00e9e de l'air e la Royal Air Force subirono perdite decisive in questa fase della campagna, che per poco non minacciarono le possibilit\u00e0 di difesa britanniche nella seguente Battaglia d'Inghilterra.\nEvacuazione del BEF.\nDopo la disfatta sulla Somme e la conquista di Parigi alle forze inglesi del \"secondo BEF\" non rimase altra scelta che ripiegare e prepararsi a una nuova evacuazione dal continente. Si diede pertanto avvio all'Operazione Ariel, che tra il 15 e il 25 giugno permise l'evacuazione di 200.000 uomini appartenenti all'esercito britannico e a quello francese.\nLa Luftwaffe si impegn\u00f2 a fondo per evitare una nuova evacuazione di massa dopo Dunkerque. Il I. Fliegerkorps bombard\u00f2 incessantemente i porti di Cherbourg e Le Havre, ma ci\u00f2 non imped\u00ec la buona riuscita dell'operazione.\nIl secondo armistizio di Compi\u00e8gne.\nGi\u00e0 prima dell'occupazione di Parigi numerosi esponenti degli ambienti politici e militari spinsero affinch\u00e9 il governo francese siglasse una pace separata con la Germania. Il 7 giugno Weygand consigli\u00f2 al governo francese di firmare al pi\u00f9 presto un armistizio, affermando che \u201c\"la battaglia della Somme \u00e8 perduta\"\u201d. Il primo ministro francese in carica, Paul Reynaud, era per\u00f2 contrario a qualsiasi resa, dichiarandosi invece disposto a combattere senza sosta fino alla sconfitta dei tedeschi. L'evoluzione della Campagna di Francia e le pressioni degli ambienti militari fecero per\u00f2 emergere nei gruppi dirigenti francesi una tendenza sempre pi\u00f9 favorevole a una resa.\nPer impedire tale resa, il primo ministro inglese Winston Churchill propose agli alleati la creazione di un'unione anglo-francese che avrebbe dovuto fronteggiare i tedeschi. Questa proposta irrit\u00f2 gli ambienti politici francesi, che sentivano il peso degli scontri sul loro territorio. Il gabinetto francese discusse l'idea di Churchill e la bocci\u00f2 a maggioranza. Dopo questa bocciatura, Paul Reynaud fu costretto alle dimissioni, mentre iniziava a maturare la decisione definitiva della resa. Al suo posto venne nominato l'anziano Maresciallo Philippe P\u00e9tain, assai pi\u00f9 incline a porre fine alla guerra.\nI negoziati per l'armistizio si svolsero a Compi\u00e8gne, nella stessa localit\u00e0 dove si erano svolti quelli che posero fine alla prima guerra mondiale. Il 22 giugno 1940 l'armistizio fu firmato dalle delegazioni francesi e tedesche. Nello stesso giorno le truppe del II Gruppo d'armate francese si arresero al nemico, mentre il cessate il fuoco entr\u00f2 ufficialmente in vigore il 25 giugno 1940.\nLa Francia fu divisa in due zone: quella nord-occidentale (comprendente Parigi) fu occupata direttamente dai tedeschi; quella meridionale rimase invece formalmente territorio francese indipendente e sovrano. In questa seconda zona nacque la Repubblica di Vichy, che ebbe a capo il Maresciallo P\u00e9tain.\nCharles de Gaulle (e con lui altri uomini politici e militari che si opponevano al nuovo regime) ripar\u00f2 a Londra, da dove pronunci\u00f2 il famoso appello del 18 giugno. Si rifiut\u00f2 di riconoscere la legittimit\u00e0 del nuovo governo di Vichy e l'armistizio con i tedeschi, organizzando le forze di combattimento della Francia libera al fianco dei britannici.\nL'affondamento della flotta francese.\nIl comandante in capo della flotta francese ammiraglio Fran\u00e7ois Darlan (nominato anche ministro della marina), aveva gi\u00e0 dal 20 giugno diramato istruzioni affinch\u00e9 per nessun motivo le navi francesi avrebbero dovuto essere consegnate al nemico: ci\u00f2 in ossequio a un impegno assunto dallo stesso Darlan con il premier britannico Winston Churchill.\nLa risoluzione del comandante francese era netta, ma niente avrebbe potuto distogliere il governo britannico dal convincimento che, nel caso i tedeschi avessero tentato con un colpo di mano di impadronirsi della flotta francese, avrebbero ottenuto delle navi con cui rendere insostenibile la situazione britannica nel Mediterraneo, e forse anche nell'Atlantico. Cos\u00ec la marina britannica ricevette l'ordine di affondare la flotta francese nei suoi porti europei e africani."}
{"id": "782230", "revid": "599013", "url": "https://it.wikipedia.org/wiki?curid=782230", "title": "Tmk", "text": ""}
{"id": "782231", "revid": "1318658", "url": "https://it.wikipedia.org/wiki?curid=782231", "title": "Sacro Monte di Arona", "text": "Il Sacro Monte di Arona, dedicato a San Carlo, deve considerarsi parte di quel sistema di Sacri Monti prealpini che caratterizz\u00f2, particolarmente nel XVI e XVII secolo, il grande afflato di religiosit\u00e0 popolare che si espresse tra Piemonte e Lombardia.\nLa storia e le connotazioni artistiche.\nL'iniziativa di costruire un Sacro Monte dedicato a San Carlo Borromeo su un'altura posta alle spalle della citt\u00e0 di Arona, ove il santo era nato nel 1538, fu promossa dal padre oblato Marco Aurelio Grattarola a ridosso della cerimonia di beatificazione del Santo (1610).\nL'ambiente naturale prescelto \u00e8 di rilevante interesse paesaggistico: bellissima \u00e8, da quell'altura, la vista sul Lago Maggiore.\nIl progetto concepito da padre Grattarola doveva celebrare - proprio nelle terre appartenenti alla famiglia dei Borromeo e nello scenario del Lago Maggiore - la figura dell'arcivescovo di Milano la cui ancor vivissima memoria rifulgeva \"grande nella carit\u00e0, grande nella dottrina, grande nell'apostolato, e grande soprattutto nella piet\u00e0 e nella devozione\".\nDall'esigenza di esprimere la grandezza del Santo deriv\u00f2 subito l'idea di ergere una statua colossale, da collocare in cima al monte, in modo che essa fosse visibile anche dall'altra sponda del lago.\nL'iniziativa ricevette immediatamente il plauso e l'appoggio di Federico Borromeo che nel frattempo era succeduto al Santo - di cui era cugino\u00a0\u2013 alla guida dell'arcidiocesi milanese.\nL'architetto Francesco Maria Ricchino (o Richini)\u2013 figura di grande spicco nel panorama del barocco lombardo\u00a0\u2013 fu incaricato del progetto. Egli propose una soluzione assai ambiziosa che\u00a0\u2013 come avvenne per la maggior parte dei Sacri Monti\u00a0\u2013 fu poi realizzata solo molto parzialmente.\nA partire da un arco di trionfo, posto ai piedi dell'altura come punto di ingresso del percorso devozionale, dovevano dipartirsi tre sentieri che si inerpicavano lungo le pendici del monte; su ognuno di essi cinque cappelle, con il loro corredo di statue e di pareti affrescate, avrebbero raccontato le azioni pi\u00f9 significative relative all'opera pastorale di San Carlo (la \"vita attiva\"); pi\u00f9 in alto, altre cappelle avrebbero dovuto illustrare gli esempi di spiritualit\u00e0 da lui offerti (la \"vita contemplativa\").\nNel luglio del 1614, alla presenza di una straripante moltitudine di fedeli, Federico Borromeo celebr\u00f2 l'inizio dei lavori di edificazione del Sacro Monte di Arona. Poco lontano, in quegli anni di straordinario fervore popolare, erano in costruzione quello di Orta e quello di Varese.\nTra gli impegni prioritari nell'esecuzione dei lavori vi fu quello della costruzione del santuario (o chiesa di San Carlo) posto sulla sommit\u00e0 del monte e progettato dal Ricchino come edificio a pianta centrale, ricco di reminiscenze classiche.\nSolo poche delle cappelle previste dal progetto del Ricchino furono edificate: oggi ne restano appena tre, eleganti nel loro stile classicheggiante, ma ormai prive dell'apparato decorativo di cui quasi nulla si conosce. Si sa comunque\u00a0\u2013 a conferma delle ambizioni del progetto iniziale - che per la realizzazione delle statue in terracotta fu interpellato Melchiorre d'Enrico, fratello e collaboratore di Giovanni d'Enrico, grande protagonista dei lavori al Sacro Monte di Varallo. In effetti, intervennero ben presto difficolt\u00e0 di attuazione del progetto dovute ad una molteplicit\u00e0 di fattori: la prematura scomparsa di Padre Grattarola (1615), poi le terribili difficolt\u00e0 sociali ed economiche portate dalla peste \"manzoniana\" del 1629-31, poi ancora la morte del cardinal Borromeo (1631). Il progetto del Sacro Monte\u00a0\u2013 la cui direzione era passata ai Conservatori della Biblioteca Ambrosiana \u2013 conobbe anni di difficolt\u00e0 e le cappelle gi\u00e0 realizzate incominciarono a decadere.\nUna ripresa pi\u00f9 convinta del programma attuativo intervenne solo a partire dal 1692, ancora per volere della famiglia Borromeo che coinvolse nei nuovi lavori l'architetto pontificio Carlo Fontana. Il nuovo programma costruttivo ridimensionava quello vagheggiato dal Grattarola e da Federico Borromeo: veniva, di fatto, abbandonata l'idea stessa del Sacro Monte, con una molteplicit\u00e0 di cappelle capaci di celebrare la vita del Santo.\nIl santuario trov\u00f2 completamento solo nel 1725 con la costruzione del tetto.\nDescrizione.\nOggi all'interno del santuario, sopra l'altare maggiore, troviamo una tela di Giulio Cesare Procaccini; dietro l'altare \u00e8 stata collocata la ricostruzione della originale camera di San Carlo, ottenuta radunando gli arredi che si erano salvati dalla distruzione napoleonica della vicina Rocca Borromea, e alcuni cimeli del Santo tra cui ad esempio la sua maschera funebre, la sua portantina.\nDi fronte alla chiesa, dall'altro lato del piazzale, \u00e8 posto il grande \"seminario di San Carlo\" che era gi\u00e0 ultimato nel 1640 (e che venne poi vistosamente ampliato all'inizio del XX secolo), oggi ospita un istituto scolastico.\nSempre dal piazzale si accede alla scalinata che porta all'alto basamento di granito su cui si erge la colossale statua di rame di San Carlo, concepita, fin dall'origine, come coronamento e come forte elemento di identit\u00e0 del Sacro Monte. Il disegno della statua \u00e8 opera di Giovanni Battista Crespi, detto il Cerano, artista particolarmente caro a Federico Borromeo, che per un certo tempo fu incaricato dei lavori.\nL'opera, di 28 metri di altezza (che la devozione popolare design\u00f2 presto con il nome di \"San Carlone\"), fu realizzata, non senza difficolt\u00e0 tecniche, dagli scultori Siro Zanella di Pavia e Bernardo Falconi di Lugano: la sua ultimazione \u00e8 del 1698. Si tratta di una statua cava formata da grandi lastre di rame battuto; \u00e8 possibile per il visitatore salire tramite una scala interna sino alla testa del colosso. Solo la statua della Libert\u00e0 a New York, tra le statue in metallo, la supera in altezza.\nIl colosso di San Carlo (che avrebbe dovuto collocarsi nella prospettiva delle ultime cappelle poste lungo il cammino del Sacro Monte, come suo coronamento) \u00e8 diventato oggi la quasi esclusiva attrattiva del sito."}
{"id": "782235", "revid": "892776", "url": "https://it.wikipedia.org/wiki?curid=782235", "title": "Moses und Aron", "text": "Moses und Aron (in italiano \"Mos\u00e8 e Aronne\") \u00e8 un'opera composta da Arnold Sch\u00f6nberg tra il 1930 ed il 1932. Lasciata incompiuta, fu rappresentata solo nel 1957 a Zurigo.\nGenesi.\nSch\u00f6nberg compose due atti e un intermezzo. Del III atto complet\u00f2 il testo letterario ma non lo music\u00f2.\nIl soggetto \u00e8 tratto dal II e IV libro della Bibbia tradizionalmente attribuiti a Mos\u00e8, ossia l'Esodo e i Numeri.\nSi presume che l'opera sia stata iniziata verso il 1926, con la stesura del testo, e musicata solo nel 1930. Sch\u00f6nberg vi lavor\u00f2 anche dopo il 1932, non riuscendo per\u00f2 a portarla a termine. Si sono avute nel corso degli anni modifiche e diverse riedizioni. Una prima rappresentazione della sola parte centrale dell'opera, la danza intorno al vitello d'oro, avvenne al teatro di Darmstadt il 29 giugno del 1951 ottenendo un successo non indifferente da parte della critica e del pubblico. In una forma concertistica furono poi trasmessi alla radio di Amburgo i due atti completi il 12 marzo del 1954.\nLa prima assoluta ebbe luogo solamente il 6 giugno del 1957 all'Opernhaus Z\u00fcrich diretta da Hans Rosbaud.\nTrama.\nAtto I.\nMos\u00e8 viene incaricato, sul Monte Sinai, di illuminare il popolo ebraico sull'esistenza di Dio, affrancarlo dalla schiavit\u00f9 del faraone d'Egitto e guidarli, una volta liberi, attraverso il deserto verso la terra promessa. Nel discorso che intrattiene con l'immagine del Roveto ardente, gli viene annunciato che incontrer\u00e0 suo fratello Aronne nel deserto e che sar\u00e0 la sua voce mentre egli sar\u00e0 la mente di Dio. Nell'immediato incontro Mos\u00e8 rivela ad Aronne la missione che Dio ha disposto e che deve essere portata a compimento. Dal loro primo incontro incominciano i contrasti sul credere ad un Dio che non si vede, sconosciuto che in questo modo non pu\u00f2 incutere timore sulla persona del Faraone e che non pu\u00f2 essere preso in considerazione da un popolo tenuto in schiavit\u00f9 da secoli. Per incitare il popolo a seguirli, Aronne prende la verga di Mos\u00e8 ed inizia a compiere i molteplici miracoli: fatta cadere a terra la verga si trasforma in un attimo in un serpente e alzatala ritorna allo stato di prima, successivamente la mano di Mos\u00e8 diventa lebbrosa per poi ritornare sana come prima. Il popolo si entusiasma davanti a questi prodigi ed \u00e8 ormai pronto per seguire Aronne e Mos\u00e8 ma un sacerdote interviene per fermarlo; allora Aronne compie il terzo miracolo, versando a terra da una brocca l'acqua del Nilo che al tocco diventa sangue.\nAtto II.\nIl popolo ebraico attende Mos\u00e8 che scende con le tavole della legge ai piedi del monte Sinai. Essendo stato senza una guida per quaranta giorni gli ebrei si danno alla follia, non vi sono n\u00e9 doveri, n\u00e9 diritti, vige solo l'anarchia. Ogni trib\u00f9 cerca di sopraffare l'altra usando ogni forma di violenza. Mentre gli anziani ed Aronne stanno discutendo su come tenere a bada il popolo, ecco che arriva una moltitudine di persone in uno stato eccitato e violento. Il Vitello d'oro \u00e8 stato fuso con l'oro raccolto e adesso viene adorato dalla folla che si \u00e8 data a festeggiare l'evento, ebbra di vino e di follia. Gli anziani hanno paura e chiedono aiuto ad Aronne affinch\u00e9 questi la renda calma e ragionevole. Il contrasto posto tra Mos\u00e8 ed Aronne da Sch\u00f6nberg inizia ad evidenziarsi. Sovrasta a questo punto la convinzione dell'uomo che crede a ci\u00f2 che vede, alle cose reali e cos\u00ec Aronne cerca di dare anche una spiegazione sulla scomparsa di Mos\u00e8: forse egli ha avuto qualche contrattempo, forse il Signore non ha gradito il suo comportamento, che \u00e8 stato abbandonato o addirittura folgorato da qualche fulmine sul monte. Il popolo inizia a portare i doni raccolti, il bestiame per la macellazione, le merci caricate sui carri e tutto quello che pu\u00f2 servire per iniziare la festa. Ammazzati gli animali ne vengono gettati i pezzi in pasto al popolo che li divora del tutto crudi. Si d\u00e0 inizio al sacrificio davanti al Vitello d'oro in un'atmosfera pregna di crudelt\u00e0 e di erotismo portati agli estremi, con folli danze cui seguono violenti tafferugli; il rito ben presto raggiunge l'apice e si riversa come un'onda sui presenti eccitandone gli animi facendo emergere i lati nascosti pi\u00f9 atroci: alcuni vecchi presi da una pazzia irrefrenabile si sacrificano uccidendosi per il Vitello d'oro e cos\u00ec vengono sacrificate le giovani vergini e il loro sangue, raccolto dalle altre fanciulle che partecipano alla festa, viene versato sull'altare sacrificale. \u00c8 tutto un isterismo collettivo, chi si oppone a questa frenetica adorazione viene a sua volta ucciso. Alla fine la gente, spossata, cade a terra inerme e si addormenta. Ma ecco che nella notte viene avvistato Mos\u00e8 che avanza con in braccio le Tavole della legge, adirato molto verso il suo popolo, fa sparire il Vitello d'oro. Ognuno svegliatosi dal sonno, al comparire di Mos\u00e8, mostra la propria paura. Accorre subito anche Aronne ma viene rimproverato fortemente da Mos\u00e8 per aver fatto compiere tali nefandezze e adorare una statua. Egli con calma si giustifica per quanto \u00e8 accaduto, per\u00f2 non riesce a convincere del tutto Mos\u00e8. Viene immediatamente incatenato dalla folla accorsa ed accusato di avere tradito Dio perci\u00f2 deve essere ucciso per la colpa commessa. Mos\u00e8 invece ordina che Aronne venga subito liberato e che continui a vivere. Il destino vuole che appena liberato cada fulminato al suolo.\nQui si conclude il lavoro di Sch\u00f6nberg e il suo dramma: un unico uomo che \u00e8 messo di fronte alla dicotomia tra il sovrumano, i valori eterni, l'ideologia da un lato, e le azioni umane, le scelte concrete dall'altro. Una divergenza tra due entit\u00e0 autonome, quella di Mos\u00e8 ed Aronne che contrastano nell'asserzione, quasi paradossale, del sovrumano che non riesce a trovare realizzazione. Anche il grande compositore, tra abbozzi, rifacimenti, revisioni e tormenti, non riusc\u00ec a completare il suo capolavoro."}
{"id": "782236", "revid": "339392", "url": "https://it.wikipedia.org/wiki?curid=782236", "title": "Banconota euro", "text": ""}
{"id": "782237", "revid": "339392", "url": "https://it.wikipedia.org/wiki?curid=782237", "title": "Eurobanconota", "text": ""}
{"id": "782239", "revid": "1573940", "url": "https://it.wikipedia.org/wiki?curid=782239", "title": "Potamidae", "text": "I Potamidi (Potamidae ) sono una famiglia di granchi di acqua dolce.\nDistribuzione.\nI Potamidi hanno un ampio bacino di distribuzione che comprende l'Africa nord-occidentale, l'Europa sud-orientale, il Medio Oriente, la regione Himalayana, l'Asia sud-orientale e la Cina.\nTassonomia.\nLa famiglia comprende i seguenti generi:"}
{"id": "782240", "revid": "599013", "url": "https://it.wikipedia.org/wiki?curid=782240", "title": "Tml", "text": ""}
{"id": "782242", "revid": "123615387", "url": "https://it.wikipedia.org/wiki?curid=782242", "title": "Rettori della Sapienza", "text": "Elenco dei \"Magnifici Rettori\" della Sapienza, Universit\u00e0 di Roma."}
{"id": "782245", "revid": "131358", "url": "https://it.wikipedia.org/wiki?curid=782245", "title": "1.FC Kaiserslautern", "text": ""}
{"id": "782246", "revid": "287204", "url": "https://it.wikipedia.org/wiki?curid=782246", "title": "Francisco Javier Err\u00e1zuriz Ossa", "text": "Biografia.\nMinistero sacerdotale.\n\u00c8 ordinato sacerdote il 16 luglio 1961. Entra nell'Istituto dei padri di Sch\u00f6nstatt e nel 1974 \u00e8 eletto superiore generale della congregazione.\nMinistero episcopale e cardinalato.\nIl 22 dicembre 1990 \u00e8 eletto arcivescovo titolare di H\u00f3lar e nominato segretario della Congregazione per gli Istituti di Vita Consacrata e le Societ\u00e0 di Vita Apostolica. Riceve la consacrazione episcopale il 6 gennaio dell'anno successivo da papa Giovanni Paolo II.\nIl 24 settembre 1996 viene nominato arcivescovo, titolo personale, di Valpara\u00edso.\nIl 24 aprile 1998 \u00e8 promosso arcivescovo di Santiago del Cile, ufficio che ricopre fino al 15 dicembre 2010, quando papa Benedetto XVI accetta la sua rinuncia al governo pastorale dell'arcidiocesi per raggiunti limiti d'et\u00e0. Gli succede l'arcivescovo Ricardo Ezzati Andrello.\nDal 1998 al 2004 \u00e8 presidente della Conferenza Episcopale Cilena e, dal 1999 al 2003, vice presidente del Consiglio Episcopale Latino Americano.\nViene creato cardinale da Giovanni Paolo II nel concistoro del 21 febbraio 2001, con il titolo di cardinale presbitero di Santa Maria della Pace.\nDal 2003 al 2007 \u00e8 presidente del Consiglio Episcopale Latino Americano.\nIl 13 aprile 2013 papa Francesco lo nomina membro del Consiglio dei cardinali, chiamati a consigliarlo nel governo della Chiesa universale e a studiare un progetto di revisione della Curia romana; mantiene l'incarico fino al 14 novembre 2018.\nIl 5 settembre 2013, al compimento dell'80\u00ba genetliaco, esce dal novero dei cardinali elettori.\nL'11 luglio 2015 papa Francesco lo nomina suo inviato speciale al VI Congresso Eucaristico Nazionale del Messico, in programma a Monterrey dal 9 al 13 settembre successivi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "782247", "revid": "121049778", "url": "https://it.wikipedia.org/wiki?curid=782247", "title": "Luisa Miller", "text": "Luisa Miller \u00e8 un'opera lirica di Giuseppe Verdi.\nIl libretto, denominato \"melodramma tragico in tre atti\" \u00e8 di Salvadore Cammarano, ed \u00e8 tratto dalla tragedia \"Kabale und Liebe (Intrigo e amore)\" di Schiller. L'opera fu rappresentata la prima volta al Teatro San Carlo di Napoli l'8 dicembre 1849.\nInterpreti della prima rappresentazione.\nGli interpreti e gli artisti coinvolti furono i seguenti:\nGenesi.\nIl rapporto tra Verdi e il massimo teatro napoletano aveva subito un duro colpo a causa della decisione dello stesso Verdi di far debuttare \"La battaglia di Legnano\" al Teatro Argentina di Roma.\nPer sostituire quest'opera, Verdi e Cammarano scelsero inizialmente un'opera patriottica, \"L'Assedio di Firenze\", ma abbandonarono il progetto a causa dell'opposizione della censura. La scelta cadde a questo punto sul dramma \"Kabale und Liebe\" di Friedrich Schiller. Verdi scrisse la musica tra Napoli e Parigi.\nCaratteri generali.\nL'opera \u00e8 generalmente considerata un anello di congiunzione fra le opere giovanili del compositore e quelle appartenenti alla cosiddetta \"trilogia popolare\" (\"Rigoletto\", \"Il trovatore\" e \"La traviata\"), con la quale il genio verdiano entra nella sua piena maturit\u00e0 espressiva. Pur non possedendo l'invenzione e soprattutto l'omogeneit\u00e0 di altri lavori verdiani, \"Luisa Miller\" \u00e8 una tappa fondamentale nello sviluppo della drammaturgia del compositore che, abbandonati i drammi corali e i personaggi monumentali, si cimenta con un dramma della borghesia, scavando nella psicologia e nelle emozioni di Luisa, l'eroina della vicenda, come mai aveva fatto in passato. Tale approfondimento \u00e8 reso possibile dalla presenza, nel dramma, di pochi personaggi principali e di una sola protagonista, su cui l'autore pu\u00f2 concentrare la propria attenzione, portando a compimento quel processo di semplificazione scenica iniziato con \"Ernani\".\nSotto il profilo pi\u00f9 propriamente musicale, l'orchestrazione si fa pi\u00f9 raffinata che in passato, il recitativo pi\u00f9 incisivo e \u00abva maturandosi l'equilibrio esatto fra musica e azione che non tarder\u00e0 a mostrarsi nella prima opera cui Verdi si appassioni profondamente\u00bb.\nTrama.\nL'avvenimento ha luogo in Austria, in Tirolo, nel XVII secolo.\nOrganico orchestrale.\nLa partitura di Verdi prevede l'utilizzo di:\nDa suonare internamente:\nLa durata dell'opera \u00e8 di circa 2 ore e 30 minuti"}
{"id": "782248", "revid": "24823", "url": "https://it.wikipedia.org/wiki?curid=782248", "title": "FC Middlesbrough", "text": ""}
{"id": "782250", "revid": "110157", "url": "https://it.wikipedia.org/wiki?curid=782250", "title": "Capinzal", "text": "Capinzal \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba.\nL'agricoltura e l'allevamento hanno progressivamente lasciato spazio alle industrie \nmeccanico/metallurgiche, in grande crescita. \nL'economia della cittadina pu\u00f2 contare anche sui commerci e sul turismo ed avere quindi un saldo positivo che trova riscontro nei buoni servizi pubblici, sia nel campo dei trasporti che dell'educazione, con scuole che vanno dalla materna all'universit\u00e0."}
{"id": "782252", "revid": "767487", "url": "https://it.wikipedia.org/wiki?curid=782252", "title": "Cecina (fiume)", "text": "Il fiume C\u00e8cina \u00e8 un corso d'acqua della Toscana centro-meridionale che attraversa l'omonima valle nelle province di Grosseto, Siena, Pisa e termina il suo corso in provincia di Livorno nei pressi dell'omonima cittadina di Cecina.\nL'origine del nome.\nL'idronimo e toponimo Cecina \u00e8 di origine etrusca ed \u00e8 connesso al cognome di una potente gens etrusca originaria di Volterra, i \"Kaikna\" (o \"Ceicna\"), conosciuti in epoca romana come Caecina e variamente attestati in tutta la Val di Cecina. La terminazione in \"-na\" del toponimo e idronimo Cecina dimostrerebbe la derivazione dal nome della gens omonima, e non viceversa, in quanto \"-na\" \u00abesprimerebbe la dipendenza e subordinazione del luogo alla gens che vi avrebbe esercitato il suo potere\u00bb.\nPercorso.\nIl fiume si forma dall'unione di due corsi d'acqua che hanno origine dalle Colline Metallifere, un ramo secondario che sorge all'estremit\u00e0 sud-orientale della provincia di Pisa poco a monte di Castelnuovo di Val di Cecina ed un ramo principale che nasce in provincia di Grosseto dalla sponda orientale del Poggio di Montieri. Quest'ultimo, scorrendo verso nord, entra in provincia di Siena dove separa i territori comunali di Chiusdino e di Radicondoli, poi curva verso sinistra in direzione nord-ovest, entra in provincia di Pisa e si unisce al ramo secondario.\nUna volta che si sono uniti i due rami di origine, il fiume Cecina inizia a scorrere verso ovest interessando i territori comunali di Pomarance, Volterra, Montecatini Val di Cecina, Guardistallo, Montescudaio e Riparbella, attraversando nel tratto pianeggiante di questi ultimi due comuni la Maremma pisana.\nNel tratto terminale, il corso d'acqua entra nella Maremma livornese attraversando interamente da nord-est a sud-ovest il territorio comunale di Cecina; sfocia ad estuario nel Mar Tirreno presso Marina di Cecina, in localit\u00e0 Bocca di Cecina, sito attualmente utilizzato come porto canale per imbarcazioni turistiche e da diporto.\nSito di interesse comunitario.\nIl tratto del corso del fiume che attraversa la provincia di Pisa tra le localit\u00e0 di Berignone e Ponteginori \u00e8 stato classificato come sito di interesse comunitario dal Ministero dell'Ambiente."}
{"id": "782254", "revid": "6477141", "url": "https://it.wikipedia.org/wiki?curid=782254", "title": "Forte di Campo Luserna", "text": ""}
{"id": "782255", "revid": "6477146", "url": "https://it.wikipedia.org/wiki?curid=782255", "title": "Forte Campo di Luserna", "text": ""}
{"id": "782256", "revid": "1687431", "url": "https://it.wikipedia.org/wiki?curid=782256", "title": "Innatismo", "text": "Con il termine innatismo, in filosofia, ci si riferisce a qualsiasi teoria gnoseologica che sostenga che una persona abbia delle conoscenze gi\u00e0 al momento della nascita, ovvero che vi siano nozioni e concetti che non vengono appresi tramite l'esperienza. Per innatismo s'intende anche l'esistenza nella mente di un metodo con regole di conoscenza preesistenti ogni esperienza (ad esempio: innatismo cartesiano) . La psicologia teorizza infatti che la mente possieda per ereditariet\u00e0 o per evoluzione istinti e funzioni che precedono l'esperienza.\nStoria dell'innatismo.\nLa teoria dell'anamnesi (o \"reminiscenza\") di Platone pu\u00f2 essere considerata tra i primi e pi\u00f9 noti esempi di innatismo della filosofia occidentale. Riappropriandosi della tradizione orfica e pitagorica, Platone ne fece il perno della sua dottrina della conoscenza. L'esistenza dell'innatismo, secondo Platone, era testimoniata dal fatto che le nostre conoscenze del mondo sensibile si basano su forme e modelli matematici che non trovano riscontro in esso, ma sembrano provenire da un luogo iperuranio dove il nostro intelletto doveva averli contemplati prima di nascere.\nNel \"mito del carro e dell'auriga\", da lui esposto nel \"Fedro\", egli immagina che l'anima, in seguito alla morte, sia simile a una biga che cerca il pi\u00f9 possibile di risalire al cielo iperuranio, dimora delle Idee, per assorbirne la sapienza. A causa della propria concupiscenza per\u00f2, simboleggiata da un cavallo nero, l'anima \u00e8 facilmente soggetta a precipitare nuovamente verso il basso, cio\u00e8 a reincarnarsi. Chi \u00e8 precipitato subito rinascer\u00e0 come una persona ignorante o comunque lontana dalla saggezza filosofica, mentre coloro che sono riusciti a contemplare l'Iperuranio per un tempo pi\u00f9 lungo conserveranno pi\u00f9 facilmente il ricordo delle idee. La conoscenza dunque consiste propriamente nel ridestarsi di un sapere gi\u00e0 presente in forma latente nella nostra anima, ma che era stato dimenticato al momento della nascita ed era perci\u00f2 inconscio: conoscere significa pertanto \"ricordare\".\nSecondo Platone, il ricordo avviene in forma immediata e intuitiva, per lampi improvvisi, ma deve essere stimolato dalla percezione sensibile, la quale dunque svolge un ruolo importante, poich\u00e9 offre all'intelletto lo \"spunto\" per avviare la reminiscenza. Egli descrive il concetto di innatismo soprattutto nel \"Menone\", dove riferisce come Socrate riesca ad aiutare uno schiavo privo di cultura a comprendere il teorema di Pitagora. Platone vede in questo episodio la conferma della teoria dell'innatismo: nonostante l'ignoranza in cui si trovava, lo schiavo pu\u00f2 ritrovare da s\u00e9 i passaggi logici di quel teorema perch\u00e9 evidentemente erano gi\u00e0 presenti in forma latente nella sua mente, avendoli \"visti\" nel mondo Iperuranio delle idee prima di incarnarsi. \u00c8 stato sufficiente quindi attivare il processo del ricordo tramite la maieutica socratica.\nAristotele si opporr\u00e0 all'innatismo platonico criticando la dottrina delle idee in favore di una rivalutazione dell'esperienza sensibile, ma nello stesso tempo egli sar\u00e0 all'origine di una diversa forma d'innatismo, che consiste in capacit\u00e0 e attitudini umane di organizzare le conoscenze, che sar\u00e0 ripresa dallo stoicismo con la teoria delle \"communes notiones\" e del \"consensus gentium\". Su di essa Cicerone fonder\u00e0 la concezione etica cosmopolitica dell'origine delle leggi.\nDopo Platone la teoria dell'innatismo sar\u00e0 fatta propria sia da filosofi pagani (Plotino e i filosofi neoplatonici come Giamblico, Proclo, Damascio), che cristiani (sant'Agostino, Giovanni Scoto Eriugena, san Bonaventura, Niccol\u00f2 Cusano), i quali per\u00f2 per giustificare la presenza nell'uomo di idee innate sostituirono alla teoria della reminiscenza quella dell'illuminazione divina.\nA favore di un certo tipo pi\u00f9 raffinato d'innatismo si schier\u00f2 anche Gottfried Wilhelm von Leibniz (1646-1716), che, nei \"Nouveaux Essais sur l'Entendement humain\", diretti contro Locke, correggeva l'adagio empirista \u00ab\"nihil est in intellectu quod prius non fuerit in sensu\"\u00bb (\u00abNulla \u00e8 nell'intelletto che non fu gi\u00e0 nei sensi\u00bb) aggiungendo \u00ab\"excipe: nisi intellectus ipse\"\u00bb (\u00abfatta eccezione per l'intelletto stesso\u00bb) Questo per significare che non vi \u00e8 nulla nella mente prima della nascita, e quindi dell'esperienza sensibile, se non la mente stessa, con le sue strutture e categorie, che includono vari concetti molto generali, formali, quali spazio, tempo, oggetto, ecc. Leibniz afferm\u00f2 che nella mente sono presenti tutte le idee, sia intelligibili che sensibili (\"innatismo totale\"), ma non tutte in modo cosciente, chiaro e distinto (\"innatismo virtuale\"). Come in un blocco di marmo, nel quale delle venature gi\u00e0 predispongono il disegno della futura statua che sar\u00e0 scolpita, cos\u00ec le idee presenti nella mente fin dalla nascita, a contatto con il mondo esterno vengono portate alla coscienza del soggetto (monade dominante e autocosciente).\nPossono essere inclusi nell'innatismo, nello stesso senso della concezione di Leibniz, anche gli \"a priori\" di spazio e tempo e le categorie di Kant, sebbene questi fossero per lui solo dei modi di funzionamento della nostra mente, funzioni trascendentali prive di contenuto: in tal caso, come per Aristotele, si parla pi\u00f9 propriamente di innatismo formale nel senso che la nostra ragione possiede da sempre forme astratte di conoscenza nelle quali inserisce contenuti empirici adeguati.\nAnche nell'ambito della teologia cattolica e della casistica gesuitica si \u00e8 ricorso all'argomentazione del consenso universale al fine di risolvere gli eventuali conflitti fra la libert\u00e0 di coscienza e la legge ricorrendo a quei principi morali sui quali vi sia stato un accordo di tutti.\nUna difesa dell'innatismo la si ritrova nell'opera di Antonio Rosmini a proposito dell'Essere la cui idea sarebbe presente nella mente degli uomini fin dalla nascita.\nPer Herbert Spencer (1820\u20131903) la teoria dell'innatismo pu\u00f2 essere accettata se la si considera come il risultato dell'opera dell'evoluzione che renderebbe innati quei caratteri inizialmente effetto delle singole esperienze tramandate geneticamente e successivamente divenuti cos\u00ec patrimonio della specie.\nAvversari dell'innatismo.\nTra i filosofi che si sono schierati contro forme di innatismo si conta John Locke, che anticipando uno dei temi fondamentali dell'Illuminismo sosteneva che la mente umana alla nascita fosse una tabula rasa su cui solo l'esperienza scriverebbe le varie conoscenze e nozioni.\nLocke si domandava come mai ai suoi tempi questa concezione dell'innatismo fosse ancora cos\u00ec diffusa e rispondeva affermando che il fine degli innatisti sarebbe stato quello di sottrarre alcuni principi alla verifica continua dell'esperienza al fine di presentarsi come tutori interessati di verit\u00e0 assolute:\nRadicalizzando la posizione di Locke, David Hume incitava a \u00abbuttare nel fuoco\u00bb qualunque scritto filosofico che presumesse di basarsi su un sapere innato; e riconoscendo come valido soltanto ci\u00f2 che venga appreso dall'esperienza, fin\u00ec per distruggere quei concetti da lui ritenuti arbitrari di causalit\u00e0, oggettivit\u00e0, universalit\u00e0, sostanza. Kant, pur riconoscendosi debitore nei suoi confronti per averlo svegliato dal \u00absonno dogmatico\u00bb della metafisica, vide in tal modo messi in pericolo i fondamenti stessi della scienza, e pertanto ripristin\u00f2, tramite la sua \"rivoluzione copernicana\", il principio dell'oggettivit\u00e0 dentro quello della soggettivit\u00e0, seppure su un piano formale che per\u00f2 di l\u00ec a poco, con l'idealismo, sarebbe divenuto anche sostanziale.\nL'innatismo oggi.\nRecentemente le analisi linguistiche della scuola di Noam Chomsky hanno teorizzato l'esistenza di strutture grammaticali innate, cio\u00e8 presenti nel cervello gi\u00e0 alla nascita (e.g. nell'area di Broca), senza le quali i bambini non potrebbero sviluppare una competenza linguistica. Secondo Chomsky gli stimoli presenti nell'ambiente non sarebbero sufficienti affinch\u00e9 il bambino sia in grado - in assenza peraltro di un addestramento diretto - di dedurre la complessa organizzazione di una lingua, dato che essa non \u00e8 manifesta nelle strutture superficiali di un enunciato. Di conseguenza deve esistere un dispositivo mentale astratto in grado di guidarne l'apprendimento (teoria della grammatica universale).\nL'innatismo continua ad essere riproposto oggi nell'ambito dell'antropologia a proposito dello studio di Claude L\u00e9vi-Strauss delle strutture dei tab\u00f9 e dei miti.\nConcezioni psicologiche innatiste che giudicano di primaria importanza gli elementi ereditari nella comprensione dell'origine e della struttura dei comportamenti umani, sono presenti nella teoria degli istinti specifici di William McDougall, nella tipologia di William Herbert Sheldon e nell'etologia di Konrad Lorenz.\nPi\u00f9 recentemente, in psicologia dello sviluppo, si parla di innatismo modulare, assumendo l'idea di base che la mente sia costituita da insiemi pi\u00f9 o meno connessi di strutture o moduli innati, incapsulati, specializzati e selezionati dall'evoluzione per eseguire funzioni particolari."}
{"id": "782260", "revid": "71814", "url": "https://it.wikipedia.org/wiki?curid=782260", "title": "Corte d'Assise", "text": ""}
{"id": "782264", "revid": "599013", "url": "https://it.wikipedia.org/wiki?curid=782264", "title": "Tmm", "text": ""}
{"id": "782268", "revid": "599013", "url": "https://it.wikipedia.org/wiki?curid=782268", "title": "Tmn", "text": ""}
{"id": "782272", "revid": "124448820", "url": "https://it.wikipedia.org/wiki?curid=782272", "title": "Scott Weinrich", "text": "Biografia.\nHa avuto numerose collaborazioni con altri artisti e gruppi, quali Saint Vitus, Spirit Caravan, The Hidden Hand e Place of Skulls.\nNel 1976 forma i The Obsessed un gruppo doom metal/stoner metal statunitense con il quale pubblicher\u00e0 5 album in studio, un EP, due live album e due raccolte.\nCon i Saint Vitus pubblica 4 album, Born Too Late (1986), Mournful Cries (1988) e V (1990), un album live Live (1990), (2012) e un EP Thirsty and Miserable (1987).\nNel 2004 ha partecipato al progetto musicale Probot, diretto da Dave Grohl, nel brano \"Emerald Law\" (voce) e nel video relativo ad un'altra canzone tratta dall'album omonimo, ovvero \"Shake Your Blood\", filmato che registra la presenza del leader dei Mot\u00f6rhead Lemmy Kilmister e dell'ex batterista dei Nirvana e fondatore dei Foo Fighters, il gi\u00e0 citato Dave Grohl.\nGruppi.\nDi seguito sono riportati i gruppi musicali nei quali Weinrich ha militato, in qualit\u00e0 di cantante e chitarrista."}
{"id": "782273", "revid": "765341", "url": "https://it.wikipedia.org/wiki?curid=782273", "title": "Enrico Musso", "text": "Professore ordinario di Economia applicata presso l'Universit\u00e0 degli Studi di Genova, \u00e8 stato senatore della Repubblica Italiana nella XVI legislatura.\nBiografia.\nCarriera accademica.\nLaureato in Economia e commercio nel 1984 presso l'Universit\u00e0 di Genova, nel 1992 \u00e8 professore associato in politica economica presso l'Universit\u00e0 di Genova. Dal 2000 \u00e8 professore ordinario di economia dei trasporti presso la medesima universit\u00e0, dove \u00e8 titolare degli insegnamenti di \"Economia dei trasporti\", \"Economia del territorio\", \"Economics of cruise, ferry and yachting industries\", \"Economia dell'industria culturale\". Sempre presso l'ateneo genovese dirige il Centro italiano di eccellenza sulla logistica, i trasporti e le infrastrutture - CIELI\".\" Ha scritto volumi quali \"Economia della mobilit\u00e0 urbana\" (UTET, 1999), \"La citt\u00e0 logistica\" (Il Mulino, 2007) e \"Ports and regional economies\" (McGraw &amp; Hill, 2008).\nCarriera politica.\nDal 1990 al 1993 \u00e8 stato consigliere comunale di Genova con il Partito Liberale Italiano. Nel 2007 \u00e8 candidato per una coalizione di centro-destra alla carica di sindaco di Genova e viene sconfitto al primo turno col 46% dei voti da Marta Vincenzi. Nel 2012 si \u00e8 ricandidato sostenuto dalla lista civica \u201cEnrico Musso Sindaco\u201d, arrivando al turno di ballottaggio contro il candidato di centro-sinistra Marco Doria, poi eletto sindaco.\nNel 2008 \u00e8 eletto come capolista nella circoscrizione Liguria al Senato come indipendente nella lista del Popolo della Libert\u00e0.\nSenatore dal 2008 al 2013 fa parte delle commissioni lavori pubblici e comunicazioni; industria, commercio, turismo; politiche dell\u2019Unione Europea, ed \u00e8 membro della commissione parlamentare antimafia. Dimessosi dal Popolo della Libert\u00e0, \u00e8 stato l'unico senatore iscritto al Partito Liberale Italiano nel corso della XVI legislatura.\nNel 2014 \u00e8 candidato alle elezioni europee, senza successo, per Scelta Europea e nel 2015 si candida alla presidenza della Regione Liguria sostenuto da \"Liguria Libera\", non essendo eletto. Nel 2015, insieme all'ex presidente del Senato Carlo Scognamiglio pubblica il volume \"La rivoluzione liberale\" (De Ferrari), con scritti, fra gli altri, di Renato Altissimo, Andrea Ichino, Alberto Mingardi, Guido Tabellini, Giuliano Urbani, oltre che dei due curatori. Nel 2017 alle elezioni comunali di Genova d\u00e0 vita insieme al movimento Direzione Italia alla \"Lista Enrico Musso \u2013 Direzione Italia\", che sostiene il candidato sindaco Marco Bucci. A settembre dello stesso anno viene incaricato dal sindaco di redigere il nuovo piano di mobilit\u00e0 sostenibile di Genova (PUMS). Nell'ottobre 2019 viene nominato da Bucci coordinatore della mobilit\u00e0 urbana sostenibile."}
{"id": "782275", "revid": "785616", "url": "https://it.wikipedia.org/wiki?curid=782275", "title": "Wino", "text": ""}
{"id": "782276", "revid": "17351", "url": "https://it.wikipedia.org/wiki?curid=782276", "title": "Fusoliera larga", "text": ""}
{"id": "782278", "revid": "73997", "url": "https://it.wikipedia.org/wiki?curid=782278", "title": "Scott &quot;Wino&quot; Weinrich", "text": ""}
{"id": "782279", "revid": "244253", "url": "https://it.wikipedia.org/wiki?curid=782279", "title": "Quando men vo", "text": "Quando men vo \u00e8 una romanza in tempo di valzer lento della \"Boh\u00e8me\" di Giacomo Puccini, cantata nel secondo quadro da Musetta (soprano).\nMusetta la canta con civetteria, seduta ad uno dei tavoli del Caff\u00e8 Momus, rivolgendosi intenzionalmente al pittore Marcello, allo scopo di riconquistarlo. Nella parte iniziale la ragazza descrive l'effetto del proprio fascino sugli uomini e negli ultimi versi parla direttamente all'ex fidanzato.\nGenesi e caratteristiche musicali.\nIl brano nacque come \"Piccolo Valzer\" per pianoforte in Mi maggiore, composto all'inizio di settembre del 1894 e destinato alla cerimonia di consegna della bandiera di combattimento per la nave da guerra \"Re Umberto\", che ebbe luogo a Sestri Ponente quello stesso mese.\nSecondo Mosco Carner, \u00abPuccini ne ebbe l'idea un giorno ch'era a caccia sul suo amato Lago di Massaciuccoli, nella barca dolcemente cullata dalle onde.\u00bb\nNel frattempo egli stava lavorando alla \"Boh\u00e8me\" e, intenzionato ad adattare il motivo al valzer di Musetta, invi\u00f2 come traccia al librettista Giuseppe Giacosa il verso \"Coccoric\u00f2, coccoric\u00f2 bistecca\", dal cui ritmo nacque l'incipit \"Quando men vo, quando men vo soletta\".\nSe il metodo di inviare versi maccheronici ai librettisti come traccia metrica rientra nelle consuetudini pucciniane, pu\u00f2 sorprendere l'abbinamento tra la musica, languida e seducente, e la cerimonia militare alla quale fu destinata la sua versione pianistica; a meno di non leggere la scelta del compositore come una presa di distanza, garbatamente ironica, rispetto ad una dimensione culturale che non gli apparteneva.\nNell'opera il brano conserv\u00f2 la tonalit\u00e0 di Mi maggiore e si arricch\u00ec di nuove sfumature agogiche, con ben 25 variazioni di movimento in 47 battute. Tale duttilit\u00e0 accresce il tono sensuale di una melodia il cui incipit \u00e8 gi\u00e0 caratterizzato in questa direzione dal movimento cromatico discendente e dall'insolito abbinamento tra una prima semifrase (\u00abquando men vo\u00bb) a valori lunghissimi e una seconda a valori brevi (\u00abquando men vo soletta per la via\u00bb).\nLa struttura \u00e8 quella ternaria A-B-A' tipica del valzer, con la sezione centrale (\u00abCos\u00ec l'effluvio del desio\u00bb) nella regione della sottodominante La maggiore. La ripresa (\u00abE tu che sai\u00bb) differisce nelle battute finali, che Puccini modific\u00f2 nel corso delle revisioni dell'opera e che portano la voce del soprano fino al Si acuto.\nL'orchestrazione cameristica prevede nella sezione A (inclusa la ripresa) l'uso della sordina agli archi e, solo nelle battute iniziali, dei suoni armonici dell'arpa, gi\u00e0 impiegati come introduzione della romanza. Il caratteristico controcanto di semicrome, che si affaccia anche nella sezione centrale, \u00e8 affidato ai legni.\nIl primo soprano a cantarla \u00e8 stata Camilla Pasini nel 1896.\nAltri grandi soprani a cantarla sono stati Elisabeth Schumann, Elisabeth S\u00f6derstr\u00f6m, Renata Scotto, Ainhoa Arteta ed Irina Lungu.\nAspetti drammaturgici.\nLa presenza dei pertichini di Marcello, Alcindoro e Mim\u00ec, a partire dalla sezione centrale, svolge la funzione essenziale di creare un collegamento tra la dimensione lirica del brano e il realismo dell'azione. La situazione si muove per il resto sul filo dell'ambiguit\u00e0 drammaturgica, in quanto il carattere del brano - a partire dal tempo di valzer - sembrerebbe suggerire che si tratti di musica di scena, ossia che Musetta si stia esibendo in pubblico come cantante, ci\u00f2 che risulterebbe per altro poco verosimile nel contesto dell'azione.\nLa seduzione di Musetta ha successo, anche se non immediatamente. A vincere le ultime resistenze di Marcello \u00e8, di l\u00ec a poco, il suo gesto di scoprire la caviglia con un pretesto e il ricongiungimento degli amanti avviene al termine della vigorosa ripresa orchestrale della sezione A del valzer, dalle parole di Marcello \u00abGiovent\u00f9 mia\u00bb, coronata da un abbraccio sull'ultima esposizione del tema affidato a trombe e tromboni a tutta forza.\nPuccini riprende un'ultima volta l'incipit della romanza poco dopo l'inizio del quadro III, allorch\u00e9 Musetta, da dietro la scena, intrattiene gli avventori della taverna, prima come semplice vocalizzo, poi alle parole \u00abSe nel bicchiere sta il piacer, in giovin bocca sta l'amor!\u00bb\nI versi.\nI versi del libretto di Giuseppe Giacosa e Luigi Illica, basati su una libera successione di endecasillabi e settenari, presentano alcune differenze rispetto a quelli dello spartito di Puccini:\nSi noti in particolare come il compositore sfrond\u00f2 il testo da passaggi enfatici (\u00abvogliosi\u00bb) o ridondanti (\u00abcom'io d'amor\u00bb) e soprattutto convert\u00ec il verso \u00abe delirar mi fa\u00bb nel pi\u00f9 semplice e sincero \u00abfelice mi fa\u00bb."}
{"id": "782284", "revid": "287204", "url": "https://it.wikipedia.org/wiki?curid=782284", "title": "TM1", "text": ""}
{"id": "782285", "revid": "34119", "url": "https://it.wikipedia.org/wiki?curid=782285", "title": "Tm1", "text": ""}
{"id": "782286", "revid": "287204", "url": "https://it.wikipedia.org/wiki?curid=782286", "title": "TM2", "text": ""}
{"id": "782287", "revid": "34119", "url": "https://it.wikipedia.org/wiki?curid=782287", "title": "Tm2", "text": ""}
{"id": "782288", "revid": "1776051", "url": "https://it.wikipedia.org/wiki?curid=782288", "title": "Elementree Records", "text": "La Elementree Records \u00e8 un'etichetta discografica fondata nel 1997 dai Korn.\nStoria della Elementree Records.\nAlla fine del 1997 i Korn fondarono la Elementree Records, una casa discografica personale, che abbandonarono nel 2006 con la firma per la Epic Records, prima dell'uscita dell'album See You on the Other Side.\nPrima della chiusura per\u00f2 avevano firmato un contratto con la casa discografica molte band tra cui gli Orgy, con la quale pubblicarono l'album Candyass, premiato con un disco di platino.\nSubito dopo gli Orgy, arrivarono altre firme di cantanti importanti come i Videodrone, i Deadsy e il rapper Marz."}
{"id": "782291", "revid": "287204", "url": "https://it.wikipedia.org/wiki?curid=782291", "title": "TM3", "text": ""}
{"id": "782294", "revid": "34119", "url": "https://it.wikipedia.org/wiki?curid=782294", "title": "Tm3", "text": ""}
{"id": "782297", "revid": "1543377", "url": "https://it.wikipedia.org/wiki?curid=782297", "title": "Distretto di Queenstown", "text": " \nIl distretto di Queenstown Lakes \u00e8 un'autorit\u00e0 territoriale della Nuova Zelanda che si trova entro i confini della regione di Otago, nell'Isola del Sud. La sede del Consiglio distrettuale si trova nella citt\u00e0 di Queenstown.\nIl territorio del distretto si estende quasi completamente sulla catena montuosa delle Alpi meridionali ed \u00e8 costellato di numerosi laghi. Su uno dei maggiori, il Lake Wakatipu, sorge il capoluogo, Queenstown.\nPopolazione.\nL'origine del nome Queenstown \u00e8 dibattuta. L'ipotesi pi\u00f9 popolare parla di un cercatore d'oro del posto che avrebbe detto \"questa citt\u00e0 \u00e8 degna della regina Vittoria\". A volte Queenstown \u00e8 dispregiativamente chiamata \"la Las Vegas sul lago\", con riferimento alla presunta fissazione della citt\u00e0 per il turismo commerciale. Essa \u00e8 comunque una destinazione molto popolare sia fra i neozelandesi che fra gli stranieri, soprattutto per quanto riguarda lo sci e il trekking.\nDal censimento del 2001 risulta che la popolazione di Queenstown ammonti a 8.535 abitanti, un incremento di quasi il 20% rispetto a 5 anni prima. Altri centri del distretto sono Arrowtown e Wanaka.\nEconomia.\nCome gi\u00e0 accennato, a causa del territorio montuoso l'economia del distretto si basa sul turismo. Da notare anche che intorno alla citt\u00e0 di Queenstown si estende un'ampia area di produzione vinicola, probabilmente la pi\u00f9 meridionale del mondo, ove viene prodotto un pinot nero molto apprezzato anche all'estero."}
{"id": "782298", "revid": "17351", "url": "https://it.wikipedia.org/wiki?curid=782298", "title": "Fusoliera stretta", "text": ""}
{"id": "782299", "revid": "228587", "url": "https://it.wikipedia.org/wiki?curid=782299", "title": "Queenstown", "text": ""}
{"id": "782300", "revid": "599013", "url": "https://it.wikipedia.org/wiki?curid=782300", "title": "Owen Hargreaves", "text": "Biografia.\nCanadese per nascita e inglese per ascendenza familiare, nel 2000 scelse di rappresentare l', possibilit\u00e0 concessagli per via dell'origine di suo padre Colin, nativo di Bolton.\nPrima di tale data aveva giocato per la nazionale giovanile del Galles, Paese d'origine di sua madre.\nSi tratta del primo giocatore inglese ad avere esordito in nazionale maggiore senza avere mai vissuto in precedenza nel Regno Unito, e il secondo ad averlo fatto senza avere militato in un qualsivoglia club del sistema inglese di lega.\nCarriera.\nClub.\nNato a Calgary in Canada, nella sua carriera ha giocato, prima di approdare in Premier League, soltanto in Bundesliga. Ha militato nel dal 2000 al 2007: con i bavaresi ha partecipato a sette edizioni della Champions League, vincendone una (2001). Nello stesso anno ha vinto la Coppa Intercontinentale contro il Boca Juniors. Con il Bayern ha inoltre conquistato 4 campionati tedeschi, 3 Coppe di Germania e una Coppa di Lega tedesca.\nNell'estate del 2007 si \u00e8 trasferito, per 17 milioni di sterline, al Manchester United con cui ha vinto il campionato inglese 2007-2008, due Community Shield e la Champions League. A causa di una tendinite che lo ha portato ad operarsi a tutte e due le ginocchia, ha saltato tutte le stagioni 2008-09 e 2009-10. Ha fatto il proprio ritorno in campo il 6 novembre 2010, quando \u00e8 stato schierato da titolare nella partita di campionato contro il Wolverhampton (cosa che non succedeva dal maggio 2008), ma ha dovuto abbandonare il campo dopo meno di dieci minuti a causa di un infortunio al bicipite femorale, che lo costringer\u00e0 nuovamente a saltare tutta la stagione.\nScaduto il suo contratto con i \"Red Devils\", nell'ultimo giorno di mercato, firma un contratto annuale con i concittadini del . Il 21 settembre 2011 torna in campo in un incontro di Carling Cup contro il Birmingham City, vinto 2-0, nel quale gioca 57 minuti e segna il primo gol della partita con un tiro da fuori area. Lascia cos\u00ec i Citizens dopo una sola presenza in campionato (contro l'Aston Villa all'8\u00aa giornata) a fine contratto, restando svincolato.\nNazionale.\nCon la maglia dell' ha partecipato alle pi\u00f9 importanti rassegne per nazionali, seppure da riserva: \u00e8 stato incluso nella lista dei 23 convocati dell'Inghilterra dall'allora CT Sven-G\u00f6ran Eriksson per i Mondiali 2002 in Giappone e Corea del Sud (terminati con la sconfitta 2-1 ai quarti contro il ) e per i Mondiali 2006 in Germania (con gli inglesi eliminati ai rigori ancora ai quarti dal ).\nNel 2004 \u00e8 stato inoltre convocato per gli Europei in Portogallo, durante i quali l'Inghilterra \u00e8 stata eliminata, sempre ai quarti di finale e sempre ai rigori, dai portoghesi padroni di casa. Viene convocato anche per i Mondiali del 2006 in Germania.\nStatistiche.\nPresenze e reti nei club.\n\"Statistiche aggiornate all'8 gennaio 2012.\""}
{"id": "782304", "revid": "1433186", "url": "https://it.wikipedia.org/wiki?curid=782304", "title": "Carolina (Porto Rico)", "text": "Carolina \u00e8 una citt\u00e0 di Porto Rico situata nella parte nord-orientale dell'isola.\nGeografia fisica.\nL'area comunale confina a ovest con San Juan e Trujillo Alto, a sud con Gurabo e Juncos e a est con Can\u00f3vanas e Lo\u00edza. \u00c8 bagnata a nord dalle acque dell'oceano Atlantico.\nStoria.\nIl comune, che fu fondato nel 1857, oggi conta una popolazione di oltre 186.000 abitanti ed \u00e8 suddiviso in 13 circoscrizioni (\"barrios\").\nPopolazione.\nAssieme ai comuni di Bayam\u00f3n, Guaynabo, Cata\u00f1o, Can\u00f3vanas, Caguas, Toa Alta, Toa Baja, San Juan e Trujillo Alto, forma la grande area metropolitana di Porto Rico che raggiunge i 2.000.000 di persone, circa la met\u00e0 dell'intera popolazione dell'isola.\nInfrastrutture e trasporti.\nL'aeroporto internazionale Luis Mu\u00f1oz Mar\u00edn \u00e8 situato nel quartiere di Isla Verde, direttamente collegato alla capitale San Juan."}
{"id": "782305", "revid": "115771602", "url": "https://it.wikipedia.org/wiki?curid=782305", "title": "Mexico City", "text": ""}
{"id": "782306", "revid": "1573940", "url": "https://it.wikipedia.org/wiki?curid=782306", "title": "Torstein Aagaard-Nilsen", "text": "Biografia.\nAagaard-Nilsen \u00e8 cresciuto a Kabelv\u00e5g, nel Lofoten (Nord-Norvegia). Dal 1986 al 1990 studi\u00f2 al conservatorio di Bergen. Dal 1990 al 1994 lavor\u00f2 a questo conservatorio come insegnante di musica classica contemporanea. Inoltre, \u00e8 stato il leader del \"Autunnale-festivalen - (Music Factory and Autunnale)\", sempre a Bergen. Nel 1992 al 1993 arrangi\u00f2 a compose opere per la \"Forsvarets Stabsmusikkorps Vestlandet - Norwegian Army Band, Bergen (NABB)\", scrivendo, tra gli altri lavori, \"Arctic Landscape\". In questo periodo Aagaard-Nilsen scrisse numerosi lavori per bande di ottoni e di legni.\nAagaard-Nilsen lavora come direttore d'orchestra di varie scuole e orchestre dilettanti, e inoltre come insegnante del \"Manger Folkeh\u00f8gskule\". Fond\u00f2, insieme a Ketil Hvoslef, Jostein Stalheim e Knut Vaage, fond\u00f2 il \"Av garde\".\nCome compositore, ha scritto brani per orchestra, musica da camera, coro, band e musicali"}
{"id": "782310", "revid": "38120", "url": "https://it.wikipedia.org/wiki?curid=782310", "title": "Family Values Tour 2006", "text": "Family Values Tour 2006 \u00e8 il sesto album video del gruppo musicale statunitense Korn, pubblicato il 26 dicembre 2006 dalla Firm Music.\nDescrizione.\nSi tratta della registrazione avvenuta il 19 agosto 2006 della quarta edizione del Family Values Tour, festival ideato nel 1998 dai Korn, al quale parteciparono anche Deadsy, 10 Years, Dir En Grey, Flyleaf, Stone Sour e Deftones."}
{"id": "782317", "revid": "124050288", "url": "https://it.wikipedia.org/wiki?curid=782317", "title": "Teatro Giovanni Battista Pergolesi", "text": "Il teatro Giovanni Battista Pergolesi, o pi\u00f9 comunemente Teatro Pergolesi, \u00e8 lo storico teatro della citt\u00e0 di Jesi (AN), nelle Marche.\nSorge sul lato sud-orientale della centrale Piazza della Repubblica, facendone da scenario. Rappresenta uno dei maggiori templi della lirica d'Italia e uno dei teatri pi\u00f9 antichi della Regione.\nStoria e descrizione.\nIl \"Teatro del Leone\".\nDi fronte all\"'Arco del Magistrato\" (gi\u00e0 Porta Romana), allora zona periferica, appena fuori dalle mura, il pittore ed architetto jesino Domenico Luigi Valeri acquist\u00f2 il terreno e vi costru\u00ec a sue spese il \"Teatro del Leone\". Eretto in legno tra il 1728 ed il 1731, fu uno dei primi teatri delle Marche. Presentava pianta ad \"U\" con 62 palchi disposti su tre ordini. Questo teatro, giudicato \"assai incomodo\" dalla nobilt\u00e0 locale, venne presto snobbato. And\u00f2 distrutto da un incendio nel 1892.\nIl \"Teatro della Concordia\", poi \"Pergolesi\".\nNel 1790 il Comune cedette alla \"Societ\u00e0 della Concordia\", costituita da 54 nobili Jesini con il sostegno del governatore pontificio Pietro Gravina dei grandi di Spagna, dei lotti di terreno gi\u00e0 occupati da piccole botteghe. Per volere della Societ\u00e0 venne, dunque, iniziata la costruzione dell'allora \"Teatro della Concordia\", a sostituzione del vecchio teatro del Leone, ormai non pi\u00f9 adeguato alle esigenze dell'epoca.\nIl progetto originale fu affidato all'architetto fanese Francesco Maria Ciaraffoni, ma venne ampiamente rivisto dall'architetto pontificio Cosimo Morelli da Imola che, assai conservatore e legato a canoni neorinascimentali di ordine e chiarezza compositiva, impediva ogni innovazione architettonica. Morelli provvide ad allargare la pianta ed il boccascena e diede la definizione dell'ampia curva ellittica della sala, da cui dipende la sua ottima acustica. Inoltre rivide il disegno della facciata creando un alto basamento a bugnato liscio con un motivo ad arcate in asse con le finestre a timpano dei piani superiori.\nLa realizzazione tecnica, in particolare della volta, venne affidata all'architetto Giovanni Antonio Antolini (autore del progetto del foro Bonaparte di Milano, mai realizzato). La decorazione interna venne affidata a due famosi artisti neoclassici: il pittore Felice Giani, che dipinse le \"Storie di Apollo\" sulla volta della sala, e al decoratore Gaetano Bertolani che realizz\u00f2 gli ornamenti e gli stucchi.\nIl teatro venne inaugurato nel carnevale del 1798, non alla presenza dei nobili finanziatori quanto del popolo e dei giacobini, che nel frattempo avevano invaso la citt\u00e0 in seguito alla vittoria napoleonica e al Trattato di Campoformio. Per l'occasione vennero rappresentate tre operine, di cui due di Marcos Ant\u00f3nio Portugal \"Lo spazzacamino principe\" e \"Le confusioni della somiglianza ossia Li due gobbi\" e la terza \"La capricciosa corretta\" di Vicente Mart\u00edn y Soler. Esecutrice ne fu il soprano pesarese Anna Guidarini, madre di Gioacchino Rossini.\nI lavori di abbellimento continuarono. Carlo Bertani e Carlo Caccianiga realizzarono otto scenari, rinnovati nel 1828 dal fiorentino Luigi Facchinelli. Nel 1837 furono aggiunti sei palchi nel proscenio, decorati nel 1859 dal romano Giuseppe Vallesi che provvide a restaurare anche le pitture del Giani.\nSuccessivamente sulla facciata fu aggiunto il fascione che sovrasta il cornicione e che reca al centro l'orologio in pietra tenuto da due \"Aquile federiciane\" e due cornucopie. Dono di Massimiliano di Beauharnais del 1839, in seguito alla calorosa accoglienza ricevuta l'anno prima durante la sua visita a Jesi.\nNel 1856 venne realizzato dal pittore jesino Luigi Mancini il sipario storico con \"L'ingresso di Federico II a Jesi nel 1216\", dove l'imperatore svevo era nato nel 1194.\nNel 1883 il teatro perse la denominazione di teatro della Concordia per prendere quella definitiva di \"Giovanni Battista Pergolesi\", in omaggio al celebre compositore nato nella stessa Jesi nel 1710.\nDal 1929 il teatro \u00e8 diventato di propriet\u00e0 del comune.\nNel gennaio 2006 \u00e8 stato operato un intervento di restauro dell'orologio di epoca ottocentesca presente sulla facciata del teatro: il meccanismo a ricarica manuale \u00e8 stato sostituito da una centralina elettronica ad alta precisione. L'antica apparecchiatura meccanica, smontata pezzo per pezzo, \u00e8 stata sottoposta a un minuzioso intervento di restauro e poi \u00e8 stata esposta alla pubblica visione nel foyer del teatro.\nRappresentazioni teatrali.\nNel 1934 \u00e8 andato in scena \"Il barbiere di Siviglia\" con Mercedes Capsir e Giovanni Manurita, diretta da Riccardo Zandonai e nel 1942 Rigoletto con Gino Bechi.\nNel secondo dopoguerra il teatro riapr\u00ec nel 1947, ospitando anche artisti di fama, come Benvenuto Franci nell'Andrea Ch\u00e9nier (opera), Clara Petrella e Bruno Landi nella Manon (Massenet), nel 1949, Mafalda Favero ed Aldo Protti ne La boh\u00e8me, nel 1953, la giovane Renata Scotto, che affront\u00f2 per la prima volta uno dei suoi cavalli di battaglia, Madama Butterfly.\nNel 1960 and\u00f2 in scena \"Lo frate 'nnamorato\" per la regia di Franco Zeffirelli, proveniente dal teatro alla Scala di Milano, che nel 1968 port\u00f2 a Jesi anche il suo corpo di ballo, per uno spettacolo con Carla Fracci.\nNel 1968, grazie all'interessamento del direttore artistico Carlo Perucci, il Pergolesi ottenne dal Ministero del turismo e dello spettacolo il riconoscimento di \"teatro di tradizione\" (art.28 L. n.800/1967)."}
{"id": "782321", "revid": "599013", "url": "https://it.wikipedia.org/wiki?curid=782321", "title": "Rodrigo Tello", "text": "Carriera.\nClub.\nComincia la carriera in Cile con l'Universidad de Chile di Santiago. Nel 2000, dopo l'esperienza alle Olimpiadi di Sydney (dove mette a segno un gol), viene acquistato dallo Sporting Lisbona, con il quale esordisce in campionato nel gennaio 2001.\nNella stagione 2001-2002, indossando la maglia bianco-verde poche volte, vince la Liga Portuguesa e la Coppa di Portogallo (ultima vittoria dello Sporting in campionato e, quindi, ultima doppietta). Da quella stagione comincia a guadagnare pi\u00f9 spazio: nell'annata 2005-2006 gioca 20 partite, mentre in quella 2006-2007 \u00e8 pressoch\u00e9 titolare.\nNel giugno 2007 viene acquistato dai turchi del Be\u015fikta\u015f.\nNell'estate 2010 passa all'Eski\u015fehirspor.\nNazionale.\nTello ha fatto parte della Nazionale cilena che ha vinto la medaglia di bronzo alle Olimpiadi del 2000 a Sydney, in Australia, dietro e ."}
{"id": "782322", "revid": "22229", "url": "https://it.wikipedia.org/wiki?curid=782322", "title": "Rete tematica", "text": ""}
{"id": "782323", "revid": "767487", "url": "https://it.wikipedia.org/wiki?curid=782323", "title": "Distretto di Central Otago", "text": " \nIl distretto di Central Otago \u00e8 un'autorit\u00e0 territoriale della Nuova Zelanda che si trova entro i confini della regione di Otago, nell'Isola del Sud. La sede del Consiglio distrettuale si trova nella citt\u00e0 di Alexandra. Da notare che per i neozelandesi l'area conosciuta come \"Central Otago\" \u00e8 comunemente identificata con quella che include sia il Distretto di Central Otago che quello di Queenstown Lakes, mentre per riferirsi al solo Distretto di Central Otago gli abitanti parlano semplicemente di \"Central\".\nIl territorio del Distretto \u00e8 prevalentemente montuoso, trovandosi esso a ridosso della catena montuosa delle Alpi meridionali. Central Otago \u00e8 un distretto scarsamente popolato, con freddi inverni ed estati calde e secche.\nEconomia.\nL'origine dell'insediamento europeo nel Distretto va ricercato nella corsa all'oro che scoppi\u00f2 in Nuova Zelanda nel 1861. A parte questo, l'economia della regione si \u00e8 sempre basata sull'allevamento di pecore e sulla coltivazione di drupe.\nUltimamente si sta notevolmente sviluppando l'industria legata al turismo, soprattutto spinta dalle vicine citt\u00e0 di Queenstown e Wanaka. Inoltre sta prendendo piede l'allevamento di cervi e la coltivazione di uva: i vigneti di Central Otago e del Distretto di Queenstown Lakes sono ritenuti la zona di produzione vinicola pi\u00f9 meridionale del mondo."}
{"id": "782329", "revid": "119551461", "url": "https://it.wikipedia.org/wiki?curid=782329", "title": "Opri\u010dniki", "text": "Gli opri\u010dniki () furono un esercito privato al servizio dello Zar Ivan IV di Russia durante il periodo dell'Opri\u010dnina (1565-1573).\nGli opri\u010dniki furono responsabili di migliaia di torture ed esecuzioni sommarie sull'intero territorio russo. Al fine di ispirare quanto pi\u00f9 terrore fosse possibile il loro abbigliamento era completamente nero e portavano sulla sella del loro cavallo, anch'esso rigorosamente nero, le insegne di una testa di cane e di una scopa. La prima simboleggiava la loro lealt\u00e0 allo zar (tanto che erano a volte chiamati \"i cani dello zar\", probabile allusione all'ordine dei Domenicani \"i cani del Signore\", o ai \"mastini del Sultano\") mentre la seconda stava a significare la loro volont\u00e0 nello \"spazzare via\" i nemici. \nDurante il periodo dell'Opri\u010dnina Ivan il Terribile scelse personalmente gran parte degli uomini del suo esercito personale, preferendo gli individui pi\u00f9 spietati. Si racconta infatti che ogni membro degli opri\u010dniki avesse alle proprie spalle reati infamanti quali assassinio, rapina e stupro: per evitare la prigione o attirati dalle grandi possibilit\u00e0 di arricchirsi tramite il servizio militare questa eterogenea massa di individui, legati solo dal giuramento di fedelt\u00e0 allo zar, fecero per pi\u00f9 di sette anni le funzioni di polizia politica. Quando Ivan dichiar\u00f2 di essere la \"Mano di Dio\", 300 tra gli opri\u010dniki furono selezionati per diventare i suoi monaci personali e vissero nel castello reale. Ogni notte alle 3 recitavano sermoni, composti dallo stesso Ivan, prima delle rituali esecuzioni capitali che si svolgevano ogni mattina. I monaci Strelizzi avrebbero dovuto, nei desideri del sovrano, condurre una vita ascetica, come i veri monaci che emulavano, ma, protetti dalla pi\u00f9 completa immunit\u00e0, spesso e volentieri compivano atti crudeli nei confronti sia della popolazione che della nobilt\u00e0. \nDurante l'attacco, ordinato dallo zar, alla citt\u00e0 di Novgorod gli opri\u010dniki uccisero oltre 1500 nobili e un numero imprecisato di mercanti e contadini.\nNel 1573, sospettato di attentare alla vita dello zar e di tradimento durante l'invasione dei Tartari, il corpo degli opri\u010dniki fu sciolto da Ivan stesso che decise inoltre la condanna a morte dei suoi capi."}
{"id": "782332", "revid": "72396", "url": "https://it.wikipedia.org/wiki?curid=782332", "title": "Uragano Kyrill", "text": ""}
{"id": "782338", "revid": "436907", "url": "https://it.wikipedia.org/wiki?curid=782338", "title": "L'attesa (Kaos)", "text": "L'attesa (indicato anche come -/-/-/-/-) \u00e8 il secondo album in studio del rapper italiano Kaos, pubblicato nel 1999 dalla Jackpot Records.\nDescrizione.\nPresenta 14 brani, le cui basi musicali sono state prodotte per la maggior parte da Chico MD ovvero Deda, che fa ampio uso di sonorit\u00e0 vicine al funk.\nNell'album hanno preso parte vari artisti appartenenti alla scena rap italiana, come il sopracitato Deda, Sean e Gopher, ed \u00e8 inoltre presente un remix di un dissing fatto al rapper J-Ax, \"Q.V.P (Quando vengo a prenderti)\", originariamente prodotto da Neffa presente nella colonna sonora del film \"Torino Boys\"."}
{"id": "782340", "revid": "85405", "url": "https://it.wikipedia.org/wiki?curid=782340", "title": "Strelizzi", "text": ""}
{"id": "782344", "revid": "13102", "url": "https://it.wikipedia.org/wiki?curid=782344", "title": "Teatro La Fenice di Senigallia", "text": ""}
{"id": "782352", "revid": "37277", "url": "https://it.wikipedia.org/wiki?curid=782352", "title": "Alfonso Corti", "text": "Frequent\u00f2 l'Universit\u00e0 di Pavia e pi\u00f9 tardi quella di Vienna dove si laure\u00f2 in medicina. Negli anni 1850 e 1851 nel laboratorio di Rudolf Albert von K\u00f6lliker presso l'Universit\u00e0 di W\u00fcrzburg descrisse per la prima volta alcuni componenti dell'orecchio interno tra cui la membrana basilare, il ganglio spirale, la membrana tectoria e l'epitelio della stria vascularis.\nBiografia.\nGli inizi.\nAlfonso Giacomo Gaspare Corti nacque il 15 giugno 1822 a Gambarana in Lomellina (un tempo provincia del Regno Sardo ed attualmente di Pavia). Fu il figlio primogenito di Gaspare Marchese di Santo Stefano Belbo e di Beatrice dei marchesi Malaspina di Carbonaro. La sua famiglia, residente a Pavia, faceva parte dell'aristocrazia lombarda e comprendeva tra i suoi antenati diversi medici e scienziati che avevano rivestito ruoli di notevole importanza (ad esempio Matteo che nel XVI sec. fu il medico di papa Clemente VII). Il padre, appassionato di scienze e storia naturale, introdusse Alfonso allo studio di quest'ultima. Corti trascorse la sua infanzia in un clima di alta cultura, e da adolescente ebbe l'occasione di incontrare lo scienziato Antonio Scarpa, che era stato allievo e assistente di Giovanni Battista Morgagni, e che suscit\u00f2 nel giovane Corti una fervente passione per l'anatomia. Terminati gli studi umanistici, nel 1841 si iscrisse alla facolt\u00e0 di medicina dell'Universit\u00e0 di Pavia, dove apprese la tradizione anatomica italiana del Malpighi e del Morgagni. Corti si dedic\u00f2 in particolare allo studio dell'anatomia, trascurando in parte gli studi clinici. Lui stesso dichiar\u00f2, in un documento autobiografico, che \"s'\u00e8 dato agli studi medici solo per una particolare predilezione per l'anatomia umana e comparata\" .In questi ambiti i suoi insegnanti furono Bartolomeo Panizza e Mauro Rusconi, in particolare Panizza fu tra i primi a introdurre l'insegnamento dell'anatomia umana, ad istituire un corso sull'utilizzo del microscopio e a lavorare sulla struttura microscopica dell'orecchio interno.\nGli studi a Vienna.\nNel 1845 prosegu\u00ec gli studi a Vienna, principale centro di ricerca anatomica, per perfezionare gli studi sull'anatomia comparata sotto la guida del maestro Josef Hyrtl, il quale stava lavorando su una monografia riguardo la struttura dell'orecchio interno. Hyrtl incluse Corti tra i suoi collaboratori, affidandogli l\u2019esecuzione di alcuni preparati per il Museo anatomico dell\u2019universit\u00e0 di Vienna. Il 6 agosto 1847 si laure\u00f2 con la tesi \"'De Systemate vasorum Psammosauri grisei' ,\"la quale descriveva il sistema vascolare di un grande rettile africano mediante l'illustrazione di sei tavole disegnate dal Corti stesso. Dopo la laurea, Corti lavor\u00f2 come assistente di Hyrtl presso l'istituto di anatomia a Vienna.\nDurante la rivoluzione del 1848 l'istituto e la biblioteca andarono per\u00f2 distrutti e le condizioni di ricerca scientifica divennero insostenibili. Essendo l'Austria in guerra contro il regno di Sardegna, dal quale proveniva Alfonso, Corti decise dapprima di trasferirsi a Zurigo, dove incontr\u00f2 l'anatomista Josef Engel e poi a Berna dove incontr\u00f2 il fisiologo Gabriel Valentin con cui instaur\u00f2 un profondo legame d'amicizia. Tra il 1850 e 1855 vi fu una continua corrispondenza tra i due che ci ha permesso di conoscere preziosi dettagli della loro vita personale. I due approfondirono insieme lo studio della teratologia dei pesci compiendo decisivi passi per lo sviluppo dell'embriologia sperimentale. Corti realizz\u00f2 un ulteriore ricerca anatomica riguardo il movimento vibratore ciliare degli organi digestivi di larve di anfibi.\nSoggiorni a Londra, Parigi e W\u00fcrzburg.\nNell'agosto del 1849 si rec\u00f2 a Londra dove incontr\u00f2 alcuni noti istologi come James Paget, Thomas Wharton Jones e Richard Owen, e successivamente a Parigi dove strinse rapporti con Hermann Lebert e Charles-Philippe Robin e infine a W\u00fcrzburg la cui universit\u00e0 era il principale centro di ricerca istologica. Qui ebbe occasione di lavorare con Rudolph Virchow riguardo l'anatomia patologica e apprese nuove tecniche di esame microscopiche ideate da Rudolf Albert von K\u00f6lliker. Cos\u00ec come Hyrtl fu importante per l'apprendimento dell'analisi macroscopica e dell'anatomia comparata, K\u00f6lliker lo fu per quanto riguarda l'analisi microscopica. Nella prefazione della principale opera di istologia di K\u00f6lliker (\"'Mikroskopische Anatomie und Gewebelehre des Menschen')\", quest'ultimo ringrazi\u00f2 Corti per il suo aiuto su una ricerca riguardante le cellule nervose del nervo acustico.\nGli studi indipendenti.\nLa prima pubblicazione indipendente del Corti fu un articolo in lingua tedesca 'Beitrag zur Anatomie der Retina', dove arriv\u00f2 alla conclusione che i prolungamenti dei globi ganglionari della retina debbano considerarsi come fibre nervose del nervo ottico. Questa scoperta della continuit\u00e0 tra le fibre del nervo ottico e le cellule multipolari dello strato interno della retina, verr\u00e0 in seguito confermata dagli studi di Johannes Peter M\u00fcller su pesci e uccelli e dello stesso Corti sull'elefante. Questa scoperta risolse, come afferma Stephen Lucian Polyak, il problema principale della neuro-fisiologia dell'occhio cio\u00e8 l'integrazione delle fibre nervose nel complesso della retina.\nDopo questa scoperta continu\u00f2 a fare ricerca in maniera indipendente, tanto da rifiutare l'incarico di professore ordinario all'universit\u00e0 di Torino. Nell'agosto del 1850 visit\u00f2 l'Observatorium microscopicum di Utrecht, dove con l'aiuto di Pieter Harting e Jacobus Schroeder apprese la tecnica che prevedeva la chiusura dei preparati microscopici freschi in una montatura umida. Grazie a questa tecnica, Corti concluse lo studio del labirinto membranoso.\nLo studio della coclea.\nIl 30 giugno 1851 pubblic\u00f2 un articolo in lingua francese: \"'Recherches sur l'organe de l'ou\u00efe des mammif\u00e8res\". \"Premi\u00e8re partie\": \"Le limacon', all'interno del terzo volume della rivista 'Zeitschrift f\u00fcr wissenschaftliche Zoologie'.\" L'articolo aveva come oggetto di studio la coclea. Corti descrisse alcune tra le pi\u00f9 importanti formazioni cocleari tra cui: la membrana basilare, i pilastri, la galleria, le arcate, la membrana tectoria, le cellule sensoriali ed il ganglio spirale. Inoltre K\u00f6lliker propose di denominare il recettore acustico con il cognome di Alfonso (il cosiddetto organo spirale del corti). Nonostante i limiti tecnici dell'epoca il Corti realizz\u00f2 un'opera estremamente dettagliata nella quale utilizz\u00f2 due tavole a colori per le spiegazioni morfologiche.\nPrima di quest'opera non si conosceva la sede dell'organo recettore degli stimoli sonori ma solo le parti pi\u00f9 grossolane del labirinto membranoso. Corti fu il primo a descrivere la membrana tectoria e l'epitelio della stria vascularis. Scopr\u00ec anche la natura bipolare delle cellule del ganglio spirale determinandone il lato periferico e quello centrale, non riuscendo pero a individuare il luogo e a spiegare il modo in cui terminassero le fibre del nervo cocleare. Grazie alla monografia del Corti verr\u00e0 fondata la teoria di Helmholtz, che mediante il fenomeno della risonanza acustica spiega la funzione dell'organo spirale. Gli studi e le ricerche effettuate da Alfonso Corti non furono prive di difficolt\u00e0. Durante quegli anni era complesso realizzare delle sezioni sottili di tessuti molli. Inoltre Corti lavor\u00f2 senza microtomo, basandosi sulla separazione di elementi istologici e sull'esame microscopico della superficie di frammenti di materiale fragilissimi, trattati con vari liquidi fissatori e chiusi con mastice tra due lastre di vetro. Egli era solito prelevare del materiale fresco dal cadavere di un animale morto recentemente ed esaminarlo. Si stima che analizz\u00f2 circa duecento chiocciole di buoi, gatti, maiali, montoni, conigli topi e talpe. Per visualizzare al meglio le particolarit\u00e0 istologiche delle varie strutture, fu il primo ad utilizzare soluzioni diluite di carminio. Oltre a delle colorazioni istologiche, esegu\u00ec diverse prove topochimiche. Dimostr\u00f2 grazie ad un'attenta osservazione microscopica, la natura proteica della membrana basilare, membrana tectoria e del lembo spirale (tutti e tre costituenti del labirinto membranoso). Tra l'anno 1850 ed il 1851 Corti partecip\u00f2 alle riunioni della Soci\u00e9t\u00e9 de biologie e della Soci\u00e9t\u00e9 de m\u00e9decine, incontrando colleghi con cui intraprese ricerche in ambito fisiologico ed istologico.\nIl ritorno in patria e l'interruzione dell'attivit\u00e0 scientifica.\nNel 1851 Corti fu costretto a tornare in patria a causa della morte improvvisa del padre, che lo costrinse ad un soggiorno relativamente prolungato a Torino. La morte del padre rappresent\u00f2 per il medico l'inizio del rapido declino della sua carriera. Egli sperava di poter continuare il suo lavoro di ricerca nel laboratorio del suo amico Filippo De Filippi, il quale era il direttore del Museo zoologico di Torino, ma a causa di problemi familiari riusc\u00ec a lavorarci in poche occasioni. Nel 1852 il Museo ricevette dal giardino zoologico reale di Stupinigi un elefante, dal quale Corti riusc\u00ec a prelevare diversi tessuti, dimostrando che le strutture elementari dell'animale avevano le stesse dimensioni relative di quelle di piccoli mammiferi. Conferm\u00f2 inoltre la sua precedente scoperta della continuit\u00e0 tra fibre retiniche e cellule nervose. Descrisse poi le sue osservazioni in una lettera inviata a K\u00f6lliker nel 1853 e pubblicata da quest'ultimo all'interno della sua rivista '\"Zeitschrift far wissenschaftliche Zoologie\"'. Nell'estate dell'anno 1853 effettu\u00f2 delle osservazioni istologiche sul sistema nervoso e sull'organo elettrico della torpedine nel laboratorio dell' Universit\u00e0 di Torino. Nel 1854, per ragioni ancora ignote, egli interruppe in modo definitivo i suoi lavori scientifici ed essi non furono mai pubblicati. Probabilmente la causa del ritiro di Corti dalla sua professione \u00e8 un concorso di fattori tra i quali disturbi reumatici, depressione e problemi di natura sentimentale. Il 6 gennaio 1854 fu eletto membro dell' Accademia Cesarea Leopoldina-Carolina e nella lettera di ringraziamento al presidente Christian Gottfried Daniel Nees von Esenbeck accenn\u00f2 ad una malattia che ostacolava il suo lavoro. La malattia in questione era un' artrite deformante che in pochi anni lo avrebbe reso incapace di muoversi. Il 24 settembre 1855 spos\u00f2 Maria Anna Carlotta Bettinzoli, da cui ebbe due figli e con cui trascorse gli ultimi vent'anni della sua vita nella villa Mazzolino presso Casteggio, nella campagna pavese.\nLa morte e la lapide.\nMor\u00ec il 2 ottobre 1876 a Corvino San Quirico presso Casteggio. Nonostante attualmente Corti sia considerato tra i principali esponenti dell'anatomia italiana dell'Ottocento, all'epoca la sua morte pass\u00f2 inosservata tanto da non apparire in nessun necrologio, a testimonianza del fatto che egli era ormai stato dimenticato dalla comunit\u00e0 scientifica a causa dell\u2019interruzione improvvisa dei suoi lavori.\nIl 22 maggio 1931 il rettore dell'Universit\u00e0 di Pavia approv\u00f2 la richiesta di Gaspare Corti, figlio di Alfonso, di realizzare una lapide marmorea in onore del padre da porre all'interno dell'ateneo. Gaspare contatt\u00f2 lo scultore Giannino Castiglioni ed il 16 ottobre 1932 avvenne l'inaugurazione del marmo. La lapide contiene una nicchia, che ospita al suo interno una lastra con uno stemma ed un'iscrizione dalla quale si leva il busto del Corti. L'iscrizione che vi \u00e8 all'interno della nicchia riporta le seguenti parole: 'In questo ateneo inizi\u00f2 gli studi Alfonso Corti che, dalle geniali scoperte su l'organo dell'udito, ebbe fama immortale di anatomico e di istologo insigne'."}
{"id": "782355", "revid": "486946", "url": "https://it.wikipedia.org/wiki?curid=782355", "title": "Teatro Flora di Penna San Giovanni", "text": ""}
{"id": "782356", "revid": "104458", "url": "https://it.wikipedia.org/wiki?curid=782356", "title": "Anna Ottosson", "text": "Biografia.\nStagioni 1993-1998.\nSpecialista delle prove tecniche originaria di Fr\u00f6s\u00f6n, la Ottosson debutt\u00f2 in campo internazionale in occasione dei Mondiali juniores di Monte Campione/Colere 1993. Esord\u00ec in Coppa Europa il 15 dicembre 1994 a Gressoney-La-Trinit\u00e9 in slalom gigante, senza concludere la prova, e in Coppa del Mondo il 18 febbraio 1995 nello slalom gigante di \u00c5re, senza qualificarsi per la seconda manche.\nIl 6 gennaio 1996 a Maribor colse in slalom gigante i primi punti in Coppa del Mondo (26\u00aa), mentre il 16 dicembre 1997 sal\u00ec per la prima volta sul podio in Coppa Europa, a Sankt Sebastian ancora in slalom gigante (2\u00aa). Nella medesima specialit\u00e0 conquist\u00f2 il primo podio in Coppa del Mondo il 20 gennaio 1998 a \u00c5re, classificandosi al 3\u00ba posto. In seguito esord\u00ec ai Giochi olimpici invernali: a fu 7\u00aa nello slalom gigante e 10\u00aa nello slalom speciale. Il 12 marzo dello stesso anno vinse a Nevis Range la sua unica gara di Coppa Europa, ancora uno slalom gigante.\nStagioni 1999-2005.\nNel 1999 partecip\u00f2 ai suoi primi Campionati mondiali, a Vail/Beaver Creek, dove fu 10\u00aa nello slalom gigante e 16\u00aa nello slalom speciale, e sal\u00ec per l'ultima volta in carriera sul podio in Coppa Europa, nello slalom gigante di G\u00e4llivare del 4 marzo (3\u00aa). Il 23 gennaio 2000 a Cortina d'Ampezzo ottenne la sua unica vittoria in Coppa del Mondo, sempre in slalom gigante; al termine di quella stagione ottenne il suo miglior piazzamento in carriera nella classifica di specialit\u00e0, il 4\u00ba posto.\nAi Mondiali di Sankt Anton 2001 si classific\u00f2 9\u00aa nello slalom gigante e non termin\u00f2 lo slalom speciale; l'anno dopo nelle medesime specialit\u00e0 ai XIX Giochi olimpici invernali di fu rispettivamente 9\u00aa e 13\u00aa. Ai Mondiali di Sankt Moritz 2003 si piazz\u00f2 17\u00aa nel supergigante, 15\u00aa nello slalom gigante e 5\u00aa nello slalom speciale, mentre nella successiva rassegna iridata di Bormio/Santa Caterina Valfurva 2005 fu 12\u00aa nello slalom gigante e non complet\u00f2 la seconda manche dello slalom speciale.\nStagioni 2006-2007.\nAi XX Giochi olimpici invernali di , sua ultima presenza olimpica, vinse la medaglia di bronzo nella gara di slalom gigante e si piazz\u00f2 18\u00aa in quella di slalom speciale. Ai Mondiali di \u00c5re 2007, suo congedo iridato, conquist\u00f2 la medaglia d'argento nella gara a squadre e si classific\u00f2 7\u00aa nello slalom gigante e 16\u00aa nello slalom speciale.\nSal\u00ec per l'ultima volta sul podio in Coppa del Mondo l'11 marzo successivo a Zwiesel (2\u00aa in slalom gigante) e si ritir\u00f2 dall'attivit\u00e0 agonistica al termine di quella stagione; la sua ultima gara di Coppa del Mondo fu lo slalom gigante disputato a Lenzerheide il 18 marzo, che chiuse al 6\u00ba posto, e si conged\u00f2 dal Circo bianco in occasione di una gara FIS a S\u00e4len il 14 aprile seguente.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "782358", "revid": "984922", "url": "https://it.wikipedia.org/wiki?curid=782358", "title": "Cantone di Auxerre-Sud-Ovest", "text": "Il Cantone di Auxerre-Sud-Ovest era una divisione amministrativa dell'Arrondissement di Auxerre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Auxerre e i comuni di:"}
{"id": "782360", "revid": "287204", "url": "https://it.wikipedia.org/wiki?curid=782360", "title": "IC 499", "text": "IC 499 \u00e8 una galassia situata nella costellazione della Giraffa ai confini con la costellazione di Cefeo. \nFacilmente individuabile grazie anche alla vista pressoch\u00e9 frontale, \u00e8 leggermente oblunga nella direzione nordest-sudovest e presenta un nucleo di aspetto stellare abbastanza cospicuo che va sfumando verso i bordi. Le dimensioni del nucleo approssimativamente sono di 95\u201d x 65\u201d.\nLa stella pi\u00f9 vicina, per facilitare il puntamento del telescopio, \u00e8 GSC 4635:663 di magnitudine visuale 8,50, situata 5',7 a nordest della galassia."}
{"id": "782361", "revid": "767487", "url": "https://it.wikipedia.org/wiki?curid=782361", "title": "Cantone di Bl\u00e9neau", "text": "Il Cantone di Bl\u00e9neau era una divisione amministrativa dell'Arrondissement di Auxerre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782362", "revid": "31886", "url": "https://it.wikipedia.org/wiki?curid=782362", "title": "UGC 4463", "text": ""}
{"id": "782363", "revid": "31886", "url": "https://it.wikipedia.org/wiki?curid=782363", "title": "PGC 24602", "text": ""}
{"id": "782364", "revid": "287204", "url": "https://it.wikipedia.org/wiki?curid=782364", "title": "Cantone di Brienon-sur-Arman\u00e7on", "text": "Il Cantone di Brienon-sur-Arman\u00e7on \u00e8 una divisione amministrativa degli arrondissement di Auxerre e di Sens.\nA seguito della riforma complessiva dei cantoni del 2014 \u00e8 passato da 10 a 36 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782365", "revid": "31886", "url": "https://it.wikipedia.org/wiki?curid=782365", "title": "MCG +14-4-54", "text": ""}
{"id": "782367", "revid": "767487", "url": "https://it.wikipedia.org/wiki?curid=782367", "title": "Cantone di Chablis", "text": "Il Cantone di Chablis \u00e8 una divisione amministrativa degli arrondissement di Auxerre e di Avallon.\nA seguito della riforma complessiva dei cantoni del 2014 \u00e8 passato da 11 a 62 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782370", "revid": "3732", "url": "https://it.wikipedia.org/wiki?curid=782370", "title": "Luigi Servolini", "text": "Biografia.\nFiglio del pittore Carlo Servolini, col fratello Alfredo, storico dell'arte nel settore della storia della stampa e delle arti grafiche, che fu tra l'altro direttore della Biblioteca Federiciana , condivise anche la collaborazione alla collana d'arte \"Rivelazioni Rivendicazioni\" delle Edizioni del Liocorno di Milano. \nLaureato in Lettere all'Universit\u00e0 di Pisa, si \u00e8 diplomato all'Accademia delle Belle Arti di Carrara, perfezionandosi poi in Storia dell'arte medioevale e moderna all'Universit\u00e0 degli Studi di Firenze. Da quel momento ha ricoperto vari ruoli all'interno del mondo accademico italiano. \nNel 1935 si fa promotore della creazione di un Museo della Xilografia a Carpi, citt\u00e0 natale del maestro Ugo da Carpi (Carpi 1480 ca - Roma 1532), invitando xilografi italiani a inviare opere, che oggi costituiscono un importante nucleo del Museo stesso, inaugurato nel 1937.\n&lt;br&gt;Ha fondato insieme a Carlo Carr\u00e0 nel 1955, l'associazione degli \"Incisori d'Italia\".\nLe sue xilografie sono caratterizzate da un taglio classico e da ordine formale. Alcune sue opere sono \u201cBeata Solitudo\u201d del 1933, l'\u201cAbbazia di San Mercuriale a Forl\u00ec\u201d (1950), la litografia \u201cFremiti\u201d (1955), \u201cSan Francesco e il lupo\u201d (1964), \u201cMagia del bosco\u201d (1965), \u201cLuigi Pirandello\u201d (1967), \u201cLa maga Circe\u201d (1967), \u201cI due Cervi\u201d (1975).\n\u00c8 stato presente in ben sei biennali di Venezia e sette quadriennali di Roma, ed ha al suo attivo pi\u00f9 di trecentocinquanta mostre personali.\nImponente la sua produzione come critico d'arte, professione che svolse in contemporanea con quella di incisore.\nMusei stranieri che ospitano i lavori di Luigi Servolini.\nSecondo quanto riporta Luigi Scrivo nella monografia \u201cServolini\u201d, edita dalle Edizioni Incisori associati di Milano (1976) le opere di Servolini sono esposte nei seguenti musei: \nSue incisioni si trovano anche nel gabinetto delle stampe di importanti musei come il British Museum e il Victoria and Albert Museum di Londra. \nIn totale il numero dei musei in cui l'artista \u00e8 stabilmente presente \u00e8 di 70."}
{"id": "782371", "revid": "72396", "url": "https://it.wikipedia.org/wiki?curid=782371", "title": "Cantone di Charny", "text": "Il Cantone di Charny \u00e8 una divisione amministrativa degli arrondissement di Auxerre e di Sens.\nA seguito della riforma complessiva dei cantoni del 2014 \u00e8 passato da 15 a 38 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782373", "revid": "767487", "url": "https://it.wikipedia.org/wiki?curid=782373", "title": "Cantone di Coulanges-la-Vineuse", "text": "Il Cantone di Coulanges-la-Vineuse era una divisione amministrativa dell'Arrondissement di Auxerre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782374", "revid": "110157", "url": "https://it.wikipedia.org/wiki?curid=782374", "title": "Cantone di Coulanges-sur-Yonne", "text": "Il Cantone di Coulanges-sur-Yonne era una divisione amministrativa dell'Arrondissement di Auxerre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782376", "revid": "104458", "url": "https://it.wikipedia.org/wiki?curid=782376", "title": "Cantone di Courson-les-Carri\u00e8res", "text": "Il Cantone di Courson-les-Carri\u00e8res era una divisione amministrativa dell'Arrondissement di Auxerre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782380", "revid": "767487", "url": "https://it.wikipedia.org/wiki?curid=782380", "title": "Cantone di Joigny", "text": "Il Cantone di Joigny \u00e8 una divisione amministrativa dell'Arrondissement di Auxerre.\nA seguito della riforma complessiva dei cantoni del 2014 \u00e8 passato da 10 a 15 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782381", "revid": "12582", "url": "https://it.wikipedia.org/wiki?curid=782381", "title": "Partiti", "text": ""}
{"id": "782384", "revid": "89808", "url": "https://it.wikipedia.org/wiki?curid=782384", "title": "R. Williams", "text": ""}
{"id": "782385", "revid": "984922", "url": "https://it.wikipedia.org/wiki?curid=782385", "title": "Cantone di Ligny-le-Ch\u00e2tel", "text": "Il Cantone di Ligny-le-Ch\u00e2tel era una divisione amministrativa dell'Arrondissement di Auxerre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782387", "revid": "1149807", "url": "https://it.wikipedia.org/wiki?curid=782387", "title": "Bob-omba", "text": ""}
{"id": "782388", "revid": "767487", "url": "https://it.wikipedia.org/wiki?curid=782388", "title": "Cantone di Migennes", "text": "Il Cantone di Migennes \u00e8 una divisione amministrativa dell'Arrondissement di Auxerre.\nA seguito della riforma complessiva dei cantoni del 2014 \u00e8 passato da 8 a 10 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782390", "revid": "767487", "url": "https://it.wikipedia.org/wiki?curid=782390", "title": "Cantone di Saint-Fargeau", "text": "Il Cantone di Saint-Fargeau era una divisione amministrativa dell'Arrondissement di Auxerre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782393", "revid": "599013", "url": "https://it.wikipedia.org/wiki?curid=782393", "title": "Sebastian Kehl", "text": "Carriera.\nClub.\nHannover 96 e Friburgo.\nDopo gli esordi nell' (due stagioni in 2. Bundesliga), passa ai bianconeri del Friburgo (una stagione e mezza).\nBorussia Dortmund.\nNel gennaio 2002 viene acquistato dal , con il quale vince quel campionato (2001-2002). Cos\u00ec il giovane Sebastian ha la possibilit\u00e0 di maturare in un grande club, e di diventare una colonna portante del reparto arretrato dei giallo-neri della Ruhr. Alla sua prima stagione (2001-2002) mette a segno un gol di testa. Dopo grandi giocate, gol stupendi ed assist perfetti diventa capitano nel 2008. Con la fiducia di J\u00fcrgen Klopp e della societ\u00e0 prende in mano le redini della squadra portandola alla vittoria di due campionati tedeschi, una coppa tedesca e due supercoppe di Germania. Riesce anche a portare la sua squadra alla finale di Champions League persa poi 2-1 contro il Fu\u00dfball-Club Bayern M\u00fcnchen. Resta capitano della squadra giallonera fino alla fine della stagione 2013-2014 lasciando poi la fascia al suo compagno di squadra Mats Hummels.\nInizia la stagione 2013-2014 vincendo la Supercoppa di Germania ai danni del Bayern Monaco per 4-2. Il 21 dicembre 2013 regala un assist a Marco Reus nella gara persa in casa per 1-2 contro l'Hertha Berlino. Nel Marzo 2014 mette a segno uno stupendo gol al Sport-Club Freiburg.\nNella stagione 2014-2015, il 7 aprile segna il goal che vale il 3-2 contro il 1899 Hoffenheim (nei tempi supplementari) e permette alla sua squadra di accedere alle semifinali di Coppa di Germania.\nIl 19 maggio 2015 annuncia il suo ritiro dal calcio giocato.\nNazionale.\nArrivano anche le prime convocazioni in nazionale e la partecipazione di Sebastian agli Europei del 2004 in Portogallo (Germania eliminata subito) e ai Mondiali del 2006 in Germania (padroni di casa giunti terzi).\nDopo il Ritiro.\nIl 28 giugno 2021 viene nominato nuovo direttore sportivo del a partire dalla stagione 2022-2023, dove prender\u00e0 il posto di Michael Zorc.\nStatistiche.\nPresenze e reti nei club.\n\"Statistiche aggiornate al 6 agosto 2015 \"."}
{"id": "782395", "revid": "767487", "url": "https://it.wikipedia.org/wiki?curid=782395", "title": "Cantone di Saint-Florentin", "text": "Il Cantone di Saint-Florentin \u00e8 una divisione amministrativa dell'Arrondissement di Auxerre.\nA seguito della riforma complessiva dei cantoni del 2014 \u00e8 passato da 5 a 22 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782396", "revid": "647919", "url": "https://it.wikipedia.org/wiki?curid=782396", "title": "Freiburg SC", "text": ""}
{"id": "782398", "revid": "984922", "url": "https://it.wikipedia.org/wiki?curid=782398", "title": "Cantone di Saint-Sauveur-en-Puisaye", "text": "Il Cantone di Saint-Sauveur-en-Puisaye era una divisione amministrativa dell'Arrondissement di Auxerre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782401", "revid": "666668", "url": "https://it.wikipedia.org/wiki?curid=782401", "title": "Distretto di Clutha", "text": " \nIl distretto di Clutha \u00e8 un'autorit\u00e0 territoriale della Nuova Zelanda che si trova entro i confini della regione di Otago, nell'Isola del Sud. La sede del Consiglio distrettuale si trova nella citt\u00e0 di Balclutha. Si tratta del pi\u00f9 meridionale dei cinque distretti che fanno parte della regione di Otago, ragion per cui \u00e8 conosciuto anche col nome di Distretto di South Otago.\nStoria.\nAbitata fin da tempi antichi da popolazioni m\u0101ori, l'area del Distretto di Clutha venne colonizzato a met\u00e0 del XIX secolo da immigranti provenienti dalla Scozia. Come il resto dell'Isola del Sud, anche qui i primi territori vennero acquistati per somme bassissime dagli originari proprietari maori. Come segno di riparazione per questo fatto (secondo alcuni una vera e propria confisca), il governo neozelandese ha donato alla principale trib\u00f9 maori della zona un vasto terreno in cui costruire un proprio insediamento.\nNel corso degli anni '60 del XIX secolo il Distretto ebbe uno sviluppo tumultuoso, dovuto alla corsa all'oro scoppiata nei pressi della citt\u00e0 di Lawrence. Pochi anni dopo inizi\u00f2 una seconda ondata di sviluppo economico, dovuta alla scoperta del carbone nei pressi di Kaitangata. Qui si verific\u00f2 anche il peggior disastro della regione, quando nel 1879 ci fu un'esplosione nella locale miniera.\nRecentemente l'economia del Distretto si basa sull'allevamento di pecore e cervi, sulla lavorazione di lana e latte e sull'industria del legname. Negli ultimi anni si sta sviluppando anche l'industria del turismo e dei servizi ad esso collegati.\nGeografia fisica.\nIl territorio del Distretto \u00e8 caratterizzato da tre diverse zone: a sud c'\u00e8 una parte boscosa, con ampie foreste e una frastagliata costa sull'Oceano Pacifico; a nord il paesaggio \u00e8 tipicamente collinare; fra questi due si trovano ampie pianure alluvionali, create dai numerosi fiumi che scendono dalla catena montuosa delle Alpi meridionali verso la costa. Questa \u00e8 la parte pi\u00f9 popolata del distretto, mentre il resto del territorio paga l'isolamento geografico e la mancanza di un porto commerciale di dimensioni adeguate.\nTra i fiumi che attraversano il Distretto, da notare sono il Clutha (il secondo pi\u00f9 lungo della Nuova Zelanda, con 340 chilometri) e il Taieri, il quarto pi\u00f9 lungo fiume neozelandese.\nPopolazione.\nIl capoluogo, Balclutha (che si trova 80 chilometri a sud di Dunedin), \u00e8 la citt\u00e0 pi\u00f9 popolosa del Distretto con poco pi\u00f9 di 4.000 abitanti. Il nome deriva da un'espressione scozzese che significa \"citt\u00e0 sulle rive del Clutha\". Altri centri sono Milton (1.900 abitanti), Kaitangata (800), Lawrence (500), Clinton (300) e Owaka (350).\nGli abitanti del Distretto di Clutha hanno un accento decisamente diverso da quello del resto della popolazione neozelandese, con chiaro riferimento alle origini scozzesi dei suoi abitanti. Essi sono ritenuti dai neozelandesi caldi e accoglienti, ma paradossalmente diffidenti nei confronti dei forestieri."}
{"id": "782402", "revid": "110157", "url": "https://it.wikipedia.org/wiki?curid=782402", "title": "Cantone di Seignelay", "text": "Il Cantone di Seignelay era una divisione amministrativa dell'Arrondissement di Auxerre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782405", "revid": "599013", "url": "https://it.wikipedia.org/wiki?curid=782405", "title": "Nando Rafael", "text": "Carriera.\nClub.\nNato in Angola, con la famiglia \u00e8 emigrato nei Paesi Bassi all'et\u00e0 di 8 anni, per sfuggire alla guerra civile nel suo paese. Si \u00e8 iscritto alla scuola calcio dell' di Amsterdam, nel quale \u00e8 rimasto fino al 2002 (e col quale ha esordito in Eredivisie).\nNel 2002 \u00e8 passato allo Hertha di Berlino: nella capitale ha giocato quattro stagioni e ha messo a segno 29 reti in Bundesliga pur essendo una riserva. Nell'estate del 2006 \u00e8 stato acquistato dal Borussia M\u00f6nchengladbach di Jupp Heynckes. Attualmente milita in Germania, nel Fortuna D\u00fcsseldorf.\nNazionale.\nPur essendo angolano di nascita e di famiglia, nel 2002 ha ricevuto la cittadinanza tedesca e ha potuto cos\u00ec essere convocato nella Nazionale di calcio tedesca Under 21."}
{"id": "782407", "revid": "767487", "url": "https://it.wikipedia.org/wiki?curid=782407", "title": "Cantone di Toucy", "text": "Il Cantone di Toucy era una divisione amministrativa dell'Arrondissement di Auxerre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782408", "revid": "767487", "url": "https://it.wikipedia.org/wiki?curid=782408", "title": "Cantone di Vermenton", "text": "Il Cantone di Vermenton era una divisione amministrativa dell'Arrondissement di Auxerre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782410", "revid": "124816128", "url": "https://it.wikipedia.org/wiki?curid=782410", "title": "Fender Jazzmaster", "text": "La Fender Jazzmaster \u00e8 una chitarra elettrica prodotta dall'azienda americana Fender. Presentata nel 1958 al NAMM Show, era stata pensata per i chitarristi jazz, ma ha trovato maggior riscontro nel surf rock degli anni sessanta.\nStoria.\nLa Jazzmaster \u00e8 una chitarra elettrica introdotta da Fender a met\u00e0 1958, con l'intento di creare la prima chitarra solidbody destinata a un pubblico jazz (da qui il nome). Leo Fender disegn\u00f2 i pick-up con il desiderio di ottenere un suono dolce tipicamente jazz rispetto alle altre chitarre fenderiane Stratocaster e Telecaster, grazie a single coil con un numero di avvolgimenti decisamente superiore rispetto ai pick-up precedentemente realizzati e con forma differente, pi\u00f9 ampi e piatti (per catturare pi\u00f9 armoniche). Il suono ne risult\u00f2 cos\u00ec pi\u00f9 morbido, ricco e caldo rispetto alle chitarre solid body tradizionali, anche se con una sonorit\u00e0 tipicamente Fender. Nonostante ci\u00f2, la Jazzmaster non riusc\u00ec a entrare nel mercato jazz: i tradizionali musicisti del genere continuavano a preferire le chitarre semiacustiche (archtop) elettrificate e, salvo in qualche caso isolato, non venne utilizzata nonostante un'ottima popolarit\u00e0 nei primi anni di produzione, dove vendette pi\u00f9 degli altri modelli. Ironia della sorte Leo Fender, a sua insaputa, progett\u00f2 il riferimento della musica surf (assieme all'evoluzione Fender Jaguar), del rock strumentale anni 60-70 e della new wave anni 70-80. La sua mancanza di popolarit\u00e0 fu determinata anche dall'inutilizzo dello strumento da parte di grandi chitarristi blues (tra i maggiori, solo Magic Slim e Mickey Baker sono noti come assidui suonatori di Jazzmaster), nonostante famosi chitarristi (tra cui Clapton) l'abbiano imbracciata qualche volta. Anche Jimi Hendrix la utilizz\u00f2 tra il 1964 e il 1965, quando suonava con Little Richard. In seguito la utilizz\u00f2 in una versione \"Olympic White\", anche quando suonava da turnista per Wilson Pickett e in seguito anche per qualche concerto della sua carriera solista fino al 1967.\nGrazie alla sua tendenza a creare feedback, fu anche lo strumento preferito di molti gruppi noise, primi tra tutti i Sonic Youth. La Fender Jazzmaster rest\u00f2 in produzione fino al 1980; recentemente Fender ha riproposto una versione basata sulle specifiche della versione prodotta nel 1962 (\"reissue 1962\") e 1965, oltre a versioni economiche (dal 1986 Made in Japan e Crafted in Japan) e altre \"Signature\" (Elvis Costello, Thurston Moore, Lee Ranaldo, J. Mascis).\nCaratteristiche.\nFender propose la chitarra come \"top-of-the-line\" nel 1958, ad un prezzo di 329,50 dollari (50 in pi\u00f9 rispetto alla Stratocaster). La Jazzmaster presentava notevoli particolarit\u00e0 e innovazioni; prima di tutti un corpo asimmetrico, studiato per ottenere un miglior bilanciamento suonata da seduto e la tastiera in palissandro incollata (prima chitarra Fender ad adottarla), un nuovo tremolo dotato di blocco opzionale, studiato per non perdere l'accordatura (\"Floating Tremolo\"). Soprattutto fu la prima chitarra ad adottare tramite sofisticati (per l'epoca) controlli la possibilit\u00e0 di selezionare due circuiti separati. Semplicemente controllando un piccolo interruttore, si dava la possibilit\u00e0 al chitarrista di scegliere un preset per le ritmiche (solo pick-up al manico) o per gli assoli (pick-up ponte e manico assieme), quest'ultimo splittabile a sua volta in tre diverse posizioni, e di poter passare velocemente dall'uno all'altro.\nEvoluzione.\nLa Fender Jazzmaster non ha avuto durante la sua storia apprezzabili evoluzioni funzionali, ma prevalentemente estetiche. Proposta inizialmente nella versione \"3-color sunburst\" e poi in \"blonde\", \"olympic white\" e nero, ben presto fu realizzata in molti colori custom, anche nella versione \"matching headstock\" (paletta nello stesso colore del corpo).\nGi\u00e0 nel 1959 il materiale del battipenna, originariamente in alluminio anodizzato, venne cambiato in celluloide (tartarugato) a 3 strati. Nel 1962 fu modificata la tastiera in palissandro, che da \"slab\" divenne \"veneer\", ovvero pi\u00f9 sottile. Nel 1965 fu la volta dei segnatasti (\"dots\") che da bianchi (\"clay\") divennero in madreperla e come tutte le chitarre Fender venne adottato sulla paletta il nuovo logo (\"gold transition\" al posto dello storico \"spaghetti logo\").\nA met\u00e0 1965 vennero cambiate le manopole di volume e tono; nuove manopole con il top cromato sostituirono le precedenti in stile Stratocaster, e venne aggiunto il \"binding\" (bordo) bianco al manico.\nDal 1966 ci furono una serie di altre modifiche imposte dalla nuova direzione della CBS che rilev\u00f2 fender nel 1965: il battipenna da celluloide pass\u00f2 in plastica multistrato, i segnatasti divennero rettangolari in madreperla, le meccaniche Kluson-Deluxe lasciarono il posto alle F-series, dal 1967 venne disegnata una nuova paletta pi\u00f9 grande (modifica di pari passo anche sulla Stratocaster) e nel 1968 fu cambiata, come sulle altre chitarre dell'azienda, la verniciatura da nitrocellulosa a poliestere."}
{"id": "782412", "revid": "1745361", "url": "https://it.wikipedia.org/wiki?curid=782412", "title": "Europa (Oceanina)", "text": "Europa () \u00e8 un personaggio della mitologia greca. \u00c8 una ninfa oceanina.\nGenealogia.\nFiglia di Oceano e Teti, fu la madre di Dodone avuto da Zeus.\nMitologia.\nViene descritta da Esiodo come una donna bellissima.\nEuropa era una delle tremila oceanine, sorelle dei potamoi.\nI genitori di questa furono gli unici che non parteciparono alla guerra dei titani contro Zeus e per questo fu lasciato loro il potere sul mare.\nSecondo Acestodoro (citato da Stefano di Bisanzio) la figlia Dodone e il probabile eponimo della citt\u00e0 di Dodona, ma lo stesso Stefano di Bisanzio conclude che \u00e8 pi\u00f9 probabile che la citt\u00e0 sia stata chiamata cos\u00ec per la sua vicinanza al fiume Dodon, parere questo proveniente da Erodoto."}
{"id": "782413", "revid": "984922", "url": "https://it.wikipedia.org/wiki?curid=782413", "title": "Cantone di Ancy-le-Franc", "text": "Il Cantone di Ancy-le-Franc era una divisione amministrativa dell'Arrondissement di Avallon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782415", "revid": "599013", "url": "https://it.wikipedia.org/wiki?curid=782415", "title": "Cantone di Avallon", "text": "Il Cantone di Avallon \u00e8 una divisione amministrativa dell'Arrondissement di Avallon.\nA seguito della riforma complessiva dei cantoni del 2014 \u00e8 passato da 16 a 27 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782416", "revid": "254059", "url": "https://it.wikipedia.org/wiki?curid=782416", "title": "Gundeperga", "text": "Biografia.\nFiglia di Agilulfo e di Teodolinda, nacque verso l'anno 600.\nFu educata nella fede cattolica e and\u00f2 in sposa a Arioaldo, il duca di Torino che guid\u00f2 l'opposizione ariana alla politica filocattolica e filoromana di re Adaloaldo, fratello di Gundeperga. \nArioaldo scalz\u00f2 dal trono il cognato tra il 625 e il 626, elevando Gundeperga al rango di regina; presto, tuttavia, la sospett\u00f2 di sostenere la rivolta di Tasone, duca del Friuli, e la rinchiuse nel castello di Lomello. In seguito, per\u00f2, la liber\u00f2 e avvi\u00f2 una politica di equilibrio fra ariani e cattolici, cui Gundeperga collabor\u00f2.\nQuando nel 636 mor\u00ec Arioaldo, secondo la tradizione iniziata con la madre Teodolinda rimasta vedova di Autari, il potere regio fu trasmesso ad un nuovo sposo, scelto in accordo con l'aristocrazia. La scelta cadde su Rotari, il duca di Brescia, che prosegu\u00ec la politica di Arioaldo.\nMorto anche Rotari (652), fu reggente in favore del giovane figlio Rodoaldo, che per\u00f2 venne ucciso pochi mesi dopo. Il trono pass\u00f2 allora ad Ariperto I, cugino di Gundeperga. La regina continu\u00f2 a vivere a corte oppure si ritir\u00f2 in un monastero.\nGundeperga protesse il monastero di Bobbio e fond\u00f2, a Pavia, la basilica di San Giovanni.\nIgnota \u00e8 la sua data di morte. Venne sepolta nella basilica da lei fondata."}
{"id": "782418", "revid": "1310927", "url": "https://it.wikipedia.org/wiki?curid=782418", "title": "Ibrahima Camara", "text": ""}
{"id": "782419", "revid": "827882", "url": "https://it.wikipedia.org/wiki?curid=782419", "title": "Cantone di Cruzy-le-Ch\u00e2tel", "text": "Il Cantone di Cruzy-le-Ch\u00e2tel era una divisione amministrativa dell'Arrondissement di Avallon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782421", "revid": "125985884", "url": "https://it.wikipedia.org/wiki?curid=782421", "title": "Itachi Uchiha", "text": " \u00e8 un personaggio della serie manga e anime \"Naruto\". \u00c8 il fratello maggiore di Sasuke, nonch\u00e9 membro del Clan Uchiha e dell'Organizzazione Alba.\nIl personaggio.\nItachi \u00e8 sempre stato una persona ridicola, riservata dal carattere calmo e pacato ma comunque mostrava solitamente un comportamento gioviale e gentile, specialmente nei confronti del fratello minore. Da bambino rimase coinvolto nella Terza Grande Guerra Ninja e da allora odia con tutto s\u00e9 stesso ogni genere di conflitto: per questo decide di uccidere il suo clan; volendo preservare il buon nome degli Uchiha per Sasuke, decide inoltre di insabbiare la notizia del progetto sovversivo del clan diventando cos\u00ec un criminale agli occhi di tutto il mondo ninja.\nParticolarmente rilevante sembra essere il valore che, col passare degli anni, ha deciso di affibbiare al dualismo \"verit\u00e0-menzogna\": in diverse occasioni sembra quasi non credere nella esistenza di questa contrapposizione dicendo che in fondo la verit\u00e0 \u00e8 un oggetto mentale relazionato a un soggetto senziente e come tale risulta qualcosa di assai \"labile e ambiguo\". Questa sua convinzione sembra, seppur in minima parte, rinnegata durante il suo ultimo saluto al fratello nel covo di Kabuto quando afferma che in alcuni casi una qualche forma di verit\u00e0 pu\u00f2 essere accessibile alla coscienza umana, seppur non in via assoluta.\nSin dalla sua prima apparizione si mostra costantemente ostile nei confronti di Sasuke: durante il suo ritorno al villaggio lo umilia profondamente rompendogli il polso e ricordandogli quanto sia ancora debole, mentre nello scontro finale gli rivela di averlo risparmiato unicamente per prendere i suoi occhi e per tornare cos\u00ec a vedere acquisendo lo Sharingan Ipnotico Eterno. In realt\u00e0 il vero intento di Itachi \u00e8 sempre stato quello di rendere forte il fratello e di spingerlo oltre i suoi limiti in modo che questi potesse diventare in futuro un buon alleato per la Foglia.\nCome membro dell'Organizzazione Alba d\u00e0 prova di possedere un incredibile autocontrollo e sembra non perdere mai la freddezza e la compostezza che contraddistingue i suoi consanguinei; dimostra inoltre di essere in buoni rapporti con il suo compagno di team Kisame, il quale spesso si preoccupa per la sua salute. Inizialmente gli obiettivi di Itachi erano connessi a quelli di Alba e la sua lealt\u00e0 nei confronti dell'organizzazione appariva reale: trattava infatti tutti i membri con lo stesso rispetto, ma mostrandosi sempre distaccato e silenzioso. In realt\u00e0, per\u00f2, egli non era altro che un agente infiltrato, i cui obbiettivi ultimi non erano altro che la salvaguardia di Konoha e di Sasuke.\nQuando Orochimaru resuscita i primi quattro Hokage, Sarutobi afferma che, gi\u00e0 a sette anni, Itachi ragionava come uno di loro mentre Hashirama Senju, dopo aver sentito la sua storia, sostiene che Itachi sia stato un ninja migliore di lui.\nStoria.\nItachi \u00e8 un membro del clan Uchiha, figlio di Fugaku e Mikoto e fratello maggiore di Sasuke, al quale era molto affezionato. Considerato un talento eccezionale persino dai suoi consanguinei, Itachi entra giovanissimo nella squadra speciale ANBU ma ben presto inizia a distaccarsi dal suo stesso clan.\nPer evitare una guerra civile che sarebbe costata la vita di molti innocenti, quando gli Uchiha progettano un colpo di Stato Itachi viene costretto a sterminare tutto il suo clan dai consiglieri del Terzo Hokage, in particolare Danzo: la missione prevedeva anche che Itachi avrebbe dovuto abbandonare il villaggio come ninja traditore in modo da assumersi la colpa del massacro e insabbiare la vicenda per sempre. Prima della notte del massacro Itachi incontr\u00f2 il suo migliore amico, Shisui Uchiha, che gli rivel\u00f2 le malefatte di Danzo e dopo avergli affidato uno dei suoi occhi si suicid\u00f2 davanti a lui provocando il risveglio del suo Sharingan Ipnotico.\nPer adempiere alla sua missione Itachi strinse un accordo con Tobi, anch'egli desideroso di vendicarsi sul clan, e, senza rivelargli i suoi scopi, gli offre il suo aiuto nell'uccisione degli Uchiha a patto che non attacchi il villaggio. Una volta compiuto il massacro ma prima di abbandonare il villaggio Itachi si reca da Danzo, minacciando di rivelare informazioni riservate agli altri villaggi se solo si avvicinasse a Sasuke, e dal Terzo Hokage, a cui fa giurare di proteggere il fratello. Si unisce poi all'Organizzazione Alba e durante questo periodo viene in contatto con Orochimaru, che cerca di impossessarsi del suo corpo senza riuscirci. All'interno dell'organizzazione viene scelto come compagno di Kisame Hoshigaki, ex membro dei Sette spadaccini della Nebbia.\nItachi fa la sua comparsa nella serie dopo l'attacco alla Foglia da parte di Orochimaru e del Villaggio della Sabbia: in questa occasione si infiltra nel villaggio con Kisame per catturare Naruto, la forza portante della Volpe a nove code, ma in seguito si scopre che il suo intento principale era ricordare a Danzo di non toccare Sasuke, temendo che questi potesse approfittare della morte del Terzo Hokage per fargli del male. Al villaggio viene affrontato da Asuma Sarutobi, Kurenai Yuhi e Kakashi Hatake, che vengono tutti e tre sconfitti, e poi si dirige da Naruto, che nel frattempo stava per partire con Jiraiya alla ricerca di Tsunade. Itachi e Kisame raggiungono Naruto nell'albergo in cui alloggiava ma a questo punto Itachi \u00e8 interrotto dall'arrivo del fratello minore Sasuke, verso il quale per\u00f2 non dimostra nessuna piet\u00e0 sconfiggendolo facilmente. Prima di catturare la forza portante viene fermato da Jiraiya, che riesce a mettere in fuga sia lui che Kisame.\nItachi riappare all'inizio della seconda serie durante l'estrazione dal corpo di Gaara del Demone Tasso; in seguito appare per fermare il Team Kakashi tramite una sua copia.\nDopo aver saputo della morte di Orochimaru per mano di Sasuke, Itachi decide di raggiungere il fratello ma prima si imbatte in Naruto mentre questi \u00e8 anch'egli intento a cercare Sasuke: in questa occasione, dopo aver constatato la profonda amicizia che Naruto prova per Sasuke, gli conferisce parte del suo potere per mezzo di un corvo \"con la speranza che non debba mai usarlo\".\nItachi affronta quindi Sasuke al covo degli Uchiha: nello scontro che segue riesce a liberare il fratello da Orochimaru, imprigionando quest'ultimo all'interno di un genjutsu eterno tramite la spada Totsuka del suo Susanoo, e dopo aver impiantato l'Amaterasu nell'occhio di Sasuke in modo da uccidere Tobi non appena lo avesse visto muore a causa della malattia che lo affliggeva da tempo.\nUna volta condotto al suo rifugio Tobi rivela a Sasuke la verit\u00e0 sul fratello accendendo in lui il desiderio di distruggere il Villaggio della Foglia in modo da vendicare Itachi dopo aver risvegliato lo Sharingan Ipnotico.\nItachi viene riportato in vita tramite la Tecnica della Resurrezione impura di Kabuto Yakushi insieme ad altri ex membri di Alba come Deidara, Kakuzu, Sasori e Nagato.\nDopo essere stato messo in coppia con quest'ultimo alla ricerca di Naruto e Killer Bee, nello scontro che segue Itachi, attraverso la tecnica oculare di Shisui (che aveva trasferito in Naruto tramite il suo corvo), riesce a liberarsi dal controllo di Kabuto e aiuta le due forze portanti a sigillare Nagato. La sua missione diventa quindi fermare Kabuto ed annullare la Tecnica della Resurrezione Impura, ma prima di separarsi, fornisce alcuni consigli a Naruto, ricordandogli di non lasciare che la propria forza, unita al bisogno di proteggere coloro a cui vuole bene, lo spingano ad isolarsi, come ha fatto Itachi, ma di credere in loro e lasciare che lo aiutino contro il nemico. In seguito Itachi incontra sulla sua strada il fratello, intenzionato a seguirlo per ottenere delle risposte ai tanti dubbi sul loro rapporto e sulla ragione dello sterminio degli Uchiha.\nTrovato Kabuto i due fratelli combattono insieme e, grazie alla tecnica proibita Izanami, Itachi riesce a bloccare l'avversario in una illusione spazio-temporale infinita usando poi lo Sharingan per fermare la Tecnica della Resurrezione. Ormai in procinto di svanire per sempre, Itachi affida i suoi ricordi sulla tragica notte dello sterminio degli Uchiha tramite lo Sharingan a Sasuke, affermando di rimpiangere di aver riempito la sua vita di menzogne anzich\u00e9 essere onesto e credere in lui; infine si congeda dichiarando che, qualsiasi cosa sceglier\u00e0 di fare in futuro, gli vorr\u00e0 bene per sempre.\nCapacit\u00e0 ninja.\nItachi \u00e8 sicuramente uno tra i ninja pi\u00f9 forti del manga: la sua intelligenza, la sua esperienza e le sue grandissime abilit\u00e0 fanno di lui un ninja estremamente difficile da affrontare; grazie poi alle sue straordinarie abilit\u00e0 strategiche e di osservazione \u00e8 capace di intuire in anticipo e con precisione le scelte dell'avversario e di reagire di conseguenza.\nUno dei suoi punti di forza principali \u00e8 lo Sharingan soprattutto quando si tratta di creare illusioni, le quali, fatta eccezione per Shisui Uchiha, erano di un livello nettamente superiore rispetto a quelle di qualsiasi altro membro del clan; poteva vantare anche ottime doti fisiche e nelle arti marziali nonch\u00e9 nell'uso delle armi ninja: pi\u00f9 volte dimostra di saper formare i sigilli per le tecniche con una velocit\u00e0 impressionante, tanto che nemmeno Kakashi con il suo Sharingan riesce a seguirne i movimenti.\nGrazie allo Sharingan Ipnotico era in grado di utilizzare tre potentissime tecniche:\nIn occasione dello scontro con Kabuto Itachi utilizza Izanami, una tecnica proibita del clan Uchiha tramite la quale, a costo del proprio occhio, si pu\u00f2 imprigionare l'avversario in un loop illusorio che ha termine solo quando questi capisce i propri sbagli; ha inoltre dato prova di poter sigillare tecniche proprie o altrui in altri soggetti: impianta infatti nell'occhio sinistro di Sasuke l'Amaterasu, programmandola in modo tale da reagire alla vista dello Sharingan di Tobi, mentre nel corvo che ha dato a Naruto aveva trapiantato lo Sharingan di Shusui contenente la tecnica Kotoamatsukami.\nA causa tuttavia del prolungato uso dello Sharingan ipnotico (che gli danneggi\u00f2 molto la vista, portandolo quasi alla completa cecit\u00e0) e della misteriosa malattia terminale della quale soffriva da tempo, Itachi non disponeva di grandi riserve di chakra, sebbene ci\u00f2 non riducesse affatto la sua pericolosit\u00e0 in battaglia.\nSondaggi di popolarit\u00e0.\nNella classifica della rivista giapponese Sh\u014dnen Jump, Itachi \u00e8 incredibilmente popolare e dopo la sua prima apparizione si \u00e8 piazzato undicesimo, per poi arrivare nono e sesto nelle votazioni successive. Ultimamente invece ha avuto un calo essendosi riclassificato undicesimo, fatto probabilmente dovuto alle rivelazioni sulla sua vera vita e alla sua successiva morte, che non lo avrebbe potuto pi\u00f9 porre tra i personaggi attivi, e che lo vede capovolgere completamente da semplice assassino e traditore senza motivo a spia doppiogiochista per il bene del suo villaggio, indirizzando cos\u00ec alcuni lettori a preferire altri personaggi. Successivamente, nel settimo sondaggio del manga pubblicato sul numero 56, Itachi si \u00e8 classificato al 5\u00ba posto, rimanendo sempre nella Top 10."}
{"id": "782422", "revid": "110157", "url": "https://it.wikipedia.org/wiki?curid=782422", "title": "Cantone di Flogny-la-Chapelle", "text": "Il Cantone di Flogny-la-Chapelle era una divisione amministrativa dell'Arrondissement di Avallon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782423", "revid": "125886939", "url": "https://it.wikipedia.org/wiki?curid=782423", "title": "Enzo Storoni", "text": "Biografia.\nNacque nella capitale da Emilio Storoni, avvocato civilista che fu deputato liberale fino alla dichiarazione di decadenza nel 1926, di cui fu fatto segno in quanto aventiniano. Dopo la laurea in legge, esercit\u00f2 a Roma la professione di avvocato e cur\u00f2 la rivista giuridica \"La settimana della cassazione\" fondata dal padre insieme all'ex ministro popolare Giovanni Battista Bertone.\nInsieme al padre fu uno dei legali di casa Savoia, e nell'estate del 1943 fu incaricato dal ministro della Real Casa, duca Pietro d'Acquarone, d'accompagnare discretamente al palazzo del Quirinale alcuni esponenti del prefascismo (Orlando, Bonomi, Casati, Soleri, ecc.), affinch\u00e9 conferissero con il re Vittorio Emanuele III e preparassero il terreno a un ricambio politico dopo l'allontanamento di Mussolini, che infatti sarebbe avvenuto il 25 luglio. Il 26 luglio 1943 fu nominato alto commissario per l'Alimentazione dal primo governo Badoglio, ma dopo l'8 settembre fu costretto a nascondersi per due mesi travestito da frate perch\u00e9 ricercato dai nazisti.\nIn seguito ader\u00ec al Partito Liberale Italiano e fu sottosegretario all'Industria con delega al commercio nel governo Parri (giugno-dicembre 1945), quindi al Commercio con l'estero nel primo governo De Gasperi (dicembre 1945-luglio 1946). Nel 1948 si dimise dal PLI perch\u00e9 contrario all'alleanza elettorale con il Fronte dell'Uomo Qualunque alle elezioni politiche. Fu tra i membri fondatori del Movimento Liberale Indipendente dell'ambasciatore Nicol\u00f2 Carandini, ma le sue aspettative circa le possibilit\u00e0 politiche di questo gruppo furono presto deluse.\nRientrato nel PLI, dal 1952 al 1960 fu una delle personalit\u00e0 pi\u00f9 influenti del partito, di cui rappresent\u00f2 l'ala riformista. Favor\u00ec l'ingresso di Giovanni Malagodi nel partito nel 1953. Dal 1952 al 1956 fu consigliere comunale di Roma per il PLI, e dal 1953 al 1956 fu assessore all'urbanistica. In tale veste, promosse la formazione del nuovo piano regolatore di Roma (che fu adottato nel 1962) e predispose alcuni provvedimenti contro la speculazione nelle aree edificabili e l'abusivismo edilizio nelle periferie. I passi pi\u00f9 salienti della sua relazione in Consiglio comunale sull'urbanistica del dicembre 1953 sono riportati in tutte le principali pubblicazioni sulle vicende edilizie della Capitale.\nNel 1960 fu membro del comitato di presidenza dell'IRI, di cui fu vicepresidente dal 1972 al 1977, quando si dimise per contrasti con il presidente Giuseppe Petrilli che intendeva tenere artificialmente in vita l'EGAM diventato ormai un ente dispendioso e inutile. \nIn seguito fu presidente del centro studi Cresme.\nCome giornalista pubblicista collabor\u00f2 dal 1944 al 1948 con il quotidiano \"Il Risorgimento Liberale\", poi con il settimanale \"Il Mondo\" di Mario Pannunzio dal 1949 al 1953; dal 1976 al 1985 scrisse per il quotidiano \"La Repubblica\".\n\u00c8 scomparso nel 1985 all'et\u00e0 di 78 anni."}
{"id": "782424", "revid": "320578", "url": "https://it.wikipedia.org/wiki?curid=782424", "title": "Classe Baltimore(incrociatore)", "text": ""}
{"id": "782426", "revid": "110157", "url": "https://it.wikipedia.org/wiki?curid=782426", "title": "Cantone di Guillon", "text": "Il Cantone di Guillon era una divisione amministrativa dell'Arrondissement di Avallon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782429", "revid": "767487", "url": "https://it.wikipedia.org/wiki?curid=782429", "title": "Cantone di L'Isle-sur-Serein", "text": "Il Cantone di L'Isle-sur-Serein era una divisione amministrativa dell'Arrondissement di Avallon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782430", "revid": "4711", "url": "https://it.wikipedia.org/wiki?curid=782430", "title": "Abdullah I", "text": ""}
{"id": "782431", "revid": "767487", "url": "https://it.wikipedia.org/wiki?curid=782431", "title": "Cantone di Noyers", "text": "Il Cantone di Noyers era una divisione amministrativa dell'Arrondissement di Avallon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782432", "revid": "842", "url": "https://it.wikipedia.org/wiki?curid=782432", "title": "Aeronautica Militare degli Stati Uniti", "text": ""}
{"id": "782434", "revid": "767487", "url": "https://it.wikipedia.org/wiki?curid=782434", "title": "Distretto di Gore", "text": " \nIl distretto di Gore \u00e8 un'autorit\u00e0 territoriale della Nuova Zelanda che si trova entro i confini della regione di Southland, nell'Isola del Sud. La sede del Consiglio distrettuale si trova nella citt\u00e0 di Gore.\nOriginariamente conosciuta col nome di Longford, la citt\u00e0 di Gore venne ribattezzata in onore di Sir Thomas Gore Browne, uno dei primi Governatori della Nuova Zelanda. Essa \u00e8 la seconda citt\u00e0 per popolazione del Southland dopo Invercargill, ed \u00e8 tagliata in due dal fiume Mataura."}
{"id": "782438", "revid": "767487", "url": "https://it.wikipedia.org/wiki?curid=782438", "title": "Cantone di Quarr\u00e9-les-Tombes", "text": "Il Cantone di Quarr\u00e9-les-Tombes era una divisione amministrativa dell'Arrondissement di Avallon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782440", "revid": "647919", "url": "https://it.wikipedia.org/wiki?curid=782440", "title": "Abdul Karim Kassem", "text": ""}
{"id": "782443", "revid": "326822", "url": "https://it.wikipedia.org/wiki?curid=782443", "title": "Big Bob-omb", "text": ""}
{"id": "782445", "revid": "15756", "url": "https://it.wikipedia.org/wiki?curid=782445", "title": "Marcel Reich-Ranicki", "text": "\"Papa\" della critica letteraria tedesca, \u00e8 stato uno dei fondatori del \"Gruppo 47\", corrente letteraria da Reich-Ranicki conosciuto giovanissimo a Varsavia (divertente il ritratto che il critico ne d\u00e0 nell'edizione originale della sua autobiografia: un ricordo che per\u00f2 acuir\u00e0 le gi\u00e0 notevoli difficolt\u00e0 nel rapporto -ormai cinquantennale- fra i due \"colossi\").\nBiografia.\nReich-Ranicki nacque a W\u0142oc\u0142awek, in Polonia, il 2 giugno del 1920, figlio di David Reich, un mercante polacco di origine ebraica, e di Helene Auerbach, una casalinga polacca, nata da una famiglia ebraica di origine tedesca, che aveva gi\u00e0 espresso rabbini distintisi per i loro studi biblici. Grazie alla madre, il futuro critico si avvicina sin da piccolo ad i grandi classici della letteratura tedesca; s'interesser\u00e0 anche di letteratura polacca, ma non prima del 1940. In Polonia frequenta una scuola elementare tedesca.\nNel 1929, all'et\u00e0 di nove anni, si trasferisce con la famiglia in Germania, a Berlino, dove la famiglia dipende economicamente da un parente. Studia al \"Werner-von-Siemens-Realgymnasium\" di Berlino-Charlottenburg, liceo-ginnasio relativamente immune dalla ferocia della propaganda nazista, dove ripaga la resistenza passiva e la protezione di compagni e professori, per nulla scontata all'epoca, distinguendosi come uno dei migliori allievi di sempre in tedesco e nelle materie letterarie. Paradossalmente, il fatto di non essere mai riusciti ad ottenere la cittadinanza tedesca tiene i Reich, in quanto cittadini polacchi di lingua tedesca, relativamente al riparo dalle persecuzioni fino al 1938, quando sono rispediti in Polonia. Pur vivendo nell'incubo delle persecuzioni, il giovane Marcel Reich serber\u00e0 sempre un ricordo meraviglioso del suo periodo berlinese, quello dell'infanzia e della prima giovinezza.\nInsieme alla moglie Tosia, Reich-Ranicki \u00e8 l'unico della sua famiglia ad uscire vivo in modo fortuito ed avventuroso dal ghetto di Varsavia (dove ha svolto anche funzioni di interprete ed organizzatore degli spettacoli): i suoi genitori ed il fratello maggiore Alexander, medico, alla liberazione sono gi\u00e0 stati uccisi a Treblinka.\nFunzionario del Partito Operaio Unificato Polacco, poi console per conto del suo paese d'origine a Londra, \u00e8 stato in seguito allontanato dal partito non per ragioni politiche, ma razziali.\nCaduto in disgrazia e gi\u00e0 incarcerato dal regime, diventa pubblicista professionista alla fine degli anni quaranta e progetta clandestinamente l'espatrio, riuscendo a lasciare definitivamente la Polonia per la Germania approfittando di un soggiorno-studio nel 1958 e grazie alla generosa complicit\u00e0 di Heinrich B\u00f6ll, futuro premio Nobel per la letteratura e suo grande amico. In Germania Reich-Ranicki si d\u00e0 ad un'intensissima, rigorosa attivit\u00e0 critica, svolgendo puntuale attivit\u00e0 di recensore per diverse testate soprattutto della Germania meridionale (oltre \"der Spiegel\", per \"Die Zeit\", 1960-1973 e il \"Frankfurter Allgemeine Zeitung\", delle cui pagine culturali \u00e8 stato il direttore, sotto la direzione di Joachim Fest, tra il 1973 e il 1988), compilando fortunate antologie e monografie e svolgendo un'importante attivit\u00e0 di organizzatore culturale e di traduttore dal polacco verso il tedesco e viceversa; \u00e8 stato vicino al Gruppo 47 fino allo scioglimento.\nBench\u00e9 agnostico e critico nei confronti delle ortodossie, Reich-Ranicki non ha mai perso occasione di pronunciarsi veementemente in difesa degli ebrei quando la situazione lo richiedeva. Sua \u00e8 l'espressione \"Fine della tregua\", riguardo all'atteggiamento forzatamente pentitistico dei tedeschi nei confronti del loro passato nazista e antisemita. Questa \"Fine della tregua\" \u00e8 stata fissata cronologicamente da Reich-Ranicki alla prima rappresentazione, nel 1968, di un dramma di Rainer Werner Fassbinder, \"I rifiuti, la citt\u00e0 e la morte\". Ha interrotto drammaticamente la collaborazione con Joachim Fest per via della posizione da questi assunta nella grande \"disputa degli storici\" (Historikerstreit, 1986-88) sull'Olocausto e si \u00e8 sempre rifiutato di recensire testi di Ernst J\u00fcnger, sostenendo al contempo feroci polemiche con Ernst Nolte, da lui definito un malato di mente. Pi\u00f9 duratura e gravida di conseguenze \u00e8 stata l'inimicizia con Martin Walser, che prima in un discorso molto contestato tenuto alla Paulskirche di Francoforte (1997) e quindi in un romanzo, \"Morte di un critico\" (2002), ha attaccato duramente il critico.\nL'enorme popolarit\u00e0 di Reich-Ranicki, che nei paesi di lingua tedesca oltrepassa la fama dovuta all'attivit\u00e0 di critico \"serio\", \u00e8 dovuta tuttavia in modo determinante alla sua vivacissima vis polemica e alla fortunata trasmissione televisiva di argomento letterario \"Das Literarische Quartett\", che solo il primo anno (1988) \u00e8 stata segu\u00ecta da quasi un milione di telespettatori. Nella primavera del 2009 la ARD, ammiraglia della televisione pubblica tedesca, ha trasmesso una fiction di grande successo sulla sua vita, gi\u00e0 pi\u00f9 volte replicata e particolarmente incentrata sul periodo della sua sopravvivenza nel ghetto di Varsavia. Spirito appassionato e polemico, caustico, implacabile e tagliente, nel 2008 viene invitato al Gran Premio della TV tedesca per il conferimento dell'Oscar alla carriera (Reich-Ranicki ha lavorato a lungo anche in radio). Salito sul podio, davanti alle telecamere e alla platea, tiene un discorso molto duro sull'attuale degrado televisivo e rifiuta il premio tra l'imbarazzatissimo sconcerto dei presenti (in internet, in particolare sul canale \"youtube\", girano innumerevoli spezzoni del \"gran rifiuto\", diventato frattanto un cult).\nReich-Ranicki ha vissuto fino alla morte a Francoforte sul Meno. Suo figlio, Andrew Ranicki, \u00e8 un insegnante di matematica all'universit\u00e0 di Edimburgo, mentre sua moglie Tosia \u00e8 morta nel 2011. \u00c8 scomparso nel 2013 all'et\u00e0 di 93 anni a seguito di un tumore alla prostata."}
{"id": "782446", "revid": "984922", "url": "https://it.wikipedia.org/wiki?curid=782446", "title": "Cantone di Tonnerre", "text": "Il Cantone di Tonnerre era una divisione amministrativa dell'Arrondissement di Avallon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782447", "revid": "767487", "url": "https://it.wikipedia.org/wiki?curid=782447", "title": "Cantone di V\u00e9zelay", "text": "Il Cantone di V\u00e9zelay era una divisione amministrativa dell'Arrondissement di Avallon.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782448", "revid": "536103", "url": "https://it.wikipedia.org/wiki?curid=782448", "title": "Diritto di voto", "text": "Il diritto di voto \u00e8 il diritto che assicura a un individuo la possibilit\u00e0 di manifestare la propria volont\u00e0 durante un'elezione. In molti Stati del mondo \u00e8 un diritto costituzionale.\nPrima dell'introduzione del suffragio universale il diritto di voto era limitato per censo (suffragio censitario), per cultura (suffragio capacitorio) o in base al sesso.\nParallelismo dell'elettorato attivo e passivo.\nLa Corte europea dei diritti dell'uomo ricostruisce il diritto di voto - riconosciuto dall'articolo 3 del primo Protocollo alla CEDU - come cardine per due diritti che sono la doppia faccia della stessa medaglia: il diritto di votare e quello di competere per essere eletti.\nSi tratta del cosiddetto parallelismo dell'elettorato attivo e dell'elettorato passivo, che nella dottrina costituzionale italiana \u00e8 fatto risalire a due diverse norme: l\u2019articolo 48 (diritto di voto) e l\u2019articolo 51 (accesso alle cariche elettive) della Costituzione.\nStoria del diritto di voto in Italia.\nIn Italia il diritto di voto nel 1861 era riservato ai soli cittadini maschi di et\u00e0 superiore ai 25 anni e di elevata condizione sociale. Nel 1881 il Parlamento approv\u00f2 l'estensione del diritto di voto e fu ammessa anche la media borghesia; inoltre il limite d'et\u00e0 fu abbassato a 21 anni.\nNel 1912, su proposta di Giovanni Giolitti, il Parlamento approv\u00f2 l'estensione del diritto di voto a tutti i cittadini maschi a partire dai 21 anni di et\u00e0 che avessero superato con buon esito l'esame di scuola elementare e tutti i cittadini di et\u00e0 superiore ai trenta anni indipendentemente dal loro grado di istruzione. Il suffragio universale maschile vero e proprio \u00e8 stato introdotto con la legge n. 1985/1918, che ha ammesso al voto tutti cittadini maschi di et\u00e0 superiore ai ventuno anni, nonch\u00e9 i cittadini di et\u00e0 superiore ai diciotto anni che avessero prestato il servizio militare durante la prima guerra mondiale.\nIl voto alle donne \u00e8 stato invece riconosciuto nel 1946. La Costituzione repubblicana detta alcuni principi fondamentali in materia di voto, stabilendo che esso \u00e8 personale, eguale, libero e segreto e che il suo esercizio \u00e8 un \u00abdovere civico\u00bb. Questa disposizione va interpretata nel senso che la Costituzione proibisce il voto per procura, vietando cos\u00ec la possibilit\u00e0 di delegare ad altri il proprio diritto di voto e il voto plurimo, cio\u00e8 la possibilit\u00e0 che il voto di ognuno abbia un valore numerico superiore a quello di un altro. \u00c8 altres\u00ec nullo ogni patto con cui un elettore si obbliga a votare in un certo modo.\nDagli anni novanta.\nAttualmente in Italia il voto \u00e8 un diritto di tutti i cittadini con almeno 18 anni d'et\u00e0. Fino al 2021 per l'elezione del Senato era richiesta l'et\u00e0 minima di 25 anni.\nL\u20198 luglio 2021, il parlamento ha approvato in via definitiva il disegno di legge costituzionale di modifica all\u2019articolo 58 della Costituzione che regola l\u2019elezione del Senato. La riforma approvata ha modificato l\u2019et\u00e0 necessaria per eleggere i senatori, portandola da 25 a 18 anni di et\u00e0. Pertanto, chiunque abbia compiuto la maggiore et\u00e0 pu\u00f2 votare sia per la Camera dei Deputati che per il Senato della Repubblica.\nIl voto \u00e8 ritenuto un dovere etico e morale, ma dal mero punto di vista giuridico l'obbligo e le eventuali conseguenze giuridiche per gli inadempienti sono cessate a seguito dell'abrogazione del dpr n.361 del 30 marzo 1957, nel 1993:\nResta l'art. 48 della Costituzione (il voto \"\u00e8 un dovere\" civico), ma nella pratica \u00e8 un diritto anche liberamente non esercitabile. Ci\u00f2 vale per tutte le tipologie di consultazioni elettorali (enti locali, Parlamento, Unione Europea, referendum abrogativo), poich\u00e9 la disposizione abrogata e l'art. 48 cui dava attuazione sono nel titolo IV della Carta Fondamentale; prima di allora l'assenza al voto doveva essere motivata in forma scritta al sindaco del comune di residenza, e poteva ad esempio essere valutata negativamente ai fini del superamento di un bando di concorso pubblico.\nGiurisdizione.\nLa dichiarazione del Consiglio dell\u2019Unione interparlamentare resa a Parigi il 26 marzo 1994 prescrive tassativamente che al rigetto o alla limitazione di candidatura si applichi la possibilit\u00e0 di appello ad una giurisdizione competente a decidere prontamente (\"Declaration on criteria for free and fair elections\", \u00a7 4(6)). Tale prescrizione \u00e8 confluita nel Codice di buona pratica elettorale stilato dalla Commissione di Venezia. \nMentre la verifica della regolarit\u00e0 delle operazioni elettorali regionali (ma anche locali ed europee) \u00e8 \"rimessa al giudice amministrativo \"ex\" art. 83/11 d.P.R. 16 maggio 1960, n. 570, ora Titolo VI, \"Contenzioso elettorale\", artt. 126-132 d.lgs. 2 luglio 2010, n. 104, del Codice del processo amministrativo\", diverso resta il caso del voto per le Camere del Parlamento, sulle cui elezioni il Governo non ritenne di esercitare la delega conferitagli con il decreto legislativo n. 69 del 2009. In proposito, la Delegazione presso l'assemblea parlamentare dell'OSCE not\u00f2 che: \"Altra criticit\u00e0 sollevata dall\u2019OSCE/ODIHR \u00e8 quella relativa alla mancata previsione, nelle elezioni politiche italiane, della possibilit\u00e0 da parte dei candidati di presentare reclami su ogni aspetto delle operazioni elettorali a un tribunale competente\".\nSolo configurando, in ordine alla natura dell\u2019Ufficio centrale nazionale presso la Cassazione, la chiara preferenza \u00abche si tratti di una sezione specializzata della giurisdizione ordinaria\u00bb risulterebbe esclusa la configurabilit\u00e0 di un vuoto di tutela."}
{"id": "782449", "revid": "984922", "url": "https://it.wikipedia.org/wiki?curid=782449", "title": "Cantone di Cerisiers", "text": "Il Cantone di Cerisiers era una divisione amministrativa dell'Arrondissement di Sens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782451", "revid": "767487", "url": "https://it.wikipedia.org/wiki?curid=782451", "title": "Cantone di Ch\u00e9roy", "text": "Il Cantone di Ch\u00e9roy era una divisione amministrativa dell'Arrondissement di Sens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782454", "revid": "104458", "url": "https://it.wikipedia.org/wiki?curid=782454", "title": "Cantone di Pont-sur-Yonne", "text": "Il Cantone di Pont-sur-Yonne \u00e8 una divisione amministrativa dell'Arrondissement di Sens.\nA seguito della riforma complessiva dei cantoni del 2014 \u00e8 passato da 16 a 10 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782457", "revid": "1573940", "url": "https://it.wikipedia.org/wiki?curid=782457", "title": "Potamon", "text": "Potamon \u00e8 un genere di granchi della famiglia dei Potamidi.\nTassonomia.\nComprende le seguenti specie:"}
{"id": "782458", "revid": "4711", "url": "https://it.wikipedia.org/wiki?curid=782458", "title": "Kuala Lampur", "text": ""}
{"id": "782459", "revid": "767487", "url": "https://it.wikipedia.org/wiki?curid=782459", "title": "Cantone di Saint-Julien-du-Sault", "text": "Il Cantone di Saint-Julien-du-Sault era una divisione amministrativa dell'Arrondissement di Sens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782461", "revid": "124123", "url": "https://it.wikipedia.org/wiki?curid=782461", "title": "David Easton", "text": "\u00c8 altres\u00ec noto per la sua definizione di politica come \"assegnazione imperativa di valori\". Easton \u00e8 stato \"Distinguished Research Professor\" nella Facolt\u00e0 di Scienze Politiche dell'Universit\u00e0 della California di Irvine.\nEaston dopo essersi laureato all'Universit\u00e0 di Toronto, consegu\u00ec il suo dottorato all'Universit\u00e0 Harvard nel 1947.\nNello stesso anno inizi\u00f2 la sua carriera alla Facolt\u00e0 di Scienze Politiche dell'Universit\u00e0 di Chicago.\nTra il 1968 e il 1969 \u00e8 stato Presidente dell'American Political Science Association."}
{"id": "782463", "revid": "17276460", "url": "https://it.wikipedia.org/wiki?curid=782463", "title": "DC9", "text": ""}
{"id": "782465", "revid": "767487", "url": "https://it.wikipedia.org/wiki?curid=782465", "title": "Cantone di Sens-Nord-Est", "text": "Il Cantone di Sens-Nord-Est era una divisione amministrativa dell'Arrondissement di Sens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Sens e i comuni di:"}
{"id": "782466", "revid": "4711", "url": "https://it.wikipedia.org/wiki?curid=782466", "title": "Intelligenza extraterrestre", "text": ""}
{"id": "782468", "revid": "75775", "url": "https://it.wikipedia.org/wiki?curid=782468", "title": "Struttura a grande scala dell'Universo", "text": ""}
{"id": "782476", "revid": "1318658", "url": "https://it.wikipedia.org/wiki?curid=782476", "title": "Distretto di Southland", "text": " \nIl distretto di Southland \u00e8 un'autorit\u00e0 territoriale della Nuova Zelanda che si trova entro i confini della regione di Canterbury, nell'Isola del Sud. La sede del Consiglio distrettuale si trova nella citt\u00e0 di Invercargill, bench\u00e9 non faccia parte del Distretto ma sia essa stessa un'autorit\u00e0 territoriale.\nIl Distretto di Southland copre la quasi totalit\u00e0 del territorio della regione di Southland, a parte il Distretto di Gore e la citt\u00e0 di Invercargill. I centri maggiori all'interno dei confini del Distretto sono Winton, Lumsden e Te Anau. Al Distretto appartengono anche le isole Solander, Ruapuke e Stewart.\nDue dei maggiori parchi nazionali della Nuova Zelanda si trovano nel Distretto di Southland: il Fiordland National Park (il pi\u00f9 esteso parco neozelandese, con oltre 12.000 chilometri quadrati, un patrimonio dell'umanit\u00e0 dell'UNESCO insieme ad altri 3 parchi nazionali, raggruppati sotto l'unica denominazione di Te Wahipounamu) e il parco nazionale Rakiura (che si estende su gran parte dell'Isola di Stewart)."}
{"id": "782477", "revid": "1573940", "url": "https://it.wikipedia.org/wiki?curid=782477", "title": "Herpestes sanguineus swalius", "text": "La mangusta rossastra di Namaqua (Herpestes sanguineus swalius ) \u00e8 una sottospecie di mangusta rossastra diffusa nelle regioni meridionali e centrali della Namibia."}
{"id": "782478", "revid": "104458", "url": "https://it.wikipedia.org/wiki?curid=782478", "title": "Cantone di Sens-Ovest", "text": "Il Cantone di Sens-Ovest era una divisione amministrativa dell'Arrondissement di Sens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Sens e i comuni di:"}
{"id": "782483", "revid": "767487", "url": "https://it.wikipedia.org/wiki?curid=782483", "title": "Cantone di Sens-Sud-Est", "text": "Il Cantone di Sens-Sud-Est era una divisione amministrativa dell'Arrondissement di Sens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Sens e i comuni di:"}
{"id": "782487", "revid": "767487", "url": "https://it.wikipedia.org/wiki?curid=782487", "title": "Cantone di Sergines", "text": "Il Cantone di Sergines era una divisione amministrativa dell'Arrondissement di Sens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782488", "revid": "110157", "url": "https://it.wikipedia.org/wiki?curid=782488", "title": "Cantone di Villeneuve-l'Archev\u00eaque", "text": "Il Cantone di Villeneuve-l'Archev\u00eaque era una divisione amministrativa dell'Arrondissement di Sens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782491", "revid": "287204", "url": "https://it.wikipedia.org/wiki?curid=782491", "title": "Cantone di Villeneuve-sur-Yonne", "text": "Il Cantone di Villeneuve-sur-Yonne \u00e8 una divisione amministrativa dell'Arrondissement di Sens.\nA seguito della riforma complessiva dei cantoni del 2014 \u00e8 passato da 8 a 12 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782496", "revid": "1573940", "url": "https://it.wikipedia.org/wiki?curid=782496", "title": "Helogale hirtula", "text": "La mangusta nana somala (Helogale hirtula ) \u00e8 un mammifero carnivoro della famiglia degli Erpestidi.\nDescrizione.\nLunga 20-27 cm e pesante 0,25-0,4 kg, la mangusta nana somala \u00e8 molto simile alla mangusta nana comune, con lo stesso musetto appuntito e grazioso; ha pelo un po' meno folto, pi\u00f9 lungo e ruvido (ispido), color grigio fumo macchiettato di chiaro e scuro dalle anulazioni dei singoli peli; le zampe sono scure e le guance grigio chiaro. Gola, petto e ventre sono lavati di giallo ocraceo. Nel cranio si notano i denti premolari e molari un po' pi\u00f9 robusti, con il quarto premolare superiore pi\u00f9 grande che in \"H. parvula\". Un gruppo di razze settentrionali di Etiopia, Somalia e Kenya settentrionale pare abbia dimensioni inferiori delle razze che vivono nel Kenya nord-occidentale.\nTassonomia.\nLa mangusta nana somala viene suddivisa in cinque sottospecie:\nDistribuzione e habitat.\nLa mangusta nana somala \u00e8 diffusa, con areale a macchia a leopardo, nella regione del Corno d'Africa, in Etiopia meridionale e sud-orientale, Somalia meridionale e Kenya settentrionale. Alcuni studiosi ne hanno registrato la presenza anche nel Gibuti (sebbene la sua presenza in questo Paese necessiti di ulteriori conferme). Un unico incerto avvistamento avvenuto a Mkomazi, in Tanzania, fa supporre che l'areale di questa specie comprenda anche le regioni nord-orientali della Tanzania. In Etiopia si spinge fino a 600 m di altitudine.\nBiologia.\nAgile e veloce, ha movimenti scattanti ed \u00e8 sempre attiva e vivace come la mangusta nana comune. Al pari di questa vive in bande nomadi che si spostano periodicamente su un vasto territorio da una tana all'altra. In tutte le manguste nane il secreto delle ghiandole guanciali viene usato per delimitare i confini del territorio e il suo odore dura circa tre settimane; quello delle ghiandole anali viene usato per marcare luoghi elevati (sassi, tronchi, ecc.) frequentati abitualmente all'interno del territorio; anche i membri del branco ne vengono impregnati cos\u00ec da potersi riconoscere; l'odore di quest'ultima marcatura dura solo due giorni."}
{"id": "782498", "revid": "767487", "url": "https://it.wikipedia.org/wiki?curid=782498", "title": "Cantone di Aubergenville", "text": "Il Cantone di Aubergenville \u00e8 una divisione amministrativa degli arrondissement di Mantes-la-Jolie e Rambouillet.\nA seguito della riforma complessiva dei cantoni del 2014 \u00e8 passato da 11 a 40 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782500", "revid": "767487", "url": "https://it.wikipedia.org/wiki?curid=782500", "title": "Live from Chicago's House of Blues", "text": "Live from Chicago's House of Blues \u00e8 un album live del 1997 dei Blues Brothers.\nPubblicato sotto il nome \"Blues Brothers and Friends\", \u00e8 stato registrato all'apertura della House of Blues a Chicago ed \u00e8 il primo disco con \"Brother\" Zee Blues."}
{"id": "782501", "revid": "484362", "url": "https://it.wikipedia.org/wiki?curid=782501", "title": "Cannobino", "text": "Il Cannobino \u00e8 un torrente situato in provincia del Verbano-Cusio-Ossola e che percorre l'omonima valle.\nPercorso.\nIl torrente nasce ai piedi del Cimone di Cortechiuso (2 183 m s.l.m.)sul limitare del territorio del Parco nazionale della Val Grande, scorre nella valle di Finero dove assume il nome \"Il Fiume\" e che percorre per circa 8 km fino ad addentrarsi, appena oltrepassato l'abitato di Finero, nella cosiddetta \"Val Tupa\", valle oscura come localmente \u00e8 nota la Valle Cannobina. \nNel suo tortuoso percorso forma delle conche e dei precipizi molto pericolosi, attraversati da diversi ponti, alcuni dei quali in antico stile romanico (come i due ponti pedonali che collegano la localit\u00e0 di Crealla).\nNei 17 chilometri che percorre nella valle raccoglie le acque di sette affluenti che drenano alcune valli laterali, da settentrione il Rio di Creves, il Rio di Orasso e il rio di Cavaglio e da meridione il Rio di Calagno, Rio di Falmenta, il rio di Crealla e il rio di Socraggio. \nDopo un percorso di circa 25\u00a0km, entra nella conca di Cannobio, dove forma il caratteristico \"orrido di Sant'Anna\" presso l'omonima localit\u00e0. Attraversando infine tutto il territorio del comune (il torrente divide Cannobio dalla sua frazione Traffiume), sfocia nel Lago Maggiore."}
{"id": "782502", "revid": "124782273", "url": "https://it.wikipedia.org/wiki?curid=782502", "title": "Gia Darling", "text": "Biografia.\nDi origine guatemalteca, fu adottata a due anni da una ragazza madre. All'et\u00e0 di tre anni si trasferisce con la madre adottiva in California. Ivi, a 15 anni, comincia a vestirsi e vivere come una donna e sogna di diventare una valletta della TV, partecipando a qualche show di viaggi o di video musicali.\nAlla stessa et\u00e0 comincia a prendere ormoni, dopo aver passato un brutto periodo a causa dei suoi compagni di scuola che la prendevano in giro per la sua femminilit\u00e0, e comincia ad usare cosmetici e interventi chirurgici per modificare la fisionomia.\nDopo il matrimonio divorzia: intraprende la carriera nel mondo del porno, riscuotendo un successo crescente tra il pubblico e l'industria del settore transessuale.\nIl successo l'ha portata a rendersi imprenditrice di se stessa, fondando la \"Gia Darling Entertainment\", marchio attivo nella produzione di film, commercio, e quant'altro riguardi il porno transex.\nPer quanto riguarda la stampa, \u00e8 stata la prima donna transessuale ad apparire su Penthouse e Hustler.\nOggi vive in California. \u00c8 stata sposata con l'attore pornografico Colby Jansen, che lavora nel campo della pornografia gay."}
{"id": "782503", "revid": "767487", "url": "https://it.wikipedia.org/wiki?curid=782503", "title": "Cantone di Bonni\u00e8res-sur-Seine", "text": "Il Cantone di Bonni\u00e8res-sur-Seine \u00e8 una divisione amministrativa dell'Arrondissement di Mantes-la-Jolie.\nA seguito della riforma complessiva dei cantoni del 2014 \u00e8 passato da 27 a 70 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782508", "revid": "287204", "url": "https://it.wikipedia.org/wiki?curid=782508", "title": "Cantone di Guerville", "text": "Il Cantone di Guerville era una divisione amministrativa dell'Arrondissement di Mantes-la-Jolie.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782510", "revid": "767487", "url": "https://it.wikipedia.org/wiki?curid=782510", "title": "Cantone di Houdan", "text": "Il Cantone di Houdan era una divisione amministrativa dell'Arrondissement di Mantes-la-Jolie.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782512", "revid": "767487", "url": "https://it.wikipedia.org/wiki?curid=782512", "title": "Cantone di Limay", "text": "Il Cantone di Limay \u00e8 una divisione amministrativa dell'Arrondissement di Mantes-la-Jolie.\nA seguito della riforma complessiva dei cantoni del 2014 \u00e8 passato da 17 a 20 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782514", "revid": "984922", "url": "https://it.wikipedia.org/wiki?curid=782514", "title": "Cantone di Mantes-la-Jolie", "text": "Il Cantone di Mantes-la-Jolie \u00e8 una divisione amministrativa dell'Arrondissement di Mantes-la-Jolie.\nA seguito della riforma complessiva dei cantoni del 2014 ha incorporato il Cantone di Mantes-la-Ville, passando da 1 a 5 comuni.\nComposizione.\nPrima della riforma del 2014 comprendeva il solo comune di Mantes-la-Jolie; dal 2015 comprende i comuni di:"}
{"id": "782515", "revid": "767487", "url": "https://it.wikipedia.org/wiki?curid=782515", "title": "Cantone di Mantes-la-Ville", "text": "Il Cantone di Mantes-la-Ville era una divisione amministrativa dell'Arrondissement di Mantes-la-Jolie.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015, confluendo nel Cantone di Mantes-la-Jolie.\nComprendeva i comuni di:"}
{"id": "782516", "revid": "287204", "url": "https://it.wikipedia.org/wiki?curid=782516", "title": "Aleksej Nikolaevic Tolstoj", "text": ""}
{"id": "782517", "revid": "767487", "url": "https://it.wikipedia.org/wiki?curid=782517", "title": "Cantone di Meulan-en-Yvelines", "text": "Il Cantone di Meulan-en-Yvelines era una divisione amministrativa dell'Arrondissement di Mantes-la-Jolie.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782519", "revid": "174925", "url": "https://it.wikipedia.org/wiki?curid=782519", "title": "Condizionamento classico", "text": ""}
{"id": "782520", "revid": "767487", "url": "https://it.wikipedia.org/wiki?curid=782520", "title": "Cantone di Chevreuse", "text": "Il Cantone di Chevreuse era una divisione amministrativa dell'Arrondissement di Rambouillet.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782521", "revid": "768068", "url": "https://it.wikipedia.org/wiki?curid=782521", "title": "Cantone di Maurepas", "text": "Il Cantone di Maurepas \u00e8 una divisione amministrativa degli arrondissement di Rambouillet e di Versailles.\nA seguito della riforma complessiva dei cantoni del 2014 \u00e8 passato da 4 a 16 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782522", "revid": "1573940", "url": "https://it.wikipedia.org/wiki?curid=782522", "title": "Herpestes brachyurus", "text": "La mangusta dalla coda corta (Herpestes brachyurus ) \u00e8 un carnivoro della famiglia degli Erpestidi. \u00c8 diffusa nel Sud-est asiatico.\nDescrizione.\nLa mangusta dalla coda corta ha lunghezza testa-corpo di circa 35-49 cm. La coda misura circa 17-25 cm, vale a dire meno del 55% della lunghezza testa-corpo. Il peso si aggira sui 1000-3000 g. La pelliccia \u00e8 di colore marrone scuro e presenta riflessi giallastro-arancioni. La testa \u00e8 di colore verde oliva chiaro, le guance e la gola sono di un giallo-marrone rugginoso, collo e addome sono marroni. Le zampe anteriori e la parte inferiore di quelle posteriori sono di colore marrone scuro. Le orecchie sono corte e il naso, rossastro, \u00e8 relativamente grande. Sia i piedi anteriori che quelli posteriori della mangusta dalla coda corta hanno cinque dita, ma il primo \u00e8 in ogni caso piuttosto breve. La formula dentaria \u00e8 I 3/3 - C 1/1 - P 4/4 - M 2/2 = 40.\nDistribuzione e habitat.\nLa mangusta dalla coda corta vive nella penisola malese, nel Borneo, a Sumatra, a Palawan e nelle isole Calamian.\nBiologia.\nLa mangusta dalla coda corta vive sia in foreste primarie che secondarie, preferibilmente in prossimit\u00e0 di corsi d'acqua. Di tanto in tanto penetra anche nelle piantagioni. Nella penisola malese abita in pianura, ma nel Borneo \u00e8 stata rinvenuta anche a 1280 m di altitudine. Si nutre di piccoli vertebrati, invertebrati, uova, frutta e radici. \u00c8 una creatura solitaria, dalle abitudini diurne. Pur essendo principalmente terricola, sembra essere in grado di arrampicarsi.\nTassonomia.\nGli studiosi ne riconoscono quattro sottospecie:\nTalvolta viene riconosciuta come valida anche una sottospecie di Giava, \"H. b. javanensis\"; tuttavia essa \u00e8 stata descritta a partire solamente da un unico esemplare ospitato in un serraglio, e non \u00e8 chiaro neanche se provenisse davvero da Giava. Un esemplare rinvenuto nel Borneo \u00e8 stato descritto come appartenente ad una specie separata di mangusta (\"Herpestes hosei\"). Dal momento che non sono noti ulteriori esemplari di questa forma, si pu\u00f2 presumere che si tratti semplicemente di un individuo aberrante di mangusta dalla coda corta.\nStato di conservazione.\nLa mangusta dalla coda corta \u00e8 relativamente diffusa, comune in alcune aree e presente inoltre in varie riserve. Tuttavia, il suo habitat \u00e8 minacciato dalla deforestazione e pertanto la IUCN la classifica come specie \u00abprossima alla minaccia\u00bb (\"Near Threatened\")."}
{"id": "782524", "revid": "110157", "url": "https://it.wikipedia.org/wiki?curid=782524", "title": "Cantone di Montfort-l'Amaury", "text": "Il Cantone di Montfort-l'Amaury era una divisione amministrativa dell'Arrondissement di Rambouillet.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782527", "revid": "599013", "url": "https://it.wikipedia.org/wiki?curid=782527", "title": "Cantone di Rambouillet", "text": "Il Cantone di Rambouillet \u00e8 una divisione amministrativa dell'Arrondissement di Rambouillet.\nA seguito della riforma complessiva dei cantoni del 2014 \u00e8 passato da 18 a 36 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782528", "revid": "767487", "url": "https://it.wikipedia.org/wiki?curid=782528", "title": "Cantone di Saint-Arnoult-en-Yvelines", "text": "Il Cantone di Saint-Arnoult-en-Yvelines era una divisione amministrativa dell'Arrondissement di Rambouillet.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782529", "revid": "1573940", "url": "https://it.wikipedia.org/wiki?curid=782529", "title": "Herpestes auropunctatus", "text": "La mangusta minore indiana (Herpestes auropunctatus ) \u00e8 un carnivoro della famiglia degli Erpestidi originario dell'Asia meridionale. Fino a non molto tempo fa era raggruppata con la mangusta di Giava in un'unica specie, ma gli studi molecolari hanno dimostrato che i due taxa costituiscono in effetti due specie separate. A questa specie appartiene anche la mangusta del Bengala, da alcuni autori considerata come specie a parte (\"Herpestes palustris\").\nDescrizione.\nLa mangusta minore indiana presenta una lunghezza testa-corpo di 22-44 cm nei maschi e di 21-38,5 cm nelle femmine; la coda misura 15-33 cm. Pesa tra i 500 e i 1000 g. \u00c8 una mangusta di piccole dimensioni, caratterizzata da una colorazione bruno-oliva o marrone scura con riflessi dorati. Ha un corpo slanciato con zampe corte, e il manto \u00e8 breve e sericeo. Ciascun pelo, se esaminato, presenta tre anulature scure e solo due chiare. Gli esemplari che vivono nelle regioni settentrionali e pi\u00f9 umide dell'areale presentano una colorazione marrone scura, pi\u00f9 chiara sulle zampe, mentre le forme che vivono nel deserto possono presentare la regione ventrale di colore chiaro, o perfino biancastro. Le orecchie sono piccole e rotonde, il muso \u00e8 allungato e presenta rinario scuro, e i piccoli occhi hanno l'iride marrone. I maschi sono pi\u00f9 grandi delle femmine e hanno una testa pi\u00f9 larga. Gli esemplari appartenenti alla sottospecie \"H. a. palustris\", propria del Bengala Occidentale e talvolta considerata come specie a parte, hanno dimensioni inferiori e una zona di colore nero sul muso che si estende fino alla zona orbitale.\nDistribuzione e habitat.\nL'areale originario della mangusta minore indiana si estende dall'Iraq, attraverso il Pakistan e l'India del Nord, alla Birmania. Per tenere sotto controllo il numero degli animali nocivi, \u00e8 stata introdotta in molte regioni, come numerose isole dei Caraibi, le regioni settentrionali del Sudamerica, alcune isole del Pacifico, tra cui le Hawaii e le Figi, e diverse isole croate.\nLa mangusta minore indiana \u00e8 presente in un'intera variet\u00e0 di habitat, tra cui foreste pluviali tropicali e altri tipi di aree boschive, oltre a spazi aperti come le distese erbose.\nBiologia.\nLa mangusta minore indiana \u00e8 un animale diurno che conduce generalmente un'esistenza solitaria, ma talvolta pi\u00f9 individui rimangono insieme sotto forma di associazioni familiari sciolte. Di giorno abbandona la tana per andare in cerca di cibo. La dieta \u00e8 costituita principalmente da insetti, ma in aggiunta anche da diversi vertebrati come piccoli mammiferi, uccelli, lucertole e serpenti, nonch\u00e9 da scorpioni e altri invertebrati e da frutta. Dal momento che le manguste sono in grado di muoversi rapidamente, attaccano anche serpenti velenosi, dei quali riescono a schivare gli attacchi. Tuttavia, le manguste non sono immuni al veleno. Esse lasciano che il serpente attacchi pi\u00f9 volte, schivandone ogni volta le aggressioni, in modo che esso si stanchi, cos\u00ec da poterlo uccidere facilmente. Se durante la lotta la mangusta viene morsa, tuttavia, essa non si deve preoccupare, perch\u00e9 le brevi zanne del cobra non riescono a superare la spessa e folta pelliccia.\nDopo circa 50 giorni di gestazione la femmina partorisce da due a cinque piccoli. Essi sono svezzati a quattro o cinque settimane e raggiungono la maturit\u00e0 sessuale ad un anno di et\u00e0.\nTassonomia.\nNe vengono riconosciute tre sottospecie:\nStato di conservazione.\nLa mangusta minore indiana \u00e8 abbastanza comune e non figura tra le specie in via di estinzione. L'Unione Internazionale per la Conservazione della Natura (IUCN) la classifica, sulla sua Lista Rossa delle specie minacciate, come specie \u00aba rischio minimo\u00bb (\"Least Concern\").\nLa mangusta minore indiana, inoltre, \u00e8 stata introdotta dall'uomo in molte parti del mondo in cui originariamente non era presente. Cos\u00ec facendo, si pensava di poter tenere sotto controllo la piaga dei ratti. Tuttavia, tale misura ha portato a problemi ben pi\u00f9 gravi, in quanto le manguste introdotte hanno iniziato ad attaccare i rappresentanti della fauna nativa, riducendone di molto il numero o causandone addirittura l'estinzione, e a compiere scorribande nei pollai, nonch\u00e9 a razziare le scorte di cibo e a trasmettere la rabbia e altre malattie. Sul \"Global Invasive Species Database\" figura tra le cento specie esotiche invasive pi\u00f9 pericolose del mondo. Pertanto, in alcune regioni, essa \u00e8 oggetto di apposite campagne di eradicazione portate avanti dai conservazionisti.\nLa mangusta minore indiana \u00e8 stata inclusa nella Lista delle Specie Aliene Invasive dell'Unione Europea."}
{"id": "782532", "revid": "110157", "url": "https://it.wikipedia.org/wiki?curid=782532", "title": "Cantone di Andr\u00e9sy", "text": "Il Cantone di Andr\u00e9sy era una divisione amministrativa dell'Arrondissement di Saint-Germain-en-Laye.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015, confluendo nel Cantone di Conflans-Sainte-Honorine.\nComprendeva i comuni di:"}
{"id": "782533", "revid": "122300768", "url": "https://it.wikipedia.org/wiki?curid=782533", "title": "Deserto del Karakum", "text": "Il deserto del Karakum o Kara-Kum (letteralmente \u00abSabbie Nere\u00bb: in turkmeno \"Garagum\" o \"Gara Gum\"; ) \u00e8 una vasta regione sabbiosa dell'Asia centrale. Occupa circa il 70% della superficie del Turkmenistan. Un altro deserto pi\u00f9 piccolo, situato in Kazakistan, nei pressi del lago d'Aral, \u00e8 chiamato Aral Karakum.\nGeografia fisica.\nMorfologia.\nIl Karakum turkmeno ricopre una superficie di circa 350.000 km\u00b2, estendendosi per circa 800 km da ovest a est e 500 km da nord a sud. Confina a nord con il bacino di Sarykamysh, a nord-est e ad est con la valle dell'Amu Darya (l'antico fiume Oxus), e a sud-est con gli altopiani di Garabil e la regione delle steppe di Badkhyz. Nel sud e nel sud-ovest il deserto scorre ai piedi dei monti Kopet-Dag, mentre a ovest e nord-ovest confina con il corso dell'antica valle del fiume Uzboy. Viene suddiviso in tre settori: l'elevato Trans-Unguz Karakum, a settentrione; il pianeggiante Karakum centrale; e il Karakum sud-orientale, attraverso il quale corre una catena di paludi salmastre. Lungo il confine del Trans-Unguz Karakum e del Karakum centrale scorre la catena Unguz, una serie di piccole vallate saline e isolate di origine eolica (formate dal vento).\nLa superficie del Trans-Unguz Karakum \u00e8 stata erosa da venti violenti. La pianura del Karakum centrale corre dall'Amu Darya al mar Caspio lungo lo stesso gradiente del fiume. L'altezza delle creste di sabbia accumulate dal vento, pi\u00f9 o meno prive di vegetazione, varia da 75 a 90 m, a seconda dell'et\u00e0 e della velocit\u00e0 del vento. Poco meno del 10% dell'area \u00e8 costituito da barcane (dune a forma di mezzaluna), alcune delle quali alte 9 m o pi\u00f9. Vi sono numerose depressioni interdunali (\"takyr\"), che sono ricoperte da depositi di argilla spessi fino a 9 m e fungono da bacini di raccolta per le scarse precipitazioni della regione; l'acqua che si raccoglie in questi bacini permette di coltivare frutti come meloni e uva. Anche le aree saline chiamate \"solonchak\" sono formate dall'evaporazione dell'acqua del sottosuolo.\nGeologia.\nCirca 30 milioni di anni fa l'intera regione del Karakum era coperta dal mare. I processi orogenetici nella parte meridionale del bassopiano turanico provocarono un graduale restringimento di questo mare e, alla fine, la sua scomparsa. In epoca successiva, l'Amu Darya scorreva attraverso il Karakum, cambiando di tanto in tanto il suo letto e depositando grandi quantit\u00e0 di sedimenti alluvionali (principalmente sabbia e argilla). Le sabbie del Karakum oggi contengono circa 40 diversi minerali provenienti dalle montagne a sud-est. Da quando l'Amu Darya cambi\u00f2 direzione e si diresse verso nord per riversarsi nel lago d'Aral, la superficie del Karakum \u00e8 stata formata in gran parte da processi eolici, che spiegano l'attuale diversit\u00e0 dei paesaggi del deserto.\nClima.\nIl clima del Karakum \u00e8 continentale, con estati lunghe, calde e secche e inverni imprevedibili ma relativamente caldi. La temperatura media in luglio a nord e lungo la costa del mar Caspio varia da 26 a 28 \u00b0C, e nella parte centrale del deserto da 30 a 34 \u00b0C. A gennaio, le temperature medie sono di -4 \u00b0C a nord e 4 \u00b0C a sud, ma i valori possono variare da -20 \u00b0C a 10 \u00b0C nel giro di 4 ore. Le precipitazioni annuali medie variano da 70 mm nel nord a 150 mm nel sud. Le precipitazioni sono concentrate principalmente in inverno e all'inizio della primavera - pi\u00f9 della met\u00e0 di esse cade tra dicembre e aprile. La neve \u00e8 scarsa. I venti prevalenti, nord-orientali e nord-occidentali, sono miti.\nFlora e fauna.\nLa vegetazione, abbastanza varia e non presente uniformemente nella regione, \u00e8 costituita principalmente da erba, piccoli arbusti, cespugli e alberi. La primavera, umida e precoce, consente la crescita diffusa di piante effimere - la principale fonte di foraggio per il bestiame -, mentre nelle aree ricoperte da dune a barcana la vegetazione tipica \u00e8 costituita da erbe, piante di artemisia e alberi della specie \"Ammodendron conollyi\". Le specie di arbusti pi\u00f9 comuni sono rappresentanti dei generi \"Astragalus\", \"Calligonum\" e \"Salsola\" (\"Salsola richteri\"). Nelle regioni dove si trovano acque sotterranee profonde il \"saxaul\" bianco (\"Haloxylon persicum\") \u00e8 la pianta pi\u00f9 caratteristica, ma nelle regioni in cui l'acqua \u00e8 pi\u00f9 vicina alla superficie cresce il \"saxaul\" nero (\"H. aphyllum\"). D'inverno la vegetazione del Karakum pu\u00f2 essere usata come foraggio da cammelli, pecore e capre.\nNel Karakum gli animali non sono molto numerosi, ma sono rappresentati da un gran numero di specie. Tra gli insetti figurano formiche, termiti, zecche, coleotteri, tenebrionidi, scarabei stercorari e ragni. Vi si incontrano anche varie specie di lucertole, serpenti e tartarughe. Gli uccelli pi\u00f9 comuni sono le allodole, i passeri del \"saxaul\" (\"Passer ammodendri\"), le ballerine, i passeri del deserto e le ghiandaie terragnole di Pander (\"Podoces panderi\"). Tra i roditori ricordiamo citelli e gerboa. Questi mammiferi, cos\u00ec come la lepre di Tolai, il riccio, il gatto delle sabbie, la volpe corsac e la gazzella subgutturosa, vivono di solito nelle pianure.\nGeografia umana.\nLa popolazione del Karakum \u00e8 scarsa - con una media di un abitante ogni - ed \u00e8 costituita prevalentemente da turkmeni, presso i quali persiste ancora la tradizionale suddivisione in gruppi tribali. Fin dall'antichit\u00e0 gli abitanti del Karakum hanno praticato la pastorizia nomade e la pesca lungo le sponde del mar Caspio e dell'Amu Darya, ma in epoca moderna quasi tutti si sono stabiliti in fattorie collettive e private e hanno sviluppato citt\u00e0 permanenti con gas ed elettricit\u00e0. Squadre di allevatori di bestiame si prendono cura degli animali allevati. Lo sviluppo del petrolio, del gas e di altre industrie ha portato alla costruzione di nuovi insediamenti, popolati da abitanti di diverse nazionalit\u00e0.\nTradizionalmente, per raccogliere l'acqua piovana, gli abitanti del Karakum scavavano profondi pozzi e utilizzavano i bacini di raccolta naturali. Le moderne tecniche di irrigazione hanno reso il deserto un ambiente adatto per l'allevamento del bestiame su vasta scala, in particolare delle pecore karakul. Il canale del Karakum, che scorre dall'Amu Darya alla pianura del Caspio, ha apportato acqua nel Karakum sud-orientale, nel margine meridionale del Karakum centrale e nelle aree ai piedi dei monti Kopet-Dag. Nelle oasi vengono coltivati il cotone a fibre sottili, colture foraggere e una vasta gamma di frutta e verdura, mentre i terreni da pascolo vengono forniti di punti di abbeveraggio. Un grave effetto collaterale di questi programmi di irrigazione, tuttavia, \u00e8 stata la conseguente salinizzazione del suolo (cio\u00e8 la formazione di una crosta salmastra che rende il terreno sterile). Per combattere questo problema, sono stati realizzati sistemi di drenaggio avanzati progettati per allontanare i sali dalle aree coltivate.\nL'intenso sviluppo economico avvenuto dopo la seconda guerra mondiale ha portato una rivoluzione industriale nel Karakum. Fabbriche, oleodotti e gasdotti, ferrovie e autostrade, nonch\u00e9 centrali termoelettriche e idroelettriche, hanno cambiato il volto della regione. Sono state sfruttate anche diverse risorse naturali, tra cui lo zolfo, i sali minerali e i materiali da costruzione.\nEsplorazione.\nI russi iniziarono ad effettuare viaggi di studio ed esplorazione nel Karakum a partire dai primi anni del XVIII secolo, ma nel XX secolo l'opera degli studiosi si intensific\u00f2, con l'aumentare delle esigenze di irrigazione, risorse minerali e trasporti. Le spedizioni archeologiche sovietiche effettuate alla fine degli anni '40 e negli anni '50 hanno portato alla luce testimonianze di culture dell'et\u00e0 della pietra e dell'et\u00e0 del bronzo nella regione di Anau e intorno a Dzheytun; si ritiene che quest'ultima localit\u00e0 costituisca il pi\u00f9 antico insediamento agricolo dell'Asia centro-occidentale. Canali risalenti al III millennio a.C. sono stati scoperti intorno a Geoksyur. Gli scavi nell'antica capitale partica di Nisa (vicino ad Ashgabat) hanno rivelato edifici, documenti e tesori razziati risalenti a quel periodo.\nLa riserva di Repetek, nella parte orientale del Karakum centrale, \u00e8 stata istituita nel 1928 e ricopre un'area di circa . Il suo scopo \u00e8 quello di preservare l'ambiente del deserto e fornire un luogo dove questo possa essere studiato. L'Istituto dei Deserti dell'Accademia delle scienze del Turkmenistan \u00e8 stato fondato nel 1962 per studiare i modi con cui bonificare le aree desertiche per interesse economico."}
{"id": "782534", "revid": "110157", "url": "https://it.wikipedia.org/wiki?curid=782534", "title": "Cantone di La Celle-Saint-Cloud", "text": "Il Cantone di La Celle-Saint-Cloud era una divisione amministrativa dell'Arrondissement di Saint-Germain-en-Laye.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782535", "revid": "767487", "url": "https://it.wikipedia.org/wiki?curid=782535", "title": "Cantone di Chatou", "text": "Il Cantone di Chatou \u00e8 una divisione amministrativa dell'Arrondissement di Saint-Germain-en-Laye.\nA seguito della riforma complessiva dei cantoni del 2014 \u00e8 passato da 2 a 5 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782538", "revid": "1543377", "url": "https://it.wikipedia.org/wiki?curid=782538", "title": "Stronghold (videogioco 1993)", "text": "Stronghold \u00e8 un videogioco di strategia in tempo reale sviluppato dalla Stormfront Studios e distribuito dalla Strategic Simulations, Inc. Ambientato nel Medioevo, il gioco da la possibilit\u00e0 di creare il proprio castello svolgendo una propria economia, oltre che gestire le proprie truppe e persino partecipare alle crociate.\n\u00c8 da notare che il gioco ha collegamenti con l'omonimo \"Stronghold\" del 2001.\nModalit\u00e0 di gioco.\nI giocatori hanno il compito di bilanciare le loro risorse per costruire la loro citt\u00e0 con vari quartieri, ognuno con la propria architettura. \u00c8 possibile richiamare abitanti e artigiani da ogni quartiere per difendere qualsiasi parte della citt\u00e0 sia sotto attacco. Tra i vari capi quartiere che troviamo vi sono Maghi, Chierici, Ladri, Lottatori, Elfi (una combinazione tra Lottatori e Maghi), Nani (Lottatori esperti anche nell'estrazione mineraria) e Halflings (agricoltori con alcune abilit\u00e0 tipiche del Ladro); un giocatore, ad esempio, pu\u00f2 usare un Elfo per costruire un edificio sul posto, oppure concentrarlo sull'addestramento per salire di livello, riunire un esercito e metterlo in marcia per sconfiggere un mostro nelle vicinanze. Oppure, un giocatore pu\u00f2 concentrarsi interamente sullo sviluppo della citt\u00e0 e vincere piuttosto la partita in tale modo. Le mappe sono costruite (e possono anche essere generate casualmente) tramite un'isometria triangolare, e il colore di ogni casella che la mappa presenta disegna il tipo di terreno, come acqua, pianure, colline e montagne.\nAccoglienza.\nAllen Rausch della GameSpy ha commentato: \"le citt\u00e0 possono rapidamente diventare molto difficili da gestire, ma i giocatori che ne sono diventati fan hanno giurato che fosse uno dei migliori simulatori manageriali che abbiano mai giocato\"."}
{"id": "782539", "revid": "287204", "url": "https://it.wikipedia.org/wiki?curid=782539", "title": "Gazette", "text": ""}
{"id": "782540", "revid": "984922", "url": "https://it.wikipedia.org/wiki?curid=782540", "title": "Cantone di Conflans-Sainte-Honorine", "text": "Il Cantone di Conflans-Sainte-Honorine \u00e8 una divisione amministrativa dell'Arrondissement di Saint-Germain-en-Laye.\nA seguito della riforma complessiva dei cantoni del 2014 \u00e8 passato da 1 a 4 comuni, incorporando il Cantone di Andr\u00e9sy.\nComposizione.\nPrima della riforma del 2014 comprendeva il solo comune di Conflans-Sainte-Honorine; dal 2015 comprende i comuni di:"}
{"id": "782542", "revid": "767487", "url": "https://it.wikipedia.org/wiki?curid=782542", "title": "Cantone di Houilles", "text": "Il Cantone di Houilles \u00e8 una divisione amministrativa dell'Arrondissement di Saint-Germain-en-Laye.\nA seguito della riforma complessiva dei cantoni del 2014 ha incorporato il comune di Montesson, passando da 2 a 3 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782543", "revid": "110157", "url": "https://it.wikipedia.org/wiki?curid=782543", "title": "Cantone di Maisons-Laffitte", "text": "Il Cantone di Maisons-Laffitte era una divisione amministrativa dell'Arrondissement di Saint-Germain-en-Laye.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782544", "revid": "110157", "url": "https://it.wikipedia.org/wiki?curid=782544", "title": "Cantone di Marly-le-Roi", "text": "Il Cantone di Marly-le-Roi era una divisione amministrativa dell'Arrondissement di Saint-Germain-en-Laye.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782546", "revid": "110157", "url": "https://it.wikipedia.org/wiki?curid=782546", "title": "Cantone di Le Pecq", "text": "Il Cantone di Le Pecq era una divisione amministrativa dell'Arrondissement di Saint-Germain-en-Laye.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782552", "revid": "287204", "url": "https://it.wikipedia.org/wiki?curid=782552", "title": "Cantone di Poissy-Nord", "text": "Il Cantone di Poissy-Nord era una divisione amministrativa dell'Arrondissement di Saint-Germain-en-Laye.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Poissy e i comuni di:"}
{"id": "782553", "revid": "599013", "url": "https://it.wikipedia.org/wiki?curid=782553", "title": "Karakum", "text": ""}
{"id": "782554", "revid": "842", "url": "https://it.wikipedia.org/wiki?curid=782554", "title": "ARM 610", "text": ""}
{"id": "782556", "revid": "842", "url": "https://it.wikipedia.org/wiki?curid=782556", "title": "ARM 710a", "text": ""}
{"id": "782557", "revid": "110157", "url": "https://it.wikipedia.org/wiki?curid=782557", "title": "Cantone di Poissy-Sud", "text": "Il Cantone di Poissy-Sud era una divisione amministrativa dell'Arrondissement di Saint-Germain-en-Laye.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Poissy e i comuni di:"}
{"id": "782558", "revid": "842", "url": "https://it.wikipedia.org/wiki?curid=782558", "title": "StrongARM 110", "text": ""}
{"id": "782560", "revid": "767487", "url": "https://it.wikipedia.org/wiki?curid=782560", "title": "Cantone di Saint-Germain-en-Laye-Nord", "text": "Il Cantone di Saint-Germain-en-Laye-Nord era una divisione amministrativa dell'Arrondissement di Saint-Germain-en-Laye.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Saint-Germain-en-Laye e il comune di Ach\u00e8res."}
{"id": "782562", "revid": "767487", "url": "https://it.wikipedia.org/wiki?curid=782562", "title": "Cantone di Saint-Germain-en-Laye-Sud", "text": "Il Cantone di Saint-Germain-en-Laye-Sud era una divisione amministrativa dell'Arrondissement di Saint-Germain-en-Laye.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Saint-Germain-en-Laye e i comuni di:"}
{"id": "782564", "revid": "110157", "url": "https://it.wikipedia.org/wiki?curid=782564", "title": "Cantone di Saint-Nom-la-Bret\u00e8che", "text": "Il Cantone di Saint-Nom-la-Bret\u00e8che era una divisione amministrativa dell'Arrondissement di Saint-Germain-en-Laye.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782565", "revid": "110157", "url": "https://it.wikipedia.org/wiki?curid=782565", "title": "Cantone di Triel-sur-Seine", "text": "Il Cantone di Triel-sur-Seine era una divisione amministrativa dell'Arrondissement di Saint-Germain-en-Laye.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782566", "revid": "110157", "url": "https://it.wikipedia.org/wiki?curid=782566", "title": "Cantone di Le V\u00e9sinet", "text": "Il Cantone di Le V\u00e9sinet era una divisione amministrativa dell'Arrondissement di Saint-Germain-en-Laye.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "782570", "revid": "767487", "url": "https://it.wikipedia.org/wiki?curid=782570", "title": "Cantone di Le Chesnay", "text": "Il Cantone di Le Chesnay \u00e8 una divisione amministrativa degli arrondissement di Saint-Germain-en-Laye e Versailles.\nA seguito della riforma complessiva dei cantoni del 2014 \u00e8 passato da 2 a 6 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782572", "revid": "110157", "url": "https://it.wikipedia.org/wiki?curid=782572", "title": "Cantone di Montigny-le-Bretonneux", "text": "Il Cantone di Montigny-le-Bretonneux \u00e8 una divisione amministrativa dell'Arrondissement di Versailles.\nLa riforma complessiva dei cantoni del 2014 lo ha lasciato invariato.\nComprende i comuni di:"}
{"id": "782574", "revid": "110157", "url": "https://it.wikipedia.org/wiki?curid=782574", "title": "Cantone di Plaisir", "text": "Il Cantone di Plaisir \u00e8 una divisione amministrativa degli arrondissement di Rambouillet e di Versailles.\nA seguito della riforma complessiva dei cantoni del 2014 \u00e8 passato da 3 a 4 comuni, incorporando il comune di Beynes.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782578", "revid": "599013", "url": "https://it.wikipedia.org/wiki?curid=782578", "title": "Cantone di Saint-Cyr-l'\u00c9cole", "text": "Il Cantone di Saint-Cyr-l'\u00c9cole \u00e8 una divisione amministrativa degli arrondissement di Saint-Germain-en-Laye e di Versailles.\nA seguito della riforma complessiva dei cantoni del 2014 \u00e8 passato da 3 a 6 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "782581", "revid": "767487", "url": "https://it.wikipedia.org/wiki?curid=782581", "title": "Cantone di Trappes", "text": "Il Cantone di Trappes \u00e8 una divisione amministrativa dell'Arrondissement di Versailles.\nA seguito della riforma complessiva dei cantoni del 2014 \u00e8 passato da 1 a 3 comuni.\nComposizione.\nPrima della riforma del 2014 comprendeva il solo comune di Trappes; dal 2015 comprende i comuni di:"}
{"id": "782582", "revid": "110157", "url": "https://it.wikipedia.org/wiki?curid=782582", "title": "Cantone di V\u00e9lizy-Villacoublay", "text": "Il Cantone di V\u00e9lizy-Villacoublay era una divisione amministrativa dell'Arrondissement di Versailles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di V\u00e9lizy-Villacoublay."}
{"id": "782583", "revid": "767487", "url": "https://it.wikipedia.org/wiki?curid=782583", "title": "Deserto del Kizilkum", "text": "Il deserto del Kizilkum (anche Kyzyl Kum e Qyzylqum, dall'uzbeco \"\"Qizilqum\", \"sabbia rossa\") \u00e8 un ampio deserto che si estende per circa 200.000\u00a0km\u00b2 (gran parte dei quali situati nel Bassopiano turanico) tra Kazakistan, Turkmenistan e Uzbekistan, in Asia centrale.\nIl territorio \u00e8 costituito per la maggior parte da una piana coperta di dune sabbiose, nella parte settentrionale \u00e8 delimitato dal fiume Syrdarja mentre a sudovest il confine \u00e8 costituito dal fiume Amudarja oltre il quale si trova l'ancor pi\u00f9 esteso deserto del Karakum. L'origine del deserto risale all'innalzamento, avvenuto circa 60 milioni di anni fa, delle catene dell'Himalaya, di Tianshan e del Pamir che delimitarono l'ampio bacino in cui ora si trovano i deserti del Kizilkum e del Karakum.\nIl principale centro abitato della regione \u00e8 Bukhara. Importanti per l'economia sono i giacimenti minerari, in particolare oro, uranio, alluminio, rame, argento, petrolio e gas naturale."}
{"id": "782584", "revid": "984922", "url": "https://it.wikipedia.org/wiki?curid=782584", "title": "Cantone di Versailles-Nord", "text": "Il Cantone di Versailles-Nord era una divisione amministrativa dell'Arrondissement di Versailles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Versailles."}
{"id": "782585", "revid": "43612", "url": "https://it.wikipedia.org/wiki?curid=782585", "title": "Kizilkum", "text": ""}
{"id": "782587", "revid": "984922", "url": "https://it.wikipedia.org/wiki?curid=782587", "title": "Cantone di Versailles-Nord-Ovest", "text": "Il Cantone di Versailles-Nord-Ovest era una divisione amministrativa dell'Arrondissement di Versailles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Versailles."}
{"id": "782588", "revid": "767487", "url": "https://it.wikipedia.org/wiki?curid=782588", "title": "Cantone di Versailles-Sud", "text": "Il Cantone di Versailles-Sud era una divisione amministrativa dell'Arrondissement di Versailles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Versailles e i comuni di:"}
{"id": "782589", "revid": "767487", "url": "https://it.wikipedia.org/wiki?curid=782589", "title": "Cantone di Viroflay", "text": "Il Cantone di Viroflay era una divisione amministrativa dell'Arrondissement di Versailles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Viroflay."}
{"id": "782593", "revid": "1603714", "url": "https://it.wikipedia.org/wiki?curid=782593", "title": "Pittura su tavola", "text": "La pittura su tavola \u00e8 stato il principale supporto delle opere pittoriche europee dall'antichit\u00e0 al XVI secolo, prima di venire quasi completamente sostituita dalla pittura su tela.\nLa produzione pi\u00f9 tipica della pittura su tavola medievale \u00e8 il polittico (o trittico o dittico...), usato per decorare gli altari delle chiese. Con il passare del tempo essi si arricchirono di sempre pi\u00f9 scomparti e cornici pi\u00f9 complesse.\nStoria.\nEsistono testimonianze di pittura su tavola sia nella Grecia antica sia a Roma, ma solo alcuni frammenti ci sono pervenuti, mentre, per ragioni climatiche, abbiamo ben pi\u00f9 esempi provenienti dall'Antico Egitto. Plinio il Vecchio ad esempio, nel I secolo d.C., si lamentava della decadenza della pittura perch\u00e9 veniva dismessa la pittura su tavola, secondo lui l'unica produzione di merito, in favore della pittura parietale, secondo lui pi\u00f9 scadente .\nNel mondo bizantino questo tipo di pittura ebbe una grandissima diffusione, ma pochi esemplari ci sono giunti anteriori al periodo iconoclasta dell'VIII secolo.\nLa pittura su tavola torn\u00f2 ad essere popolare in Europa nel XII secolo, per via delle nuove pratiche liturgiche che prevedevano la celebrazione della messa con il sacerdote davanti e non oltre l'altare, il quale diveniva cos\u00ec libero per esservi poste immagini sacre (dossali e crocifissi sagomati).\nTra il XIII e il XIV secolo in Italia ci fu il periodo d'oro della pittura su tavola, sebbene si stimi che la stragrande maggioranza della produzione dell'epoca sia andata distrutta.\nNel XV secolo, con l'umanesimo e il Rinascimento gli schemi tradizionali vennero superati, con una superficie pittorica trattata in maniera pi\u00f9 libera e meno rigida. I nuovi ceti borghesi e mercantili richiedevano opere di nuovo formato come i ritratti, mentre si delineava un maggiore realismo con la scomparsa del fondo oro.\nNel XV secolo a Venezia si inizi\u00f2 a diffondere l'uso di dipingere su tela (fino ad allora utilizzato solo occasionalmente per oggetti leggeri come gli stendardi processionali). La tela, come supporto, aveva l'innegabile pregio della maggior trasportabilit\u00e0, la relativa economicit\u00e0 e l'ottima resa, tanto che gradualmente si diffuse in tutta Europa, conquistando un primato tuttora indiscusso.\nTecnica.\nLa \"tavola\" lignea era di solito preparata assemblando delle assi di legno stagionato per alcuni anni (affinch\u00e9 fosse meno soggetta a deformazioni). In Italia e nel sud Europa si sceglievano legni molto diffusi come quelli di pioppo, di tiglio o di cipresso, mentre nell'area fiamminga si usavano legni pi\u00f9 rari e pregiati: in ogni caso i risultati in termini di durata nel tempo entrambi i metodi si sono rivelati ottimi. L'importante era evitare legni che contenessero difetti come nodi, o alte quantit\u00e0 di tannino (come il castagno), una sostanza contenuta in molte specie vegetali che talvolta rifioriva anche sulle tavole stagionate macchiando di nero lo strato preparatorio o addirittura la pellicola pittorica. Le tavole erano accostate in genere in file verticali, tenute insieme da cerniere estraibili sul retro.\nIncollaggio, telaggio e ingessatura.\nIl legno, una volta piallato e levigato, veniva impregnato con una o pi\u00f9 mani di colla naturale, la cosiddetta \"colla di spicchi\", ottenuta facendo bollire e restringere ritagli di pelle animale. Poi si procedeva a fasciare le tavole con una tela morbida, preferibilmente tela vecchia (il cosiddetto \"cencio di nonna\"), che veniva poi impresso con almeno due strati di gesso: uno ruvido di \"gesso grosso\", per livellare, ed uno fine di \"gesso sottile\" per creare la base pittorica su cui si procedeva disegnando coi carboncini.\nStrato preparatorio e imprimitura.\nLo strato preparatorio era cos\u00ec costituito da un impasto di colla animale unita ad una carica inerte costituita, in Italia, da gesso (solfato di calcio) oppure, in Fiandra, dal bianco di calce o creta bianca (carbonato di calcio), applicato a caldo con il pennello fino ad otto volte per ottenere una superficie uniforme e lisciata. Durante il XV secolo, in area fiamminga, si procedeva ad impermeabilizzare il sostrato bianco, applicando una pellicola di olio essiccante, traslucida e incolore o leggermente pigmentata, detta \"imprimitura\". Il procedimento venne adottato in Italia a partire dalla seconda met\u00e0 del secolo, la tecnica essendo gi\u00e0 menzionata nel \"Trattato di architettura\" del Filarete. Oltre ad isolare lo strato preparatorio, impermeabilizzandolo e riducendone pertanto la porosit\u00e0, l'imprimitura consente anche di facilitare l'applicazione dello strato pittorico rendendo pi\u00f9 scorrevole la pennellata. L'imprimitura svolge anche un importante ruolo ottico accentuando il contrasto cromatico del dipinto. Questo effetto \u00e8 realizzato principalmente attraverso l'imprimitura bianca che essendo altamente riflettente accentua l'intensit\u00e0 luminosa dello strato pittorico sovrapposto.\nDoratura.\nSe l'opera prevedeva la doratura si stendeva sulla parte da dorare uno strato di bolo, cio\u00e8 un'argilla rossastra sciolta con acqua e chiara d'uovo. Esiste anche una preparazione in terra verde, usata per esempio nel Nord-Italia. La foglia d'oro veniva poi applicata per rettangoli che venivano \"soffiati\" (a causa dell'estrema leggerezza del materiale sottilissimo) su un pennello ed appoggiata sulla superficie con il bolo dopo averla bagnata con acqua e pochissima colla animale. La foglia applicata sulla tavola e dopo l'asciugatura veniva poi schiacciata con il brunitore, una sorta di pennello con una pietra d'agata appiattita, arrotondata e levigata all'estremit\u00e0, che dava alla foglia un aspetto lucido e metallico. Poi si procedeva a rimuovere le parti in eccesso. Questo tipo di doratura \u00e8 chiamata \"a guazzo\". Spesso la superficie dorata veniva anche incisa con rotelle e punzoni per creare una tramatura sui fondi o addirittura rilevata con della pastiglia soprattutto nelle aureole, .\nPastiglia.\nUna tecnica accessoria era la lavorazione a pastiglia. Si trattava di una specie di stucco che veniva applicato prima della dorature e che poteva essere plasmato o inciso con rotelle e punzoni. Serviva dare un risalto alle aureole con la marcatura dei raggi e le definizione del contorno o talvolta l\u2019incisione di scritte. Anche eventuali gioielli presenti sulle figure potevano essere cosi posti in leggero rilievo. Sugli sfondi poteva essere usata per variarli con una leggera tramatura o con l\u2019aggiunta di pi\u00f9 o meno decisi motivi vegetali.\nDisegno e tinte.\nIl disegno poteva avvenire a mano libera da parte del maestro oppure, nelle botteghe pi\u00f9 attrezzate, veniva eseguito su un foglio di carta e poi riportato con la tecnica dello spolvero. Per cancellare si spolverava via la polvere di carbone con penne di gallina.\nA questo punto si iniziava a stendere il colore. I colori a tempera erano di tre categorie: vegetali, derivati da pietre dure macinate o derivati da sintesi chimiche, spesso ossidazione di metalli. Alla prima categoria appartenevano le tinte come il giallo zafferano, l'indaco, la cocciniglia o le terre e il nero carbone; alla seconda i preziosi blu come l'oltremare di lapislazzuli o la pi\u00f9 economica azzurrite; alla terza il bianco di biacca o il bianco di San Giovanni, usato a Firenze. Le tempere solitamente usavano come legante il tuorlo d'uovo.\nLa tecnica pittorica nell'arte medievale italiana di solito prevedeva la stesura di velature partendo da quella pi\u00f9 scura. Ad esempio per i corpi si partiva da un verde-terra che veniva via via schiarito per sovrapposizione fino ad arrivare alle tinte chiare del bianco e del rosa carnicino, che era il cinabrese. A volte restauri sbagliati ottocenteschi per ridare chiarore alle tavole hanno eroso con la soda caustica proprio quegli stati superficiali pi\u00f9 chiari, andando ben oltre la velatura della polvere e ottenendo l'effetto contrario di scoprire le velature scure sottostanti.\nLa pittura avveniva di solito stendendo il dipinto in orizzontale o leggermente inclinato, comunque era un elemento che dipendeva dall'uso dell'artista e dalla grandezza del dipinto da eseguire.\nVerniciatura.\nFinta la fase di dipintura le opere venivano messe ad asciugare all'aperto, dopodich\u00e9 si passava alla verniciatura: dopo aver spolverato il tutto si stendeva un velo di gommalacca ottenuta da una resina vegetale sciolta in alcool."}
{"id": "782595", "revid": "36426", "url": "https://it.wikipedia.org/wiki?curid=782595", "title": "Iconoclasta", "text": ""}
{"id": "782596", "revid": "599013", "url": "https://it.wikipedia.org/wiki?curid=782596", "title": "Alvin Young", "text": "Carriera.\nNegli anni alla high school Bishop Loughlin di Brooklyn, Young non giocava a pallacanestro. La scelta definitiva sul basket ricadr\u00e0 all'universit\u00e0, dapprima al college di Mitchell (1995-1997), per poi concludere la carriera collegiale alla Niagara University (1997-99). Durante l'ultima annata \u00e8 addirittura divenuto il miglior marcatore del torneo NCAA, con 25,1 punti a partita.\nLa stagione successiva \u00e8 la prima vissuta fuori dai confini americani, giocando in Grecia con la maglia dell'Esperos: viene per\u00f2 svincolato nel febbraio 2000 a causa di problemi finanziari del club, e torner\u00e0 negli Stati Uniti a concludere l'annata nel campionato IBL, con i Trenton Shooting Stars.\nAccordatosi con la Pallacanestro Cant\u00f9 nell'estate 2000, \u00e8 costretto a fare marcia indietro per un infortunio al ginocchio, il quale gli impedisce l'esordio con i brianzoli. Riabilitato, disputa 12 gare in patria con la canotta dei Florida Sea Dragons (torneo USBL).\nL'annata 2001-02 \u00e8 quella del suo arrivo in Emilia: ingaggiato dalla Bipop Reggio Emilia, campionato di Legadue, sfiora la promozione in massima serie (perdendo 3-2 la serie di finali playoff contro Napoli) trascinando i reggiani con le sue prestazioni: le cifre parlano di 24,2 punti, 3,4 rimbalzi e 2,6 palle rubate a partita, arrivando a segnare 43 punti in una singola partita. Tutto ci\u00f2 serve a riconfermarlo per due ulteriori annate, facendosi amare dai tifosi biancorossi, ed ottenendo la tanto attesa promozione in A.\nNel 2004-05 \u00e8 la volta di Israele, firmando un contratto col Bnei HaSharon; l'anno dopo lo troviamo invece in Francia, dove arriva a disputare anche l'Eurolega con la casacca dello Strasburgo: nella competizione europea registra un high score di 26 punti contro l'Olimpia Lubiana. Svincolatosi nel gennaio 2006, torna in Israele per chiudere il campionato con l'Hapoel Ironi Nahariya.\nDa qui Young \u00e8 protagonista di un'altra avventura in italiana, tra le file di Capo d'Orlando in Serie A, dove sfiora i 20 punti a partita.\nLa stagione 2007-08 \u00e8 quella del suo ritorno a Reggio Emilia, dove si conferma faro della squadra. Anche in questo caso il suo contratto \u00e8 stato prolungato per la stagione successiva. Nel 2009-10 si divide tra Pavia e Venezia. Dal gennaio 2010 \u00e8 il co-capitano della Reyer Venezia, dove \u00e8 rimasto fino al 2013."}
{"id": "782599", "revid": "640277", "url": "https://it.wikipedia.org/wiki?curid=782599", "title": "Tela", "text": "La tela \u00e8 il modo pi\u00f9 semplice con cui si possono intrecciare i fili di trama e ordito per costruire un tessuto.\nL'armatura tela \u00e8 la prima delle armature base (con saia e raso); si presenta uguale sul diritto e sul rovescio, richiede il numero minimo di due licci.\nIl termine tela \u00e8 genericamente e impropriamente usato per indicare un qualsiasi tipo di tessuto, una pezza di stoffa, il supporto pittorico di un quadro, ma in realt\u00e0 \u00e8 un tessuto, di qualsiasi materiale, costruito con questa armatura. A volte \u00e8 strettamente legato al nome di tessuti, come la tela aida o la tela bandera che non sono tela, ma \"piccolo operato\".\nFunzionamento.\nI fili di ordito (verticali) sono divisi in due serie: quelli pari e quelli dispari. Aprendo le due serie, una in alto e l'altra in basso, si ottiene un varco, che si chiama passo, in cui si inserisce il filo di trama (orizzontale). Con lo scambio di posto delle serie (quella che era in alto va in basso e viceversa) si ottiene un incrocio che blocca il filo di trama; questo deve essere battuto, cio\u00e8 schiacciato, contro la trama precedente andando a costituire il tessuto.\nArmatura tela.\nIntreccio semplice, nel quale tutti i fili di ordito dispari si alzano al passaggio delle trame dispari, e tutti gli orditi pari al passaggio delle trame pari.\nIl rapporto \u00e8 1:1. Le trame solitamente hanno la stessa riduzione dell'ordito, cio\u00e8 tanti fili in trama quanti in ordito al centimetro.\nSono tessuti a tela:\nVarianti.\nNumerose sono le varianti di questa armatura: combinando i materiali, le caratteristiche del filato (colore, dimensione, tipo), le riduzioni, si ottengono risultati molto differenti, si pu\u00f2 dire infiniti.\nI reps di ordito si ottengono raddoppiando, triplicando ecc. il rapporto in trama dell'armatura base; i tessuti cos\u00ec intrecciati presentano effetti di rigature trasversali. I reps di trama si ottengono ampliando nel senso dell'ordito e sviluppando orizzontalmente; i tessuti cos\u00ec intrecciati presentano effetti di rigatura longitudinale.\nNatt\u00e8 o panama.\nSi ottiene per ampliamento parinumero dei fili sia di ordito che di trama (raddoppiati, triplicati), ne risulta un effetto quadrettato, come quello di un cestino. Se l'ampliamento \u00e8 consistente il tessuto perde di compattezza per la lunghezza delle slegature di trama e ordito.\nIn inglese \"basketweave\".\nSono tessuti natt\u00e8:\nBlocchi.\nPer la lavorazione a \"blocchi\" si alternano gruppi di fili di due colori contrastanti alternati. In un blocco la serie pari ha il colore 1 (nell'esempio \u00e9cru) e quella dispari il colore 2 (nell'esempio marrone), nel blocco successivo i colori si alternano, colore 1 per la serie dispari e 2 per quella pari, a ripetere per volte, dimensioni e colori a scelta del tessitore.\nI fili di trama sono due, dei due colori, oppure uno sottile e l'altro molto pi\u00f9 grosso. Alternando opportunamente il passaggio delle navette si ottiene un effetto decorativo a scacchi, dove si alternano zone quadrate o rettangolari con la dominante di uno dei colori usati nell'ordito o la direzione alternata della rigatura (verticale o orizzontale).\nFili contati.\nUn tessuto costruito a tela pu\u00f2 essere decorato con legature \"a fili contati\", si ottengono legando, con un passaggio della navetta intorno a un mazzetto, i fili d'ordito. Ve ne sono molte, che danno risultati differenti a seconda del tipo di legatura, della dimensione o distribuzione sul tessuto. Le legature, creando varchi tra i fili, producono un grazioso effetto merletto ma indeboliscono la struttura del tessuto. Adatto a tende o sciarpe, necessita filati regolari che mettano in risalto il lavoro in trasparenza. Nell'esempio una sciarpa a fondo tela con legatura \"bouclet\"."}
{"id": "782601", "revid": "363629", "url": "https://it.wikipedia.org/wiki?curid=782601", "title": "Grandangolo", "text": "Il grandangolo, o grandangolare, \u00e8 un obiettivo per ripresa fotografica e cinematografica.\nCaratteristiche principali.\nLa caratteristica principale delle ottiche grandangolari \u00e8 la loro breve lunghezza focale, inferiore a per le fotocamere pieno formato, o alla misura della diagonale del fotogramma in altri formati. \nQuesto consente un angolo di ripresa pi\u00f9 ampio rispetto ad ottiche con focale superiore; a differenza di queste, inoltre, i grandangolari hanno \u2013 di norma\u00a0\u2013 una maggior profondit\u00e0 di campo ed offrono una prospettiva alterata che porta ad esagerare la proporzione dei soggetti in primo piano facendoli apparire, rispetto alla realt\u00e0, molto pi\u00f9 grandi di quelli in secondo piano. Questa caratteristica si esaspera proporzionalmente alla diminuzione della lunghezza focale dell'ottica. Un particolare effetto, che si cerca in genere di evitare, sono le cosiddette \"linee cadenti\" che compaiono nelle riprese architettoniche effettuate con la camera inclinata, in genere verso l'alto. Sono dette cos\u00ec perch\u00e9 danno l'effetto che l'edificio cada all'indietro.\nLa focale corta permette, inoltre, di poter utilizzare anche a \"mano libera\" tempi di esposizione relativamente lunghi. In genere si indica come limite un tempo pari al reciproco della lunghezza focale equivalente in 35\u00a0mm. Ad esempio con un 28\u00a0mm si pu\u00f2 scattare con tempi fino ad 1/30 di secondo.\nPer permettere nelle fotocamere reflex il movimento dello specchio si usa la costruzione ottica detta retrofocus (o teleobiettivo invertito), che consente di avere obiettivi fisicamente pi\u00f9 lunghi della lunghezza focale. Questo viene ottenuto anteponendo alle lenti principali una lente, o un gruppo ottico, divergente.\nUtilizzo.\nPer le sue caratteristiche, il grandangolo \u00e8 impiegato soprattutto per la ripresa di grandi soggetti (ad esempio panorami o edifici) che non rientrerebbero nell'angolo di ripresa di ottiche dalla focale superiore. La particolare prospettiva \"grandangolare\" permette di ottenere effetti di vario genere a seconda del soggetto inquadrato. Nelle riprese di paesaggio e architettura viene esaltata la sensazione di spazio e di profondit\u00e0. Nel reportage o nel ritratto ambientato, l'uso di un grandangolare d\u00e0 all'osservatore l'effetto di essere in mezzo all'azione.\nIl grandangolo viene sconsigliato nel ritratto perch\u00e9 la vicinanza al soggetto deforma il viso allungando il naso e gonfiando le gote. Qualche autore sfrutta invece le deformazioni dei grandangolari estremi per ottenere particolari effetti nel nudo artistico. Stanley Kubrick fece uso del grandangolo in \"Eyes Wide Shut\" (e in quasi tutti i suoi film), in questo per\u00f2 \u00e8 presente una ricerca ossessiva delle riprese grandangolari; famosissima la scena di nudo di Nicole Kidman a inizio film resa ancora meglio dall'effetto grandangolo.\nLa minima distanza di messa a fuoco diminuisce col diminuire della focale dell'obiettivo e questo permette al grandangolare di essere molto versatile anche per quanto riguarda la ripresa di piccoli soggetti molto vicini all'ottica.\nRicerche future.\nAll'inizio del 2007 ricercatori dell'Homan University, in Corea del Sud hanno annunciato di aver realizzato un'ottica con ampiezza di campo di 151\u00b0 ma con una ridotta deformazione prospettica. Il blocco ottico \u00e8 formato da una prima lente semisferica che reindirizza la luce verso uno specchio a V che invia la luce verso una lente affusolata che a sua volta crea l'immagine finale. L'obiettivo \u00e8 indirizzato verso applicazioni fisse dato che \u00e8 un apparecchio delicato ma i ricercatori sono fiduciosi di poter rendere le lenti pi\u00f9 compatte e resistenti per un utilizzo pi\u00f9 generico."}
{"id": "782609", "revid": "3137", "url": "https://it.wikipedia.org/wiki?curid=782609", "title": "Grandangolare", "text": ""}
{"id": "782611", "revid": "124331475", "url": "https://it.wikipedia.org/wiki?curid=782611", "title": "Sylvius Leopold Weiss", "text": ", considerato uno dei pi\u00f9 importanti e prolifici compositori di musica per liuto della storia, nonch\u00e9 uno dei liutisti pi\u00f9 conosciuti e tecnicamente esperti del suo tempo.\nBiografia.\nWeiss nacque nel 1686 a Grottkau \u2013 vicino a Breslavia, in Slesia \u2013 da una famiglia di musicisti. Il padre, Johann Jacob (circa 1662 \u2013 1754), suonava la tiorba e il liuto e insegn\u00f2 la musica al figlio.\nDopo avere lavorato come musicista nella citt\u00e0 natale, nel 1706 Weiss entr\u00f2 alla corte di D\u00fcsseldorf, al servizio dell'elettore palatino Giovanni Guglielmo, dove inizi\u00f2 a comporre musica per liuto.\nNel 1708 si trasfer\u00ec a Roma al seguito del principe polacco Aleksander Sobieski, con cui si trattenne in Italia per alcuni anni entrando in contatto con alcuni tra i pi\u00f9 celebri musicisti dell'epoca, come Alessandro e Domenico Scarlatti, Georg Friedrich H\u00e4ndel, Bernardo Pasquini e Arcangelo Corelli. Sebbene Weiss non sia poi pi\u00f9 tornato in Italia, il contatto con lo stile musicale italiano di quegli anni influenz\u00f2 il suo stile futuro.\nNel 1714, alla morte del principe Sobieski, Weiss fece ritorno in patria, e nel 1718 risulta membro della cappella della corte di Augusto il Forte, re di Polonia e principe elettore di Sassonia, a Dresda, di cui divenne nel tempo il musicista di spicco con il pi\u00f9 alto stipendio, arrivando a percepire un salario di 1 400 talleri l'anno nel 1744. A Dresda ebbe occasione di conoscere e di lavorare con musicisti del calibro di Johann Joachim Quantz, Johann Adolf Hasse e Johann Georg Pisendel. Ebbe tra i suoi allievi Adam Falckenhagen e il principe Philipp Hyazint von Lobkowicz.\nFu una figura importante anche per l'evoluzione tecnica del liuto come strumento musicale: per lui venne creato il primo liuto barocco a 13 cori dalla famiglia di liutai Edlinger.\nNell'ultima parte della sua vita, Weiss divenne amico di Wilhelm Friedemann Bach, e grazie a lui conobbe Johann Sebastian Bach, di cui divenne amico. Si tramanda che Bach e Weiss abbiano disputato una gara di improvvisazione, come descrive Johann Friedrich Reichardt:\nWeiss mor\u00ec il 16 ottobre 1750 a Dresda. \u00c8 sepolto nel cimitero cattolico della citt\u00e0. Dei suoi sette figli, uno soltanto, Johann Adolph Faustinus Weiss, segu\u00ec la carriera di musicista e successe al padre come liutista alla corte sassone.\nOpere.\nCome virtuoso e compositore, Weiss \u00e8 generalmente considerato il maggiore liutista del tardo Barocco.\nWeiss pubblic\u00f2 poco durante la sua vita. Le fonti principali di cui disponiamo per la conoscenza della sua opera sono il \"Manoscritto di Londra\", conservato alla British Library di Londra, che comprende 237 intavolature manoscritte per liuto solo, di cui 26 suites e altri componimenti come la \"Fantasia\" (Praga, 1719), e il \"Tombeau sur la mort du comte Johann Anton Logy\"; il \"Manoscritto di Dresda\", conservato alla S\u00e4chsische Landesbibliothek di Dresda, comprende 21 suites. Circa altri duecento brani, reperibili in altri manoscritti coevi, sono attribuibili con una certa probabilit\u00e0 a Weiss.\nLe sue oltre mille opere per liuto costituiscono il \"corpus\" musicale pi\u00f9 ampio mai scritto per lo strumento. La maggior parte delle sue opere sono scritte sotto forma di sonata (da non confondere con la successiva forma sonata di epoca classica), o di \"suite\" composte da 6 pezzi in sequenza della stessa tonalit\u00e0, generalmente allemanda, corrente, bourr\u00e9e, sarabanda, minuetto e giga (o allegro). Weiss scrisse inoltre musiche da camera e concerti, della maggior parte dei quali ci sono pervenute soltanto le parti solistiche."}
{"id": "782616", "revid": "767487", "url": "https://it.wikipedia.org/wiki?curid=782616", "title": "Adam Falckenhagen", "text": "Biografia.\nNacque a Grossdalzig bei Delizsch, presso Lipsia. La sua prima educazione formale di clavicembalo e liuto gli fu impartita dallo zio Johann Gottlob Erlmann. Successivamente si perfezion\u00f2 studiando con Johann Jacob Graf a Merseburg. Nel 1734 prest\u00f2 servizio come musicista alla corte di Bayreuth, dove la Margravia Friederike Sophie Wilhelmine di Prussia, sorella di Federico il Grande e appassionata di liuto, aveva radunato alcuni dei migliori liutisti dell'epoca.\nAdam Falckenhagen trascorse da allora la sua vita a Bayreuth, dove mor\u00ec il 6 ottobre 1754.\nOpere.\nAdam Falckenhagen rappresenta uno degli ultimi compositori importanti di musica per liuto. Le sue opere evidenziano il passaggio dallo stile barocco allo stile galante, caratterizzato da una maggiore libert\u00e0 espressiva."}
{"id": "782619", "revid": "709565", "url": "https://it.wikipedia.org/wiki?curid=782619", "title": "Episodi di Cory alla Casa Bianca (seconda stagione)", "text": "La seconda ed ultima stagione della serie televisiva Cory alla Casa Bianca \u00e8 andata in onda negli Stati Uniti dal 17 novembre 2007 al 12 settembre 2008 su Disney Channel. In Italia la stagione \u00e8 andata in onda sull'omonimo canale dal 23 aprile 2008 al 10 novembre 2008. In chiaro la stagione \u00e8 andata in onda dal 12 al 28 gennaio 2010 tutti i giorni feriali alle 16.55 su Italia 1.\nLo stemma presidenziale.\nTrama.\nCory vuole uscire con Nicole, ma a lei piacciono solo i ragazzi appassionati di storia.\nCos\u00ec la invita nello studio ovale della Casa Bianca, ma sporca lo stemma presidenziale con l'inchiostro.\nLa casa creativa.\nTrama.\nI DC3 rischiano il licenziamento dal locale in cui suonano. L'unica cosa che possono fare \u00e8 scrivere una nuova canzone. Meena non potr\u00e0 aiutare Cory e Newt con la canzone perch\u00e9 aveva promesso a Sophie e ai raggi di sole di dargli lezioni sul pronto soccorso. Cos\u00ec i due amici invece di scrivere la canzone continuano a distrarsi. Alla fine litigano e finiscono nel soffitto cos\u00ec toccher\u00e0 a Meena e ai raggi di sole di salvarli.\nLa mia festa meglio della tua.\nTrama.\nCory inserisce la festa bahaviana di Meena in un programma \"la mia festa \u00e8 meglio della tua\". Inizialmente la ragazza si arrabbia ma quando convince il padre a far suonare i DC3 alla festa, cambia idea e comincia a pretendere le cose pi\u00f9 costose.\nIl bacio promesso.\nTrama.\nNewton non vuole dare il suo primo bacio, a causa di una promessa fatta tanto tempo prima, intanto Cory bacia alla fiera tutte le ragazze della scuola...\nLa bambola stregata.\nTrama.\nDopo che Cory fa una bambola di Sophie, che agisce come un monello, Sophie ottiene anche con Cory facendogli credere di essere ossessionato dalla bambola. Meena e Candy vedono Newt con uno che credono che sia un folletto, ma scoprono che \u00e8 un venditore di scarpe irlandese, che ha insegnato a Newt come fare step dancing irlandese.\nUna relazione complicata.\nTrama.\nCory va male in chimica e per non ripetere l'anno deve affidarsi all'ultimo tutor rimasto: Stickler. Egli lo obbliga a partecipare ad un concorso per vincere i biglietti per la prima di un film. Ma lo stesso giorno Cory ha un appuntamento con Candy e lei non ama essere rifiutata...\nBell'impresa, Cory!\nTrama.\nStanley va alla casa bianca per partecipare al concorso del miglior imprenditore. A questo concorso partecipa anche Cory e Stanley imbroglia tutti facendo finta di essere un bravo bambino e mettendo in cattiva luce Cory di fronte a tutti, ma alla fine Cory riesce a smascherarlo.\nL'eredit\u00e0.\nTrama.\nCory riceve dei soldi e, invece di aspettare di depositarli in banca, li usa per aprire un'attivit\u00e0 di parrucchiere, sfruttando il talento di Newton ad acconciare i capelli. Esaltato dal modo in cui vanno gli affari accetta una sfida contro Mr. Michelle, un altro parrucchiere, non sapendo della competifobia di Newton...\nModelli per un giorno.\nTrama.\nStickler, quando ha bisogno di un amico (perch\u00e9 il suo robot \u00e8 rotto), dice a Newt e Cory che conosce qualche top model. Poi Cory e Newt sono invitati a fare un provino per le Hawaii. Ma dal momento che non hanno esperienza, fanno una formazione intensiva per essere modelli maschili. Dopo tutto il duro lavoro, imparano che sono stati invitati a questo solo perch\u00e9 erano goffi, e ora sono \"favolosi\". Cos\u00ec Stickler ottiene il lavoro, si scopre che questo \u00e8 stato fatto per promuovere i 'Stank Away', di cui tutti a scuola si prendono gioco. Sophie \u00e8 in imbarazzo perch\u00e9 suo padre non sa ballare, cos\u00ec Victor gli insegna come si balla.\nLo scherzo telefonico.\nTrama.\nCory e Candy fanno da babysitter a Sophie e Tanisha. Sophie fa uno scherzo telefonico a Cory dicendo che \u00e8 una ragazza di nome Kimberly, che induce Cory e Candy a rompere. Cory e Newt cercano di scoprire chi ha fatto lo scherzo utilizzando uno dei dispositivi di Stickler.\nSconfitte salutari.\nTrama.\nCory \u00e8 geloso di Juan Carlos, uno studente messicano, e lo sfida al wrestling messicano, per conquistare Meena anche se lui non sa nemmeno come si fa!\nQuello che non sa \u00e8 che Juan Carlos \u00e8 un professionista in quella disciplina.\nnel frattempo Sophy, Haley e Tanisha organizzano un gruppo \"Le Bign\u00e8 Rosa\" (per il concorso dei talenti) per decidere chi doveva stare al centro litigano e sciolgono il gruppo ma il giorno del concorso dei talenti si riappacificano grazie al presidente Martinez, che aveva fatto confezionare dei vestiti rosa per le tre ragazzine, salgono sul palco ma tuttavia le tre non avevano mai provato una canzone e fanno una brutta figura rimanendo immobili davanti a tutti.\nPace, amore e incomprensione.\nTrama.\nA scuola arriva Sarusa, una ragazza da un paese nemico della Bahavia e lei litiga con Meena, ma alla fine i paesi e le ragazze si riappacificano a causa di uno scherzo fatto a Cory da Sophie.\nCanzoni a tanti zeri.\nTrama.\nCory ottiene da un famoso regista la possibilit\u00e0 di far diventare una sua canzone la colonna sonora di un film d'orrore, quindi il brano deve essere duro.\nMeena \u00e8 per\u00f2 felice perch\u00e9 sta con Craig, dunque Cory e Newt cercano di farli lasciare per poter scrivere il pezzo."}
{"id": "782622", "revid": "399", "url": "https://it.wikipedia.org/wiki?curid=782622", "title": "Napoleone Colajanni (nonno)", "text": ""}
{"id": "782624", "revid": "399", "url": "https://it.wikipedia.org/wiki?curid=782624", "title": "Napoleone Colajanni (nipote)", "text": ""}
{"id": "782628", "revid": "729019", "url": "https://it.wikipedia.org/wiki?curid=782628", "title": "Transportpanzer 1 Fuchs", "text": "Il veicolo Transportpanzer I \u00e8 un veicolo da trasporto truppe tedesche, realizzato dalla Thyssen-Henschel per venire incontro ad una richiesta dell'Esercito della Germania Occidentale per un veicolo blindato da trasporto truppe con varie funzioni.\nStoria.\nLo sviluppo di questo veicolo fa parte di un ambizioso programma concepito nel 1964 per rispondere alle esigenze degli anni 70'. Il \"Fuchs\" \u00e8 stato prodotto per la prima volta nel 1979 e da allora la produzione \u00e8 proseguita a ritmo di 160 veicoli all'anno. La commissione dell'esercito tedesco era per 996 esemplari. Negli anni 80' Gli esemplari erano, suddivisi per tipologia, circa 110 stazioni radar, 134 veicoli comando e comunicazioni, 140 ricognitori di attacchi NBC, 220 veicoli per il genio, 220 trasporti materiale, un numero non precisato per la guerra elettronica e circa 150 adibiti al ruolo di trasporto truppe.\nTecnica.\nVeicolo da trasporto truppa molto pesante e costoso, ha una configurazione con capocarro e guidatore entrambi a prua, protetti da un solo blindovetro, che d\u00e0 una configurazione caratteristica al mezzo.\nIl motore \u00e8 dietro a sinistra, con un piccolo passaggio per comunicare con il comparto truppa principale. Il vano motore contiene il gruppo motore/trasmissione, fissato con dei morsetti a rilascio rapido che consentono l'estrazione del gruppo nel giro di 10 minuti; in queste circostanze il blocco viene fissato su una piattaforma esterna e fatto funzionare per le necessarie verifiche. Lo scomparto truppe ha delle panche laterali (5 posti per lato) ribaltabili per fare posto a carichi pesanti (4 tonnellate standard/2 tonnellate in acqua). Esistono 3 portelli superiori, 3 iposcopi per lato e 2 portelloni posteriori. Un sistema anti NBC filtra l'aria prima di immetterla nel veicolo.\nLa trazione \u00e8 6x6 con pneumatici di grande diametro, mentre la locomozione in acqua \u00e8 data da idrogetti molto potenti, capaci di imprimere al pesante veicolo da 17t. una velocit\u00e0 di 10,5\u00a0km/h, grazie anche ad una piastra flangiflutti. Inoltre \u00e8 dotato di 2 pompe di sentina contro le infiltrazioni d'acqua.\nServizio.\nIl Trasportpanzer \u00e8 stato realizzato in quasi 1000 esemplari per le esigenze, dato il costo, della sola Germania.\nTra i modelli usati, va menzionato il tipo da ricognizione NBC, costruito in 140 esemplari, e diventato noto come Fuchs, mentre la versione per il trasporto di materiali per le squadre del genio \u00e8 stato realizzato in 220 macchine.\nAltri mezzi impiegati sono i TPz-1 Eloka per la guerra elettronica, con numerose antenne e un gruppo elettrogeneratore per aumentare la potenza disponibile.\nEsistono anche 220 veicoli da trasporto materiali o anche ambulanza. Esistono infine anche veicoli radar RASIT con albero di sostegno telescopico per il radar di sorveglianza, un modello del tipo comando e controllo.\nIl modello comando porta un generatore ed \u00e8 arredato con tavoli, sedie e apparecchiature per telecomunicazioni. Il veicolo d'individuazione NBC trasporta tutte le apparecchiature per il rilevamento delle offese radioattive e chimiche, oltre a materiale di segnalazione delle aree contaminate. Il veicolo genio contiene esplosivi, attrezzature di demolizione, mine e altro materiale di questo tipo. Il veicolo per la guerra elettronica \u00e8 fornito di apparecchiature di disturbo per l'interferenza nelle trasmissioni radio e radar avversarie. Il veicolo trasporto materiale \u00e8 molto simile al veicolo trasporto truppe, salvo che l'arredamento interno pu\u00f2 essere tolto per far spazio al carico e pu\u00f2 anche essere trasformato in un'ambulanza.\nL'armamento \u00e8 in genere di una mitragliatrice da 7,62mm e 6 lanciagranate nebbiogeni sistemati ai lati dello scafo. Sono teoricamente disponibili combinazioni di armamento pi\u00f9 pesanti, come lanciamissili HOT, TOW, MILAN, mortai e cannoni da 25mm.\nIL veicolo \u00e8 entrato in linea dopo che nel 1977 venne assegnata una prima commessa alla T-H per 99 mezzi, consegnati a partire dal 1979. In seguito le commesse si sono decuplicate.\nIl veicolo NBC, chiamato Fuchs, \u00e8 stato usato nel 1991 dagli americani, carenti in mezzi da ricognizione NBC, per le ricognizioni nel dopo guerra del Golfo.\nIl Fuchs \u00e8 ancora oggi in produzione presso la Henschel Wehrtechninik, ed \u00e8 stato venduto a Regno Unito, Israele, Paesi Bassi e molti altri paesi."}
{"id": "782633", "revid": "82535", "url": "https://it.wikipedia.org/wiki?curid=782633", "title": "Carlo Vita", "text": "Dopo la laurea in legge si \u00e8 occupato di giornalismo a Verona e Genova (1949-59) e comunicazione aziendale a Genova e Milano; \u00e8 stato capo ufficio stampa e attivit\u00e0 editoriali delle Acciaierie di Cornigliano e dell'Italsider, di cui ha diretto la rivista, nel periodo 1960-65; poi dirigente delle relazioni esterne del Gruppo Ansaldo, dal 1980 al 1983.\nHa lavorato nell'illustrazione, in particolare disegnando per il quotidiano \"L'Arena\" di Verona (1951-61).\nNel tempo libero si \u00e8 dedicato a pittura, acqueforti e acquetinte.\n\u00c8 stato tra i fondatori del \"Circolo del Cinema di Verona\" (1947) tuttora attivo, e del Gruppo Cooperativo di Boccadasse-Galleria del Deposito di Genova (1963-69).\nHa collaborato a diverse riviste e al \"Dizionario Bompiani delle opere e dei personaggi\".\nOpere.\nHa curato una biografia del padre (\"Aldo Fedeli. Il sindaco della ricostruzione di Verona. La vita e il ricordo nel centenario della nascita\", Verona, Cierre Edizioni, 1996) e il libro postumo del regista Ubaldo Parenzo sul \"Piccolo Teatro\" di Verona (2003).\nHa pubblicato i libri di versi \"Piccola antologia di Gr\u00ea. Cani e gatti. Voci di l\u00e0\" (Ruta di Camogli, CV Edizioni, 2005) (sul cimitero dei cani di Rapallo) e \"Illusioni ottime\" (Pasian di Prato, Campanotto, 2006).\nPer gli amici ha edito privatamente \"Versi per versi\" (1961), \"Felicit\u00e0 raggiunta, si cammina\" (1974), \"Hai q?\" (2003), \"Figure, probabilmente\" (2005), \"Mediomassime. Appunti per il Terzo Millennio\" (2015) e \"Cento Rifavole\" (2018). Nel 2017 sono apparsi su \"Soglie\" alcuni testi in versi, \"Parole per scegliere\".\nI disegni con cui ha illustrato \"Felicit\u00e0 raggiunta, si cammina\" sono stati ripresi in un grande allestimento sul tema del \"Movimento\" alla Biennale d'Architettura di Venezia del 2008 (contemporaneamente alla sua vittoria al Premio LericiPea per l'inedito).\nNel 2010 \u00e8 uscita una nuova edizione illustrata di \"Felicit\u00e0 raggiunta, si cammina. 33 variazioni sul tema del camminare\" (Genova, il Canneto editore, 2010). Lo stesso editore ha dato alle stampe il volume di disegni \"Contare i sassi\" (2011) e l'antologia \"Parola di Marlowe. 1000 (o quasi) citazioni da Raymond Chandler\" (2016). \nUn suo ricordo \u00e8 apparso su \"Poesia\", 350 (luglio/agosto 2019). La stessa rivista \"Poesia\" ha ospitato suoi versi nel n. 256 (gennaio 2011) e suoi articoli su Ezra Pound (n. 229, luglio/agosto 2008) e sul \"Credo veneziano\" di Rudolf Hagelstange (n. 340, settembre 2018). "}
{"id": "782634", "revid": "3082", "url": "https://it.wikipedia.org/wiki?curid=782634", "title": "Dinastia severiana", "text": ""}
