{"id": "854389", "revid": "729019", "url": "https://it.wikipedia.org/wiki?curid=854389", "title": "Svetozar Borojevi\u0107 von Bojna", "text": "Comandante del fronte dell'Isonzo nella Prima guerra mondiale, fu a capo delle truppe austriache che riuscirono a contenere l'assalto di quelle italiane sul fronte del Carso. Consapevole della inferiorit\u00e0 numerica delle sue truppe rispetto a quelle dell'avversario (gli austriaci combattevano anche sul fronte russo), seppe preservarle mantenendo sempre una posizione difensiva e grazie alla superiorit\u00e0 di fuoco rispetto a quella italiana.\nCarriera anteguerra.\nBorojevi\u0107 nacque in una famiglia serba ortodossa nel paesino di Umeti\u0107 presso Kostajnica (Croazia). La regione era parte della Frontiera Militare dell'Austria-Ungheria (per poi essere reincorporata alla Croazia il 15 luglio 1881). Dopo aver concluso gli studi giovanili si trasfer\u00ec a Kamenica e poi a Graz, dove studi\u00f2 in accademie militari. Avanz\u00f2 rapidamente di grado (caporale nel 1872, tenente nel 1875) e divenne un Comandante nel Kraljevsko hrvatsko domobranstvo (Reale Milizia Territoriale Croata, inquadrata nell'Esercito Ungherese). Si distinse durante l'occupazione austriaca della Bosnia ed Erzegovina nel 1878 e venne promosso al grado di oberleutnant nel 1880.\nTra il 1887 e il 1891 continu\u00f2 l'addestramento militare e successivamente fece l'istruttore, divenendo maggiore nel 1892. Nel 1897 venne promosso al rango di colonnello, e gli venne affidato l'incarico di Capo di Gabinetto della VII Armata nel giugno 1898, che mantenne fino al febbraio 1904. Nel 1903 venne sollevato dagli incarichi presso il Hrvatsko domobranstvo. Nel frattempo, nel 1889, si era sposato con la figlia di un ufficiale austriaco. Nel 1905 gli venne concesso il titolo baronale col predicato \"von Bojna\". Divenne il comandante della Sesta Armata nell'aprile 1912.\nLa Prima guerra mondiale.\nSul fronte orientale.\nQuando ebbe inizio la Prima guerra mondiale (1914), egli era al comando della Sesta Armata sul fronte orientale. Nei primi giorni del settembre 1914 divenne comandante della Terza Armata e ad ottobre liber\u00f2 il Forte di Przemy\u015bl, fornendo un temporaneo sollievo durante l'assedio di Przemy\u015bl. Le sue truppe vennero fatte retrocedere per tenere le postazioni attorno a Limanowa, sul passo montano di Dukla e altrove sui Carpazi, in modo da impedire all'esercito russo di sfondare sul Danubio.\nLa controffensiva russa del febbraio e marzo 1915 per poco non costrinse la Terza Armata di Borojevi\u0107 a retrocedere verso l'Ungheria; tuttavia questa resistette abbastanza a lungo da permettere ai rinforzi dalla Germania di arrivare e salvare la gi\u00e0 minacciata Budapest e la testa di ponte a Presburgo (l'odierna Bratislava).\nLe due formazioni poi si unirono alla generale offensiva austro-germanica (con la Quarta Armata austroungarica dell'arciduca Giuseppe Ferdinando e l'Undicesima Armata germanica del feldmaresciallo Mackensen) che fece retrocedere i russi e riprese possesso di Przemy\u015bl.\nSul fronte italiano.\nTuttavia Borojevi\u0107 non rimase sul fronte orientale il tempo necessario per vedere Przemy\u015bl liberata (25 giugno 1915), in quanto venne spedito sul fronte italiano, portando con s\u00e9 parte della Terza Armata e lasciando il resto delle forze nelle mani di Mackensen. Sul nuovo fronte Borojevi\u0107 divenne Comandante della Quinta Armata, con la quale organizz\u00f2 la difesa contro gli italiani, sventando numerose offensive. Il generale Luigi Cadorna, comandante del Regio Esercito italiano, inizi\u00f2 una serie di battaglie caratterizzate prevalentemente da attacchi frontali contro difese schierate. L'opinione pubblica, per la difesa sostenuta nella difesa dei confini imperiali, gli attribu\u00ec il titolo onorifico di \"Leone dell'Isonzo\".\nIl 23 agosto 1917 divenne comandante del fronte sudoccidentale, a cui venne dato successivamente il nome di Armata Borojevi\u0107. Divenne feldmaresciallo il 1\u00ba febbraio 1918 e venne premiato con numerose decorazioni, incluso l'ordine militare di Maria Teresa. Di lui dicevano che non andava mai in prima linea e che preferiva starsene a Postumia, lontano dal fronte. La strategia di Borojevi\u0107, incentrata prevalentemente sulla difesa, gli permise di fermare l'avanzata italiana sul Monte Hermada, impedendole di raggiungere Trieste. Nel 1917 subentr\u00f2 al comando il generale Otto von Below che, con un pesante bombardamento a base di gas asfissiante, riusc\u00ec a sfondare il fronte italiano a Caporetto, costringendo le truppe italiane a ritirarsi fino al fiume Piave.\nSvetozar Borojevi\u0107 von Bojna prese il comando sul fronte italiano per la battaglia del solstizio l'offensiva che nelle intenzioni austriache avrebbe dovuto dare il colpo di grazia alle truppe italiane e che invece si concluse con una pesantissima sconfitta. Borojevi\u0107 condusse anche le manovre nella battaglia finale di Vittorio Veneto, quando le sue truppe furono travolte dall'esercito italiano ed i soldati ungheresi disertarono in massa. Nella fuga Borojevi\u0107 riusc\u00ec a compattare delle truppe sul Tagliamento, grazie alle quali ripar\u00f2 a Velden, dove si offr\u00ec di sopprimere le rivolte antiasburgiche che nel frattempo stavano avendo luogo a Vienna. L'imperatore rifiut\u00f2 quest'offerta e Borojevi\u0107 si dimise dai propri incarichi in dicembre, dopo la sconfitta dell'Impero austro-ungarico.\nDopoguerra.\nBorojevi\u0107 fu dimenticato, poich\u00e9 l'Austria gli imputava pesanti responsabilit\u00e0 nella disfatta. Cerc\u00f2 di ottenere il permesso di vivere a Zagabria: \"Combattendo per l'Austria ho difeso anche i croati\", soleva dire. Ma le autorit\u00e0 del nuovo Regno dei Serbi, dei Croati e degli Sloveni glielo negarono. Rest\u00f2 quindi a vivere in Austria e mor\u00ec d'apoplessia nell'ospedale di Klagenfurt. Il suo corpo venne portato a Vienna, dove fu sepolto in una tomba pagata dall'ex imperatore Carlo I."}
{"id": "854390", "revid": "188116", "url": "https://it.wikipedia.org/wiki?curid=854390", "title": "Accademia Reale di Torino", "text": "L'Accademia Reale di Torino nacque dalla Reale Scuola di Artiglieria e Fortificazioni sabauda.\nFu un'Accademia militare dal 1815 al 1862 e quindi accademia d'artiglieria fino al 1943.\nStoria.\nL'Accademia Reale (1679-1798).\nNel 1673 l'architetto ducale Amedeo di Castellamonte, su progetto del defunto Duca Carlo Emanuele II e incentivato dalla reggente \"Madama Reale\" Maria Giovanna Battista di Savoia-Nemours, madre del piccolo Vittorio Amedeo II, inizi\u00f2 la costruzione di un palazzo destinato a racchiudere un'accademia cavalleresca, centro di studi e di formazione per la nobilt\u00e0 di tutta Europa, sul modello delle \"Ritterakademien\" di altri paesi europei. Nel 1676-1680 il fabbricato fu costruito da Carlo Buzzi del fu Francesco di Viggi\u00f9. Deodato Ramelli del fu Cesare di Grancia, Carlo Ferretti del fu Giorgio di Torre e Antonio Casella di Giovanni Battista di Carona ebbero il compito di reperire e trasportare in loco il materiale lapideo utilizzato per la costruzione da Chianocco in Val di Susa dove si trovavano le cave.\nIl primo gennaio 1679 fu inaugurata la \"Reale Accademia di Savoia\", alla quale affluirono pr\u00ecncipi e giovani di nobili casati. Accanto ai sudditi sabaudi, vi erano italiani di ogni provenienza (in particolare dallo Stato Pontificio e dalla Repubblica di Venezia), ma un nucleo particolarmente consistente era rappresentato da inglesi, tedeschi, austriaci, boemi, polacchi, russi. Il meglio dell'aristocrazia di tali Paesi sino alla fine del Settecento trascorse a Torino pi\u00f9 o meno lunghi periodi per formarsi come gentiluomini.\nL'Accademia Reale non era un'accademia militare, bens\u00ec una scuola per formare i giovani gentiluomini alla vita di corte: vi si insegnavano letteratura e storia, italiano e francese, ma anche il ballo, la scherma, gli esercizi equestri (per cui gli studenti disponevano dell'edificio della cavallerizza). Gli studenti, inoltre, erano portati ad assistere a diverse lezioni dell'Universit\u00e0 di Torino. Ampio spazio era poi dedicato alle materie militari, soprattutto all'architettura ed alle fortificazioni. L'Accademia Reale, comunque, non era un'accademia militare; i suoi studenti non studiavano per divenire militari: si trattava di una carriera possibile, certo, ma non dell'unica.\nIl Re Vittorio Amedeo II diede un primo riassetto all'istituto nel 1729: furono ammessi anche gli studenti universitari e conseguentemente i corsi furono organizzati in tre distinti \"appartamenti\", secondo l'indirizzo degli allievi.\nCon una successiva riforma, nel 1756, i giovani a carriera militare furono avviati ad un corso di studio, mentre teologi e alti funzionari ricevettero un'istruzione pi\u00f9 consona alla loro formazione. Nel 1798 la Reale Accademia di Savoia fu soppressa dai Francesi che avevano occupato lo Stato sabaudo.\nL'Accademia Militare (1815-1943).\nAll'indomani della Restaurazione, il 2 novembre 1815, Vittorio Emanuele istitu\u00ec la \"Regia Militare Accademia\", ponendole la sede nel palazzo castellamontiano che gi\u00e0 aveva ospitato l'Accademia Reale. Il nuovo istituto differiva totalmente dal precedente: si trattava, infatti, di un istituto destinato unicamente a sudditi degli Stati sabaudi che desiderassero intraprendere la carriera militare. Ad esso si accedeva con la sola approvazione sovrana: 200 era il numero degli allievi previsti. Di essi 75 erano a carico del Governo; vi erano poi 16 \u201cPaggi d'onore\u201d, con pensione pagata dalla Reale Casa. L'Accademia Militare portava in s\u00e9, quindi, la tradizione dell'antica Paggeria di corte. L'ammissione era tra i 9 e i 12 anni di et\u00e0 e la durata del corso era di 8 anni per ottenere i gradi di sottotenente alla Fanteria o alla Cavalleria; di nove anni invece era il corso di studi per gli allievi dell'Artiglieria e del Genio, dai quali si usciva con il grado di Luogotenente.\nIl 15 marzo 1849 Carlo Alberto concesse all'istituto la Bandiera tricolore, in sostituzione di quella con la croce bianca in campo rosso. Dal 1857 furono ammessi solo giovani di almeno 16 anni; i corsi furono ridotti a 3 anni per gli allievi destinati ad entrare nelle \u201cArmi di linea\u201d ed a 4 anni per quelli che si preparavano per le \u201cArmi speciali\u201d. Due anni dopo si istitu\u00ec un corso suppletivo presso la \"Scuola Militare di Fanteria\" di Ivrea, ma un anno dopo, il Ministro della Guerra, present\u00f2 istanza per tre distinti corsi di formazione degli Ufficiali di Fanteria, di Cavalleria e delle Armi Speciali (Stato Maggiore, Artiglieria e Genio), con et\u00e0 richiesta minima di 19 anni compiuti (R.D. del 13 marzo 1860).\nSuccessivamente lo stesso ministro, il generale Manfredo Fanti, pens\u00f2 di istituire un'altra Scuola Militare, l'accademia militare di Modena, e unificando i corsi con le Accademie di Torino e di Napoli, dal 1865 fu l'unico istituto di reclutamento e formazione degli Ufficiali di Fanteria e Cavalleria del Regio Esercito Italiano. \nLa Scuola d'Applicazione delle Armi di Artiglieria e Genio nel 1897, fu posta assieme alla Regia Accademia Militare\" sotto un unico comando. Nel 1923 assume la denominazione ufficiale di \"Accademia militare di artiglieria e genio\". Nel 1928 acquis\u00ec poi il titolo di \"Regia Accademia\". Lo stabile che ospitava l'Accademia fu seriamente lesionato in diversi episodi a partire dal 1936. Trasferita a Lucca nel 1943, fu sciolta dopo l'8 settembre.\nNel 1959 ci fu una parziale demolizione per fare posto all'attuale Teatro Regio di Carlo Mollino, mentre i fabbricati rimasti intatti sono ancora oggi sede del 1\u00ba Reparto Infrastrutture dell'Esercito Italiano.\nArchitettura.\nParte integrante di una struttura pi\u00f9 ampia denominata \"zona di comando\" (sede di organi amministrativi del Regno Sabaudo), l'edificio dell'accademia era costituito da tre maniche che insieme al corpo di fabbrica dell'Antico Teatro Regio chiudevano un cortile interno. I fabbricati, a tre piani fuori terra con un loggiato verso il cortile, a sud e ad est furono edificati da Amedeo di Castellamonte mentre quello a nord fu opera del\"architetto Filippo Juvarra.\nSfortunatamente a seguito di un incendio nel corpo del teatro nel 1936 e delle lesioni dovute ai bombardamenti della II Guerra Mondiale, della fabbrica castellamontiana secentesca permangono pochi frammenti del loggiato, un breve tratto della manica di levante in via Verdi. \nCiononostante nel 1997 l'edificio \u00e8 stato inserito nella lista del Patrimonio dell'umanit\u00e0 in quanto parte del sito seriale UNESCO Residenze Sabaude."}
{"id": "854391", "revid": "53669", "url": "https://it.wikipedia.org/wiki?curid=854391", "title": "The Car", "text": ""}
{"id": "854392", "revid": "1318658", "url": "https://it.wikipedia.org/wiki?curid=854392", "title": "Contea di Cochise", "text": "La contea di Cochise, in inglese Cochise County, \u00e8 una contea dello Stato dell'Arizona, negli Stati Uniti. La popolazione al censimento del 2000 era di abitanti. Il capoluogo di contea \u00e8 Bisbee.\nGeografia fisica.\nLa contea si trova nella parte sud-orientale dell'Arizona. Lo United States Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa Contea di Cochise venne costituita il 1\u00ba febbraio 1881."}
{"id": "854393", "revid": "1971044", "url": "https://it.wikipedia.org/wiki?curid=854393", "title": "Arturo Ferrara (tenore)", "text": "La vita.\nDebutt\u00f2 ventitreenne al Teatro Alambra di Taranto, protagonista della Tosca. Fecero seguito quindici anni densi di successi riportati, oltre che nei teatri lirici italiani, anche in Giappone, Cina, Jugoslavia ed Egitto. \nIl tenore siciliano vantava un proficuo repertorio: 89 opere che andavano oltre le consuete \"Boh\u00e8me\", \"Traviata\" e \"Rigoletto\".\nNotevole anche la sua produzione discografica (i primi dischi portano lo pseudonimo di Enrico Ballano), a tutt'oggi riproposta nei programmi radiofonici della Rai che gli formul\u00f2, tra l'altro, il prestigioso invito a tenere il gran concerto inaugurale della sede palermitana. \nEgli concluse la sua carriera a 39 anni in quanto lo scoppio della seconda guerra mondiale lo costrinse a far ritorno nella sua Francavilla. L'evento bellico, infatti, stronc\u00f2 la fitta rete di rapporti e di opportunit\u00e0 che, una volta portati a buon fine, avrebbero senz'altro consentito al grande cantante lirico francavillese di raggiungere la notoriet\u00e0 di Enrico Caruso o di Beniamino Gigli. \nTra le sue frequentazioni illustri, tutte affascinate dalle non comuni doti vocali ed interpretative dell'artista siciliano, si annoveravano, infatti, personalit\u00e0 quali i grandi compositori Pietro Mascagni, Ottorino Respighi e Giuseppe Mul\u00e8, e gli insigni letterati Luigi Pirandello e Filippo Tommaso Marinetti.\nIl giovanissimo Ferrara venne a contatto con loro a cavallo tra le due guerre soprattutto a Milano, ma il promettente tenore prefer\u00ec tenere sempre i piedi bene a terra e la coscienza alta puntando solo ed esclusivamente sulle proprie forze anzich\u00e9 sui compromessi.\nNel 2007 il comune di Francavilla di Sicilia gli ha intitolato il Cinema Comunale appena ristrutturato."}
{"id": "854395", "revid": "729019", "url": "https://it.wikipedia.org/wiki?curid=854395", "title": "Aeroporto Internazionale di Gaza", "text": "L'Aeroporto internazionale Yasser Arafat (in arabo: \u0645\u0637\u0627\u0631 \u064a\u0627\u0633\u0631 \u0639\u0631\u0641\u0627\u062a \u0627\u0644\u062f\u0648\u0644, traslitterato: Matar Yasir 'Arafat ad-Dowaly), precedentemente noto come Aeroporto internazionale di Gaza e Aeroporto internazionale Dahaniya (in inglese rispettivamente Gaza International Airport e Dahaniya International Airport), era il pi\u00f9 grande aeroporto palestinese.\nUnico aeroporto della Striscia di Gaza, ora distrutto, era situato a sud della citt\u00e0 di Gaza, nei pressi del confine con l'Egitto. \u00c8 stato in funzione solo dal 1998 al 2001, quando \u00e8 stato bombardato e demolito dall'esercito israeliano (IDF) in una serie di incursioni aeree e terrestri durate fino al 2002 per rappresaglia per l'uccisione di soldati israeliani da parte di membri dell'organizzazione terroristica palestinese Hamas."}
{"id": "854396", "revid": "297031", "url": "https://it.wikipedia.org/wiki?curid=854396", "title": "Jes\u00fas Blasco", "text": "Biografia.\nEsordisce nel 1935 pubblicando alcune illustrazioni sulla versione spagnola della rivista \"Mickey.\" Negli anni quaranta pubblica fumetti umoristici per bambini creando anche personaggi propri come Anita Diminuta (1941), sulla rivista \"Mis Chichas\", Chispita (1946), Marcela e Joe Bazooka; per la rivista \"Boliche\", cre\u00f2 Cuto, protagonista della serie intitolata \"Cuto, Gurripato y Camarilla\", e che divenne uno dei suoi personaggi pi\u00f9 noti; questa serie continu\u00f2, dal 1940, sulla rivista \"Chicos\", sulla quale pubblic\u00f2 anche altre serie a fumetti di genere avventuroso e fantascientifico; per la rivista \"Mis Chicas\" cre\u00f2 nel 1941 la serie \"Anita Diminuta\" e, nel 1943, \"Los Tres Inseparables\".\nIn quel periodo partecip\u00f2, come combattente nelle file dell'esercito repubblicano, alla guerra civile spagnola; fu anche recluso in un campo di concentramento, in Francia. In seguito rientr\u00f2 in Spagna, entrando in contatto con l'editrice Consuelo Gil che lo invit\u00f2 a collaborare su \"Chicos\", sul quale Blasco pubblicher\u00e0 alcune delle sue opere pi\u00f9 importanti. Per la rivista \"Mis Chicas\", sempre dell'editrice Consuelo Gil, crea il personaggio, \"Anita Diminuta\" (1941), e in seguito \"Los tres inseparables\" (1943). Realizza diverse storie di guerra ambientate durante la seconda guerra mondiale, tra cui \"La Escuadrilla de la Muerte\" (1941) e \"Episodios de Guerra\" (1948). In questo periodo realizza anche altri racconti e tra questi: \"Chispita\" (1946), \"Kul-Hebra\" (1949), \"Tontone y Cia\", \"Jim el Terrible\", \"Smiley O'Hara\" (1950), \"Lex Tarron\" y \"Joe Bazooka\".\nAlla fine degli anni cinquanta inizia a lavorare per l'agenzia di stampa britannica Fleetway realizzando storie a fumetti di genere avventuroso come \"Billy the Kid, Wyatt Earp,\" Steel Claw, Buffalo Bill, The Indestructible Man e molti altri come \"Shot Basky\" e \"Blackbow,\" \"Moctezuma's Daughter\", \"Edward and the Jumblies\",\"The Indestructible Man\", \"The Slave of the Screamer\", \"Phantom of the Forest\" e \"Miss Tar\u00e1ntula\".\nNel 1968 inizia a pubblicare anche sul settimanale franco/belga \"Spirou\" per il quale realizza la serie Los Guerilleros, scritta da Miguel Cuss\u00f3 ed edita anche in Italia dall'Editoriale Cosmo, oltre a quella di \"Paul Foran\" su testi di Jos\u00e9 Larraz; grazie allo Studio Ortega pubblica anche in Germania sulla rivista \"Pabel Verlag Tom Berry\".\nNegli anni ottanta realizza una storia a fumetti su Marco Polo pubblicata in Italia su \"Intrepido\" e una versione a fumetti della Bibbia, \"Une Bible en Bande Dessin\u00e9e\", insieme ai suoi fratelli Alejandro e Adriano ed edita dalla Dargaud nel 1983, su testo di Claude Moliterni e pubblicata anche in Italia dalla Mondadori. In Italia entra nello staff di disegnatori della Sergio Bonelli Editore nel 1987 realizzando sei storie della serie western \"Tex\". Alla fine degli anni ottanta realizz\u00f2 con lo scrittore Victor Mora la storia a fumetti \"Capitan Trueno\" e la serie medievale \"Tallafero\". L'ultima opera pubblicata fu \"I bivi della Storia\" all'interno della collana \"Zona X\" della Bonelli nel 1994.\nMor\u00ec a Barcellona il 21 ottobre 1995."}
{"id": "854398", "revid": "767487", "url": "https://it.wikipedia.org/wiki?curid=854398", "title": "Pravenec", "text": "Pravenec (in tedesco \"Kleinproben\", in ungherese \"Kispr\u00f3na\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1267 quando alcuni coloni tedeschi si insediarono qui. Il villaggio appartenne, in successione, ai Diveky/Diviacky, ai Boss\u00e1ny, ai Majth\u00e9nny e agli Ujfalussi. "}
{"id": "854399", "revid": "767487", "url": "https://it.wikipedia.org/wiki?curid=854399", "title": "Radobica", "text": "Radobica (in tedesco \"Radobitz\", in ungherese \"Rad\u00f3c\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1324 con il nome di Radobicza, quando apparteneva ai conti Symonyi. Successivamente pass\u00f2 ai Majth\u00e9ny e ai D\u00f3czy."}
{"id": "854401", "revid": "287204", "url": "https://it.wikipedia.org/wiki?curid=854401", "title": "Anthony William Fairbank Edwards", "text": "\u00c8 membro a vita del Gonville and Caius College ed ex professore di Biometria all'Universit\u00e0 di Cambridge, ed ha lauree sia ScD che LittD. Allievo di R.A. Fisher, ha scritto diversi libri e numerose riviste scientifiche. \u00c8 conosciuto soprattutto per la sua opera di pioniere, con L.L. Cavalli-Sforza, sui metodi quantitativi dell'analisi filogenetica, e per aver propugnato fortemente il concetto di Fisher di probabilit\u00e0 come base propria della deduzione statistica e scientifica. Ha anche scritto molto riguardo alla storia della genetica e della statistica, includendo un'analisi sul fatto che i risultati di Mendel fossero \"cos\u00ec buoni\", come anche su argomenti puramente matematici, come i diagrammi di Venn.\n\u00c8 inoltre l'autore dell'articolo scientifico \"\", in cui critica il collega Richard Lewontin che nel suo articolo \"La ripartizione della diversit\u00e0 umana\" del 1972 sostenne che la divisione dell'umanit\u00e0 in razze \u00e8 tassonomicamente e geneticamente invalida.\nNel 2011 ha vinto la medaglia d'oro Telesio Galilei Academy of Science insieme a Luca Cavalli Sforza."}
{"id": "854403", "revid": "767487", "url": "https://it.wikipedia.org/wiki?curid=854403", "title": "R\u00e1zto\u010dno", "text": "R\u00e1zto\u010dno (in tedesco \"Obermauth bei Krickerhau\", in ungherese \"R\u00e1sztony\") \u00e8 un comune della Slovacchia facente parte del distretto di Prievidza, nella regione di Tren\u010d\u00edn.\nFu menzionato per la prima volta in un documento storico nel 1420. Appartenne alla Signoria di Bojnice. "}
{"id": "854404", "revid": "132266", "url": "https://it.wikipedia.org/wiki?curid=854404", "title": "Palazzo del Consiglio dei Dodici", "text": "Il Palazzo del Consiglio dei Dodici \u00e8 uno degli edifici di piazza dei Cavalieri a Pisa.\nStoria e descrizione.\nIl palazzo ha cambiato nome nel tempo a seconda della magistratura che ha ospitato: da palazzo dell'Archivio e della Cancelleria nel medioevo a palazzo dei Priori dopo la conquista fiorentina (1409) a palazzo del Consiglio dei Dodici quando pass\u00f2 nelle mani dell'Ordine dei cavalieri di Santo Stefano; il Consiglio dei cavalieri di dodici membri scelti era infatti un organo decisionale dell'Ordine.\nSul finire del Cinquecento il palazzo venne ristrutturato dall'architetto Pietro Francavilla (autore anche quale scultore della Statua di Cosimo I davanti al vicino Palazzo dei Cavalieri), che lo uniform\u00f2 agli edifici circostanti per altezza e stile delle decorazioni di gusto tardo-rinascimentale. Il fregio sul cornicione ricorda come i lavori furono conclusi nel 1603 sotto il Granducato di Ferdinando I de' Medici. Il passaggio all'Ordine cavalleresco avvenne solo nel 1691, quando i priori si trasferirono a Palazzo Gambacorti: qui i cavalieri stabilirono il loro tribunale, come ricorda anche l'iscrizione sul portale principale.\nLa facciata \u00e8 oggi caratterizzata da un intonaco rosato sul quale risaltano le decorazioni in marmo bianco: le cornici delle finestre, il portale affiancato da due colonne, le aperture balaustrate al piano nobile, le cornici marcapiano, lo stemma, i rinforzi angolari e il cornicione. \nAll'interno sono conservate numerose opere d'arte, come il busto cinquecentesco di \"Ferdinando I\", il frammento di affresco dell\"'Assunta\" della scuola di Domenico Ghirlandaio (nella sala degli Stemmi al primo piano) e soprattutto il salone dell'Udienza, con le pareti completamente dipinte da Pietro Paolo Lippi e Antonio Giusti (1681-1683) con temi marinareschi e il notevole soffitto intagliato, dorato e dipinto con le \"Virt\u00f9 cardinali\" di Ventura Salimbeni (1602); oggi al centro del soffitto della sala si trova il \"Trionfo di santo Stefano\" di Giovanni Camillo Gabrielli (1692), che sostitu\u00ec il \"Trionfo di Pisa\" del Salimbeni dopo che l'edificio divenne di propriet\u00e0 dell'Ordine."}
{"id": "854406", "revid": "46291", "url": "https://it.wikipedia.org/wiki?curid=854406", "title": "Philadelphus", "text": "Philadelphus, filadelfo in italiano, \u00e8 un genere di piante della famiglia delle Hydrangeaceae . Ne fanno parte circa 75 specie di arbusti a foglie decidue.\nNel linguaggio comune vengono chiamati falsi aranci oppure siringhe. (\"Syringa\" \u00e8 invece il nome botanico del lill\u00e0).\nLe foglie hanno nervature evidenti e sono ovate. I fiori sono a coppa, bianchi e larghi 3\u20134\u00a0cm. Tutte le specie si piantano in ottobre o in marzo, si adattano a tutti i terreni."}
{"id": "854409", "revid": "36426", "url": "https://it.wikipedia.org/wiki?curid=854409", "title": "Palazzo dei Priori (Pisa)", "text": ""}
{"id": "854410", "revid": "399", "url": "https://it.wikipedia.org/wiki?curid=854410", "title": "A. W. F. Edwards", "text": ""}
{"id": "854412", "revid": "1305772", "url": "https://it.wikipedia.org/wiki?curid=854412", "title": "LRC", "text": ""}
{"id": "854413", "revid": "767487", "url": "https://it.wikipedia.org/wiki?curid=854413", "title": "Punto zero", "text": "Punto zero (\"Vanishing Point\") \u00e8 un road movie del 1971, diretto da Richard C. Sarafian, con Barry Newman, Cleavon Little e Dean Jagger. Si tratta di uno dei capisaldi dell'exploitation degli anni settanta. In considerazione dell'importanza data alla vettura di Barry Newman, si pu\u00f2 affermare che la vera protagonista della pellicola \u00e8 la Dodge Challenger R/T bianca del 1970.\nIl film \u00e8 famoso per gli scenari che si snodano lungo il sud-ovest statunitense e per il suo commento sull'epoca post-festival di Woodstock degli Stati Uniti; \u00e8 stato inoltre uno dei primi film dopo \"Easy Rider\" a usare una colonna sonora a ritmo rock. Il film continua a essere popolare ed \u00e8 ritenuto un film culto. Nel 1997 ne venne girato un remake: \"Vanishing Point\". Questo titolo, che corrisponde al titolo originale del film del '71, significa punto di fuga.\nTrama.\nKowalski lavora per un servizio di trasporto auto a Denver, in Colorado. \u00c8 stato un veterano del Vietnam, un agente della polizia giudiziaria, un pilota di auto da corsa e un motociclista. Dopo essere stato scoperto in un gruppo di malviventi che aveva a che fare con la droga, ha perso il suo lavoro da poliziotto. Ha dovuto abbandonare la sua carriera da pilota di auto e moto da corsa dopo due incidenti quasi mortali e ha perso la fidanzata in un incidente mentre faceva surf.\nKowalski arriva a Denver con un'auto che sta consegnando, e chiede quale sia il prossimo trasporto. Il suo supervisore insiste che Kowalski si riposi, mentre questi continua a voler effettuare un altro trasporto quella notte. Dopo mezzanotte a Kowalski viene assegnato il compito di trasportare una Dodge Challenger bianca del 1970 con motore 440 da 375 HP a San Francisco, in California. Dopo essersi fermato a un bar per motociclisti per comprare della benzedrina e aver fatto una scommessa con uno spacciatore su quanto tempo impiegher\u00e0 per arrivare a San Francisco, esce da Denver.\nLa polizia inizia a inseguirlo quella stessa mattina, giunto dalle parti di Glenwood Springs, in Colorado. Kowalski attraversa, nonostante sia braccato, il Colorado, lo Utah e il Nevada, mentre la polizia \u00e8 sempre pi\u00f9 incapace di bloccarlo. Per tutto il tragitto Kowalski ascolta la stazione radio K.O.W. che trasmette nei pressi di Goldfield, Nevada. A questo punto entra in gioco Super Soul, il disc jockey della radio, che per aiutare Kowalski inizia a trasmettere le informazioni captate sulle frequenze della polizia. Con l'aiuto di Super Soul, che definisce Kowalski \"l'ultimo eroe americano\", Kowalski scende sotto i riflettori come un eroe di culto tra i contadini delle regioni che sta attraversando. Motociclisti e hippie iniziano a radunarsi a Goldfield, luogo da cui Super Soul trasmette, e nelle citt\u00e0 attorno, per augurare buona fortuna a Kowalski.\nQuesti viene aiutato anche da altri tra cui un vecchio abitante del deserto che cattura serpenti per un'organizzazione pentecostale. Nel pomeriggio Super Soul viene attaccato fisicamente da un poliziotto e alcuni suoi colleghi e la K.O.W. viene chiusa. Vicino al confine con la California Kowalski viene aiutato da Angel, un motociclista, e dalla sua fidanzata nudista, che vivono in una capanna nel deserto del Nevada. Gli danno altra benzedrina e lo aiutano a farsi strada attraverso il confine californiano, lungo cui la polizia ha sistemato un blocco stradale che lo aspetta per quella sera. La mattina successiva Kowalski scappa verso Cisco, in California, dove - mentre viene inseguito dal corpo di polizia stradale californiano - improvvisamente si suicida contro due bulldozer posizionati come posto di blocco dalla polizia, morendo in una palla di fuoco.\nNonostante gli abitanti degli Stati che ha attraversato lo definiscano un eroe, Kowalski mostra ripetutamente durante la pellicola che preferisce rinunciare a questo \"status\"; inoltre Kowalski mostra di essere un colletto blu.\nVersioni alternative.\nUna versione alternativa del film include spezzoni del film girati di notte in cui compare una giovanissima Charlotte Rampling nel ruolo di un'autostoppista; lo spezzone colma il vuoto tra la sera in cui Kowalski \u00e8 inseguito attraverso il confine tra il Nevada e la California e la mattina successiva, quando muore a Cisco. La versione statunitense corrente del DVD di \"Punto zero\" include sia la versione originale sia la versione alternativa.\nColonna sonora.\nLa Amos Records distribu\u00ec sul mercato una colonna sonora del film in LP. Mentre il vinile \u00e8 ormai fuori commercio, occasionalmente \u00e8 possibile recuperare riedizioni della colonna sonora in CD in Europa.\nNel film sono inoltre presenti due tracce non incluse nell'edizione ufficiale della colonna sonora:\nI primi pezzi mai registrati da Kim Carnes (accreditata come \"Kim &amp; Dave\") sono presenti nella colonna sonora. Kim Carnes scrisse inoltre la canzone eseguita da Big Mama Thornton. Il gruppo pop Delaney, Bonnie &amp; Friends recitarono nel ruolo di una music band cristiana, che includeva la cantante Rita Coolidge e il cantautore David Gates al pianoforte oltre che Eric Clapton alla chitarra.\nRemake.\nLa Fox trasmise nel 1997 un remake di \"Punto zero\", che conserva il titolo originale della pellicola, \"Vanishing Point\".\nIl protagonista \u00e8 Viggo Mortensen, ma nonostante l'auto che Kowalski guida sia ancora una Dodge Challenger del 1970 le differenze a livello concettuale con la prima versione sono tante. Nel remake, ad esempio, Kowalski corre a casa per raggiungere la moglie che sta per partorire e al posto di Super Soul c'\u00e8 un dee jay bianco e provocatore.\nIl film fu criticato soprattutto per il finale, che lascia il dubbio che Kowalski sia sopravvissuto all'impatto con i bulldozer nonostante l'auto sia andata completamente distrutta."}
{"id": "854415", "revid": "767487", "url": "https://it.wikipedia.org/wiki?curid=854415", "title": "Sospesi nel tempo", "text": "Sospesi nel tempo (\"The Frighteners\") \u00e8 un film commedia horror del 1996 diretto da Peter Jackson; il film venne distribuito negli Stati Uniti d'America il 19 luglio 1996 e in Italia il 28 maggio 1997.\nTrama.\nFrank Bannister \u00e8 un architetto la cui moglie Debra \u00e8 morta in un incidente stradale. Frank ha abbandonato la sua professione (lasciando incompiuta la casa dei sogni che stava costruendo per se stesso e per Debra) in quanto dal giorno dell'incidente ha assunto la capacit\u00e0 di vedere i fantasmi, facendo amicizia con tre di loro: Cyrus, un gangster afroamericano degli anni settanta, Stuart, un secchione degli anni cinquanta e \"il Giudice\", un decrepito pistolero del vecchio West. Frank si guadagna da vivere mandando i fantasmi a terrorizzare la gente per poi sbarazzarsene con un falso esorcismo.\nDurante una di queste operazioni, Frank conosce Ray Lynskey, un uomo ossessionato dalla ginnastica e dal benessere, e sua moglie Lucy, medico. Prima di andarsene, Frank nota un numero luminoso sulla fronte di Ray e poco tempo dopo egli muore per un inspiegato attacco cardiaco. Frank inizia a notare che una strana entit\u00e0 oscura simile al Cupo Mietitore sta uccidendo la gente prendendola per il cuore, e prima di farlo incide un numero sulla fronte della sua vittima; Frank si ricorda che anche Debra lo aveva. Le capacit\u00e0 di Frank di prevedere chi sar\u00e0 ucciso insospettiscono la polizia e il paranoico agente dell'FBI Milton Dammers, il quale \u00e8 convinto che Frank sia il responsabile e lo arresta quando viene incolpato della morte di Magda Rees-Jones, la caporedattrice del giornale cittadino che lo aveva diffamato per la sua professione.\nLucy, che vuole aiutare Frank, si mette a investigare sulle morti e cos\u00ec facendo diventa il prossimo bersaglio del Cupo Mietitore. Viene attaccata mentre visita Frank in prigione, ma entrambi riescono a scappare mentre il Cupo Mietitore viene trattenuto da Cyrus e Stuart, che vengono eliminati da esso. Per poter affrontare il Cupo Mietitore, Frank decide di diventare temporaneamente un fantasma sottoponendosi a un'esperienza ai confini della morte; si fa somministrare una dose di barbiturici da Lucy per arrestare il cuore e si mette in ipotermia chiudendosi in una cella frigorifera. Lucy viene sequestrata dall'agente Dammers, che rivela di essere stato una vittima di Charles Manson.\nIntanto Frank, divenuto fantasma, segue il Cupo Mietitore e al termine di un combattimento scopre che egli \u00e8 il fantasma di Johnny Bartlett, l'infame portantino di un ospedale psichiatrico che trent'anni prima assassin\u00f2 dodici persone per \"battere Starkweather\" venendo poi arrestato e giustiziato. Lucy si libera da Dammers e resuscita Frank, poi si recano a incontrare Patricia Bradley, che da adolescente fu etichettata come complice infervorata di Bartlett e che vive attualmente in libert\u00e0 vigilata sotto il controllo dell'anziana madre autoritaria. Scoprono che Patricia \u00e8 ancora innamorata di Bartlett e collabora con il suo fantasma uccidendo la madre e cercando di fare altrettanto con loro. Frank riesce a intrappolare il fantasma di Bartlett nell'urna delle sue ceneri e si reca nella cappella del manicomio abbandonato per mandare la sua anima all'inferno.\nPatricia insegue Frank e Lucy fino alle rovine del manicomio tentando di fucilarli e a peggiorare le cose interviene Dammers, che libera Bartlett dalle sue ceneri prima di essere ucciso da Patricia. Frank scopre che il fantasma di Bartlett e Patricia sono stati i veri assassini di Debra, marchiando il numero sulla sua fronte dopo l'incidente. Rimasta senza pallottole, Patricia strangola Frank, ma egli, mentre sale in cielo, la uccide tirandole fuori il fantasma dal corpo. Bartlett cerca invano di aiutare la compagna afferrandola per il braccio. Frank li molla quando raggiunge il Paradiso, dove incontra Cyrus, Stuart e Debra, mentre Bartlett e Patricia vengono ingoiati da una mostruosa creatura gigante simile a un verme che li conduce all'inferno. Frank viene a sapere che non \u00e8 ancora arrivata la sua ora. Prima di tornare nel mondo dei viventi, Debra gli chiede di essere felice.\nNel finale, Frank e Lucy (che ora \u00e8 capace di vedere i fantasmi dopo le esperienze macabre che ha vissuto) si innamorano e iniziano una nuova vita, cominciando con il far demolire la vecchia casa incompiuta. Mentre pranzano nel loro giardino, Frank e Lucy vedono il fantasma di Dammers sul sedile posteriore dell'auto dello sceriffo che li fissa arrabbiato.\nProduzione.\n\"Sospesi nel tempo\" nasce nel 1992 da un'idea di Peter Jackson e sua moglie Fran Walsh mentre stavano ultimando la scrittura di \"Creature del cielo\". I due, convinti del successo che potrebbe guadagnare la storia, concepiscono due pagine di sceneggiatura e la inviano a Robert Zemeckis, che opta inizialmente a utilizzare il materiale per un episodio della famosa serie televisiva \"I racconti della cripta\".\nNel 1993, su pressione di Jackson, Zemeckis si convince a produrre un lungometraggio tratto dal breve racconto e contatta gli Universal Studios per un loro coinvolgimento nella distribuzione cinematografica e parte della produzione.\nZemeckis \u00e8 per\u00f2 impegnato alla regia di \"Forrest Gump\" e riesce a leggere la sceneggiatura di Jackson e Walsh solo dopo l'entrata in post-produzione del primo film. Ammaliato dai temi trattati e dall'umorismo nero presente d\u00e0 semaforo verde dando inizio alla pre-produzione.\nLavorazione.\nLa decisione di riprendere il film in Nuova Zelanda viene presa da Peter Jackson, natio del posto. Zemeckis si occupa di accordarsi con gli Universal Studios per finanziare la lavorazione nel paese oceanico, il contratto viene accettato a patto che Jackson ricrei gli ambienti tipici del Mid-West americano.\nLe riprese iniziano il 14 maggio 1995 e terminano il 16 novembre seguente, il periodo di lavorazione pi\u00f9 lungo mai approvato dagli Universal. Gli esterni si filmano nella capitale Wellington e a Lyttelton per tre settimane. Gli interni si riprendono in Australia, presso i Camperdown Studios a Camperdown.\nAccoglienza.\nIn Italia arriva ad incassare \u20a4 e $ negli USA, per un totale di $.\nHome video.\nNel 1998, la Universal pubblic\u00f2 una \"Special Edition\" in laser disc con pi\u00f9 di quattro ore di contenuti speciali.\nEdizione italiana.\nNel dicembre 2005, in concomitanza dell'uscita del film \"King Kong\" dello stesso regista, \u00e8 stata distribuita una terza edizione in DVD (questa volta composta da 3 dischi) contenente, oltre ad una breve introduzione di Peter Jackson, i precedenti extra.\nL'edizione in Blu-ray ha gli stessi contenuti (non sottotitolati nel nostro idioma) ma, ancora, non la celeberrima \"Director's Cut\"."}
{"id": "854417", "revid": "287204", "url": "https://it.wikipedia.org/wiki?curid=854417", "title": "Contea di Coconino", "text": "La contea di Coconino, in inglese Coconino County, \u00e8 una contea dello Stato dell'Arizona, negli Stati Uniti. La popolazione al censimento del 2010 era di 134.421 abitanti. Il capoluogo di contea \u00e8 Flagstaff. Nel suo suggestivo paesaggio sono ambientate le vignette di Krazy Kat.\nGeografia fisica.\nLa contea si trova nella parte settentrionale dell'Arizona. Lo United States Census Bureau certifica che l'estensione della contea \u00e8 di 48.332 km\u00b2, di cui 48.219 km\u00b2 composti da terra e i rimanenti 113 km\u00b2 composti di acqua.\nStoria.\nLa Contea di Coconino venne costituita il 18 febbraio 1891, quando si stacc\u00f2 dalla contea di Yavapai."}
{"id": "854418", "revid": "34928", "url": "https://it.wikipedia.org/wiki?curid=854418", "title": "Maserada", "text": ""}
{"id": "854423", "revid": "1573940", "url": "https://it.wikipedia.org/wiki?curid=854423", "title": "Canonica (Pisa)", "text": "L'edificio della Canonica \u00e8 un palazzo storico che fa parte del complesso della piazza dei Cavalieri a Pisa.\nStoria e descrizione.\nFu edificato dal 1566 dall'architetto David Fortini al posto di una serie di edifici medievali preesistenti, su progetto di Giorgio Vasari che disegn\u00f2 tutto il nuovo riassetto della piazza.\nGli interventi proseguirono fino al Seicento, con alcuni ampliamenti decisi in seguito. La decorazione dell'edificio \u00e8 piuttosto sobria e forma una quinta sul lato sud della piazza, accanto alla chiesa di Santo Stefano dei Cavalieri: il palazzo era infatti destinato ai cavalieri-sacerdoti dell'Ordine di Santo Stefano. Oggi si presenta con un intonaco rossiccio, sul quale spicca il portale a bugnato in pietra serena."}
{"id": "854426", "revid": "1318658", "url": "https://it.wikipedia.org/wiki?curid=854426", "title": "Krom\u011b\u0159\u00ed\u017e", "text": "Krom\u011b\u0159\u00ed\u017e (pronuncia: ; in tedesco: \"Kremsier\") \u00e8 una citt\u00e0 della Repubblica Ceca, nella regione di Zl\u00edn. La citt\u00e0 si trova nel distretto di Krom\u011b\u0159\u00ed\u017e, del quale \u00e8 il capoluogo.\nIl simbolo della citt\u00e0 \u00e8 il palazzo vescovile, inserito dall'UNESCO fra i siti patrimonio dell'umanit\u00e0 insieme al giardino. Nel palazzo sono state girate alcune scene del film \"Amadeus\".\nStoria.\nLe origini dell'insediamento risalgono al tempo del Grande Impero della Moravia. \"Kremsier\" viene menzionato per la prima volta come villaggio nel 1110, quando fu acquisito dal vescovo di Olomouc Johannes II. A causa della sua posizione all'incrocio di diverse rotte commerciali, fu in grado di svilupparsi rapidamente, e nel 1207 viene definita una citt\u00e0 mercato. Intorno al 1266 fu promossa a citt\u00e0 dal re P\u0159emysl Otakar II, su suggerimento del vescovo Bruno von Schauenburg, che fece costruire un castello in questo periodo, e nel 1290 ricevette il diritto di citt\u00e0 di Brno dal vescovo Dietrich von Neuhaus.\nDurante le guerre hussite, Kremsier fu conquistata nel 1423 e nel 1432, in quanto era considerata la citt\u00e0 hussita pi\u00f9 radicale della Moravia. Successivamente, i Signori della citt\u00e0 cambiarono pi\u00f9 volte. Fu solo nel 1456 che fu restituita al vescovato di Olomouc.\n1465\u20131471 fu il centro dei conflitti armati tra il Re boemo Giorgio di Podebrady e il Re ungherese Mattia Corvino, che non fu risolta fino al 1479 nella pace di Olomouc. All'inizio del XVI secolo divenne la residenza principale dei vescovi di Olomouc sotto il vescovo Stanislaus Thurzo, che fece trasformare il castello gotico in un castello rinascimentale. Sotto i vescovi di Olomouc, Jan Pivec von Hratschein e Klimstein era il capitano della citt\u00e0 alla fine del XVI secolo. Sotto i vescovi Wilhelm Prusinovsk\u00fd e Stanislaus Pavlovsk\u00fd, la citt\u00e0 divenne prospera, il che la rese un importante centro politico e culturale del margraviato di Moravia.\nNella Guerra dei Trent'anni Kremsier fu completamente distrutto dopo essere stato catturato dal generale Lennart Torstensson. Fu solo quando il vescovo Carlo II del Liechtenstein-Kastelkorn entr\u00f2 in carica che la citt\u00e0 conobbe un boom economico. Ricostru\u00ec la citt\u00e0, fece costruire strade, condutture idriche e fognature, costru\u00ec la residenza vescovile e fond\u00f2 un liceo scolopico.\nNel 1887 Ignac Lorenz fond\u00f2 la fabbrica di macchine Lorenz, che produceva principalmente macchine agricole fino alla nazionalizzazione nel 1948.\nLa citt\u00e0 acquis\u00ec importanza storica nell'autunno del 1848. Dopo la sanguinosa soppressione della rivolta di ottobre a Vienna, il Reichstag costituente fu trasferito a Kremsier e aperto il 22 novembre nella sala riunioni del Palazzo arcivescovile.\nNel 1885 l'imperatore Francesco Giuseppe e lo zar Alessandro III si incontrarono a Kremsier. per colloqui politici.\nNel 20 \u00b0 secolo, la popolazione \u00e8 aumentata notevolmente a causa dell'incorporazione dei villaggi circostanti.\nStemma.\nLo stemma \u00e8 quello della famiglia nobile Dietrichstein."}
{"id": "854429", "revid": "123411507", "url": "https://it.wikipedia.org/wiki?curid=854429", "title": "Quaranta ruggenti", "text": "L'espressione Quaranta ruggenti (in inglese: \"Roaring Forties\") \u00e8 stata coniata dagli inglesi all'epoca dei grandi velieri che passavano per Capo Horn. Poich\u00e9 la forza del vento aumenta procedendo verso sud, oltre il 50\u00ba parallelo gli stessi inglesi parlavano di \"Furious Fifties\" (che in italiano viene tradotto con Cinquanta urlanti).\nCon Quaranta ruggenti e Cinquanta urlanti vengono convenzionalmente indicate in marineria due fasce di latitudini australi caratterizzate da forti venti provenienti dal settore ovest (predominanti), le quali si collocano rispettivamente tra il 40\u00ba e il 50\u00ba parallelo e tra il 50\u00ba e il 60\u00ba parallelo dell'emisfero meridionale. Tali venti hanno la stessa origine dei venti da ovest dell'emisfero settentrionale, ma la loro intensit\u00e0 \u00e8 superiore di circa il 40 per cento: ci\u00f2 \u00e8 dovuto alla serie di intense depressioni che interessano queste zone, dovute all'incontro tra l'aria fredda dell'Antartide e l'aria calda proveniente dal centro degli oceani, inoltre questi venti sono amplificati dalla relativa scarsit\u00e0 di terre emerse nell'emisfero sud, cosicch\u00e9 soffiando sempre sul mare non incontrano mai terraferma che li potrebbe frenare.\nLa denominazione deriva dal nome dei paralleli alla cui latitudine soffiano questi venti: Quaranta o Cinquanta e dal rumore che il vento produce sibilando attraverso gli alberi, il sartiame e la velatura delle imbarcazioni a vela, che somiglia a un ruggito sui 40\u00b0 e a un grido sui 50\u00b0\nBibliografia.\nV. Dumas \"Verso la croce del sud - I Quaranta ruggenti\" Mursia, Milano ISBN 9788842525622"}
{"id": "854430", "revid": "30753", "url": "https://it.wikipedia.org/wiki?curid=854430", "title": "Sir Hudson Lowe", "text": ""}
{"id": "854431", "revid": "1305772", "url": "https://it.wikipedia.org/wiki?curid=854431", "title": "LTE", "text": ""}
{"id": "854432", "revid": "1573940", "url": "https://it.wikipedia.org/wiki?curid=854432", "title": "Macaca silenus", "text": "Il sileno, scimmia dalla barba bianca, macaco dalla coda leonina, vander\u00fa o uander\u00fa (Macaca silenus ()) \u00e8 un primate appartenente alla famiglia dei Cercopithecidae.\nDescrizione.\n\u00c8 un macaco di piccole dimensioni: i maschi adulti sono lunghi dai 50 ai 60\u00a0cm con un peso medio di 8\u00a0kg. Ha una criniera di peli bianco-grigiastri che circonda il muso, che contrasta con il pelame nero splendente del resto del corpo. La coda \u00e8 fornita, nei maschi sessualmente maturi, di un ciuffo di peli neri.\nBiologia.\n\u00c8 una specie arboricola che vive a 40-50 metri d'altezza con una predilezione per gli esemplari di \"Cullenia exarillata\" e \"Artocarpus heterophyllus\"\nVive in gruppi di 12-15 individui, comprendenti un maschio adulto, 2-3 maschi sub-adulti, 3-4 femmine mature e 5-6 piccoli, che occupano un'area di diffusione di circa 5\u00a0km\u00b2 insieme ad altri gruppi: la zona centrale dell'area occupata dal branco si aggira sui 300-400 ettari.\nSi nutre di frutta, foglie e fiori, integrati via via da radici, lucertole, insetti, piccole rane e funghi.\nI sileni si procurano l'acqua leccando la superficie delle foglie o bevendo dalle piccole pozze che si formano nella cavit\u00e0 degli alberi; quando queste foreste, una o due volte l'anno, attraversano un periodo di siccit\u00e0, essi scendono a terra per abbeverarsi rapidamente ai ruscelli che scorrono sempre nel fondo della valle.\nTra i predatori si annoverano alcune specie di uccelli rapaci del genere \"Ictinaetus\" o \"Spizaetus\", e l'uomo, che ha causato la diminuzione drammatica di questo primate.\nDistribuzione.\nLa specie \u00e8 diffusa sui Ghati occidentali, una catena di monti che si erge parallelamente alla costa del Malabar, nel sud-ovest dell'India. Tra gli altipiani e le valli compresi fra i 600 ed i 1400 metri si trovano gli ultimi lembi di foresta pluviale tropicale (chiamati \"sholas\" in lingua locale).\nConservazione.\n\u00c8 oggi la scimmia indiana maggiormente minacciata di estinzione; una legge del governo indiano che dal 1972 ha dichiarato ufficialmente il sileno specie protetta.Secondo una stima del 2002 ne sopravvivono da 3500 a 4000 individui, frazionati in subpopolazioni non in contatto fra di loro. Il venir meno della continuit\u00e0 dell'ambiente forestale montano, a causa dei ripetuti tagli effettuati o per sfruttare il legname o per creare nuove zone da dedicare alla coltivazione, ha portato le singole subpopolazioni all'isolamento. Questo tipo di isolamento \u00e8 la minaccia pi\u00f9 grande: una popolazione isolata ha poche speranze di perpetuare la specie, ed una volta che sia scomparsa da una zona per qualche motivo, non sar\u00e0 pi\u00f9 sostituita da un altro gruppo.\nInoltre in molte parti del suo areale il sileno \u00e8 sottoposto ad una intensa caccia da parte delle popolazioni indigene che lo scambiano con un'altra scimmia a lui molto simile, il langur del Nilgiri (\"Trachypithecus johnii\"), la carne del quale viene ritenuta dalla tradizione medica locale un rimedio contro le malattie polmonari.\nPer questi motivi, ai quali si devono aggiungere incendi dolosi, costruzioni di nuove strade e nuovi insediamenti umani, il censimento della popolazione di sileno effettuato da Green ha portato ad una stima di circa 500-600 individui in tutto il territorio della catena dei Ghati occidentali. Recentemente \u00e8 stata scoperta da Brian Groombridge una zona in cui esiste una colonia di sileni in una parte del territorio chiamata Nadukani Valley nel Distretto dei Nelliampathi Hills. Se la popolazione in natura non arriva ai 700-800 individui, quella in cattivit\u00e0 era di 300 individui nell'81, di cui 104 nati in alcuni dei 60 zoo mondiali che li ospitano."}
{"id": "854435", "revid": "6923", "url": "https://it.wikipedia.org/wiki?curid=854435", "title": "Linea D (metropolitana di Roma)", "text": ""}
{"id": "854444", "revid": "102941173", "url": "https://it.wikipedia.org/wiki?curid=854444", "title": "Campionato europeo di Formula 2 1977", "text": "La stagione 1977 del Campionato europeo di Formula 2 fu disputata su 13 gare. Il campionato venne vinto dal pilota francese Ren\u00e9 Arnoux su Martini Mk19-Renault e Martini Mk22-Renault.\nRisultati e classifiche.\nClassifica Piloti.\nContano i nove migliori risultati"}
{"id": "854445", "revid": "767487", "url": "https://it.wikipedia.org/wiki?curid=854445", "title": "Cinquanta urlanti", "text": "I Cinquanta urlanti (in inglese \"Furious Fifties\") sono quei forti venti provenienti da ovest che s'incontrano sul 50\u00ba parallelo dell'emisfero meridionale. Tali venti hanno la stessa origine dei venti da ovest dell'emisfero settentrionale, ma la loro intensit\u00e0 \u00e8 superiore di circa il 40 per cento: ci\u00f2 \u00e8 dovuto alla serie di intense depressioni che interessano queste zone, causate dall'incontro tra l'aria fredda dell'Antartide e l'aria calda proveniente dal centro degli oceani."}
{"id": "854446", "revid": "729019", "url": "https://it.wikipedia.org/wiki?curid=854446", "title": "Tour delle The Cheetah Girls", "text": "Di seguito sono riportati i tour effettuati dal gruppo statunitense delle Cheetah Girls.\nCheetah-Licious Christmas Tour.\nNell'inverno del 2005, le Cheetah Girls sono andate in tour per pubblicizzare il loro album Cheetah-licious Christmas. Aly &amp; AJ e Hannah Montana sono andate con loro, per l'apertura, e a pubblicizzare i loro album. Le Cheetah Girls inoltre hanno cantato tutte le loro canzoni, comprese quelle della colonna sonora del film che le vedeva protagoniste.\nThe Party's Just Begun Tour.\nNel luglio del 2006 le ragazze hanno dichiarato di non sapere se Raven-Symon\u00e9 si sarebbe unita al tour. Tuttavia, in un'intervista successiva hanno affermato che Raven non sarebbe andata con loro. Alla fine il titolo del tour \u00e8 stato quello della colonna sonora del CD \"The Cheetah Girls 2\", \"The Party's Just Begun\".\nLa fase di apertura dei concerti \u00e8 stata eseguita da Miley Cyrus (Hannah Montana) per i primi 20 giorni, \"Vanessa Anne Hudgens\" per i 20 giorni successivi e Everlife per gli ultime 40 giorni. \"Jordan Pruitt\" \u00e8 stato l'ospite speciale durante il tour delle 40 prime citt\u00e0. Il gruppo T-Squad \u00e8 stato l'ospite speciale per 58 giorni.\nLe Cheetah Girls hanno eseguito le canzoni di tutti gli album che hanno fatto. Inoltre hanno eseguito una canzone dell'album che sarebbe uscito nel 2007-2008."}
{"id": "854447", "revid": "130040", "url": "https://it.wikipedia.org/wiki?curid=854447", "title": "Anbasa ibn Suhaim Al Kalbi", "text": ""}
{"id": "854448", "revid": "287204", "url": "https://it.wikipedia.org/wiki?curid=854448", "title": "Keratea", "text": "Keratea () \u00e8 un ex comune della Grecia nella periferia dell'Attica (unit\u00e0 periferica dell'Attica Orientale) con 11.205 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Lavreotiki.\nKeratea \u00e8 situata approssimativamente 41 km a sud-est di Atene, a sud dell'aeroporto internazionale \"Eleftherios Venizelos\" e di Attiki Odos e a nord-ovest di Capo Sunio.\nKeratea venne fondata tra il 700 ed il 500 a.C. secondo le antiche documentazioni.\nLe montagne dominano i lati meridionale e settentrionale della citt\u00e0. Quelle a sud sono il Panion, composte da rocce e praterie. Dopo l'industrializzazione avvenuta negli anni sessanta e settanta l'agricoltura ha lasciato il passo ad un'economia basata sugli affari. In seguito, Keratea venne inglobata dall'area metropolitana di Atene. La sua urbanizzazione inizi\u00f2 a cavallo tra gli anni settanta e ottanta, ed \u00e8 continuata fin ad oggi. Parte della popolazione \u00e8 ancora dedita al lavoro rurale. Negli anni ottanta \u00e8 stata costruita una bretella ferroviaria che passa 500 m a nord del centro cittadino collegando Lavrio e Kifissia, e a cui sono state aggiunte due linee.\nLe altre infrastrutture includono un campo da calcio/football qualche centinaio di metri ad ovest ed uno stabilimento per la manipolazione dell'idrogeno.\nLe piogge torrenziali del 24 novembre 2005 devastarono la parte occidentale del comune, senza per\u00f2 inondare la zona abitata."}
{"id": "854449", "revid": "11497", "url": "https://it.wikipedia.org/wiki?curid=854449", "title": "Tachipirina", "text": ""}
{"id": "854453", "revid": "729019", "url": "https://it.wikipedia.org/wiki?curid=854453", "title": "Sindrome di Osgood-Schlatter", "text": "La sindrome di Osgood-Schlatter o osteocondrosi dell'apofisi tibiale anteriore \u00e8 un processo degenerativo a carico della tuberosit\u00e0 tibiale. Fa parte del gruppo di sindromi note come osteocondrosi, in passato denominate \"osteocondriti\" anche se non si tratta di processi infiammatori ma degenerativi.\nQuesta malattia \u00e8 tipica dell'et\u00e0 pre-adolescenziale, quindi nei ragazzi (pi\u00f9 frequentemente maschi) fra i 12 e i 15 anni. Il pi\u00f9 delle volte colpisce una sola gamba, ma si pu\u00f2 verificare anche in entrambe le gambe contemporaneamente. La malattia finisce al compimento dei 18 anni, con il cessare della crescita e grazie alla calcificazione delle ossa. Prende il nome dall'ortopedico statunitense Robert Bayley Osgood e dal chirurgo svizzero Carl Schlatter, che per primi l'hanno descritta, agli inizi del XX secolo.\nCause.\nLa comparsa di questa sindrome \u00e8 causata dalla tensione del tendine del muscolo quadricipite, localizzato nella coscia, che, superata la rotula si inserisce (assumendo il nome di legamento patellare) nella tuberosit\u00e0 tibiale. Si verifica in et\u00e0 adolescenziale ed \u00e8 dovuta ad alterazioni dell'accrescimento osseo in concomitanza con uno stress meccanico continuo alla tuberosit\u00e0 della tibia, che non ha ancora completato il processo di ossificazione, operato dalla contrazione del muscolo quadricipite. \u00c8 pertanto ovvio che tale patologia compaia in soggetti impegnati in attivit\u00e0 sportive. Ci\u00f2 pu\u00f2 causare infiammazione e frammentazione della suddetta porzione ossea, ed eventualmente generare uno sviluppo osseo alterato, con una sporgenza localizzata sotto la rotula e ben visibile anche dall'esterno.\nSintomi.\nApparir\u00e0 una protuberanza visibile di circa 2 cm di diametro in prossimit\u00e0 dell'articolazione del ginocchio e causer\u00e0 dolore durante e dopo attivit\u00e0 fisiche o a volte dopo attivit\u00e0 minori come salire le scale. Questa sindrome \u00e8 generalmente benigna e solitamente scompare spontaneamente. I sintomi permangono anche per 9-10 anni, ma si risolve tutto alla scomparsa della protuberanza o quando l'apofisi tibiale si ossifica completamente.\nTerapia.\nLa terapia consiste in riposo e antidolorifici. \u00c8 consigliabile prendere un periodo di riposo assoluto da qualsiasi attivit\u00e0 fisica che possa acutizzare il dolore (pu\u00f2 essere utile l'utilizzo di un tutore rigido o meno), mentre si considerano attivit\u00e0 di fisioterapia, o stretching della catena posteriore, in particolare esercizi e posture da protrarre per 4-5 minuti degli ischiocrurali o mediante tecnica PNF.\nPu\u00f2 essere necessario l'impiego di ortesi atte a ridurre lo stress meccanico operato dal tendine sulla tibia. Se trascurato pu\u00f2 causare dolore anche in et\u00e0 post-puberale, rendendo necessario un intervento chirurgico per rimuovere i frammenti ossei, o il distacco definitivo dell'apofisi dalla tibia, dove sar\u00e0 anche qui necessario un intervento chirurgico per ricongiungere le parti."}
{"id": "854464", "revid": "117018401", "url": "https://it.wikipedia.org/wiki?curid=854464", "title": "Littleton (Colorado)", "text": "Littleton \u00e8 una \"city\" degli Stati Uniti d'America, capoluogo della contea di Arapahoe nel Colorado. Al censimento del 2010, la citt\u00e0 contava abitanti. Alcune porzioni della citt\u00e0 sconfinano nelle contee di Jefferson e Douglas. La cittadina divenne famosa alla cronaca il 20 aprile 1999 quando il 17 enne Dylan Klebold e il 18 enne Eric Harris, entrambi studenti all'ultimo anno del liceo, aprirono il fuoco contro i loro compagni: il bilancio fu di 12 studenti morti e un insegnante, Dave Sanders. Infine presumibilmente alle 12.08,un'ora abbondante dopo l'inizio della sparatoria i 2 si suicidarono sparandosi alla testa."}
{"id": "854466", "revid": "339392", "url": "https://it.wikipedia.org/wiki?curid=854466", "title": "Yasser Arafat International Airport", "text": ""}
{"id": "854469", "revid": "287204", "url": "https://it.wikipedia.org/wiki?curid=854469", "title": "LUE", "text": ""}
{"id": "854470", "revid": "729019", "url": "https://it.wikipedia.org/wiki?curid=854470", "title": "Gordon Highlanders", "text": "Il Gordon Highlanders fu un reggimento di fanteria di reclutamento scozzese dell'Esercito Britannico, attivo dal 1881 al 1994.\nOriginato dall'unificazione di due famosi battaglioni scozzesi attivi dalla fine del Settecento, si distinse per valore e tenacia in molte guerre combattute dall'Impero britannico; in particolare svolse un ruolo importante nel corso delle campagne in India e in Africa, dove i soldati scozzesi del reggimento contribuirono in modo decisivo a numerose vittorie britanniche.\nStoria.\nOrigini.\nIl reggimento prendeva il suo nome dal clan scozzese Gordon ed aveva come bacino di reclutamento principale la citt\u00e0 di Aberdeen ed il nord-est della Scozia.\nIl reggimento fu costituito ufficialmente il 1\u00ba luglio 1881 in base alla cosiddetta Riforma Childers dell'esercito britannico, promossa dal ministro della Guerra Hugh Childers. Il nuovo reggimento venne formato da due battaglioni; il 75th (Stirlingshire) Regiment of Foot che divenne il I battaglione Gordon Highlanders, e il 92nd (Gordon Highlanders) Regiment of Foot che divenne il II battaglione Gordon Highlanders.\nIl 75th Highlanders era stato costituito nel 1787 dal colonnello Robert Abercromby per prestare inizialmente servizio in India e aveva preso parte a molte campagne di guerra. Dopo aver combattuto nella Quarta guerra anglo-mysore distinguendosi nell'assedio di Seringapatam, venne trasferito nel settore mediterraneo durante le guerre rivoluzionarie francesi. In seguito partecip\u00f2 alle \"guerre cafre\" in Sudafrica, alla rivolta dei Sepoy ed ai combattimenti sulla frontiera Nord-Occidentale in India.\nIl 92nd Highlanders invece era stato inizialmente organizzato, come 100th Highlanders, dal Duca di Gordon nel 1794 prima di essere ridenominato 92nd nel 1798. Entr\u00f2 in combattimento nei Paesi Bassi durante la guerra della seconda coalizione, in Egitto nel 1801 e soprattutto nella Guerra peninsulare durante il periodo napoleonico. Il 92nd combatt\u00e9 nella battaglia di Waterloo dove, dipendente dalla divisione di riserva del generale Thomas Picton, ebbe modo di distinguersi. Dopo la fine delle guerre napoleoniche, il reggimento venne trasferito in India dove partecip\u00f2 alle guerre anglo-afgane.\nIl 92nd Highlanders, in procinto di divenire II battaglione del reggimento Gordon Highlanders, ebbe un ruolo molto importante soprattutto durante la seconda guerra anglo-afgana durante la quale gli scozzesi del reparto, inquadrati nella \"Kabul-Kandahar Field Force\" del generale Frederick Roberts, presero parte alla famosa marcia forzata su Kandahar e alla successiva battaglia di Kandahar del 1\u00ba settembre 1880 che decise la guerra a favore dei britannici.\nDopo il brillante comportamento in India, il 92nd Highlanders venne richiamato in patria dopo molti anni di servizio oltremare, ma prima di arrivare in Gran Bretagna venne dirottato in Sudafrica per prendere parte alla prima guerra boera. Il reparto venne coinvolto nel disastroso conflitto e sub\u00ec, insieme agli altri battaglioni del generale George Pomeroy Colley, una dura sconfitta nella battaglia di Majuba Hill del 27 febbraio 1881 che costrinse i britannici a concludere un trattato sfavorevole con le Repubbliche boere.\nGuerre vittoriane.\nDopo la costituzione del reggimento Gordon Highlanders nel 1881 i due battaglioni continuarono ad operare separatamente in distinti teatri di guerra. Nel 1882 il I battaglione, originato dal vecchio 75th, venne inserito nella brigata Highlander assegnata al corpo di spedizione del generale Garnet Wolseley inviato in Egitto per stroncare la rivolta nazionalista di A\u1e25mad \u02bfOr\u0101b\u012b. I Gordon parteciparono, insieme agli altri battaglioni scozzesi della brigata, alla battaglia di Tell al-Kebir del 13 settembre 1882 che si concluse con la schiacciante vittoria britannica. La brigata Highlander, tra cui il I battaglione Gordon Highlanders, sferr\u00f2 l'attacco decisivo che sbaragli\u00f2 le truppe egiziane. Nel 1884-1885 il battaglione partecip\u00f2 anche alla spedizione del Nilo in soccorso del generale Charles George Gordon assediato a Khartoum; i Gordon Highlanders discesero il Nilo con la spedizione fluviale ed una compagnia del battaglione partecip\u00f2 con distinzione alla battaglia di Kirbekan del 10 febbraio 1885 che termin\u00f2 con una netta vittoria sulle forze del Mahdi; tuttavia la campagna, guidata dal generale Wolseley, non ebbe successo ed i britannici non giunsero in tempo per salvare il generale Gordon.\nNel frattempo il II battaglione Gordon Highlanders era tornato nuovamente in India dove nel 1897 prese parte alla cosiddetta campagna di Tirah sulla frontiera Nord-Occidentale nella zona del passo Khyber; il reparto combatt\u00e9 nella battaglia delle alture di Dargai, dove gli scozzesi guidarono l'assalto alle colline; durante questa battaglia si verific\u00f2 il famoso episodio del sergente George Findlater a cui venne assegnata la Victoria Cross per il coraggio dimostrato; il sottufficiale, ferito ad entrambe le gambe, continu\u00f2 suonare la sua cornamusa mentre i soldati sferravano l'attacco.\nNel settembre 1899 il II battaglione Gordon Highlanders fu uno dei reparti dell'esercito britannico in India trasferiti a Durban per rafforzare le truppe stanziate in Natal in previsione di una possibile guerra contro le Repubbliche boere; i soldati scozzesi, imbarcati a Bombay, arrivarono entro la prima settimana di ottobre 1899 e furono subito trasferiti a Ladysmith dove il generale George Stuart White, comandante della \"Natal Field Force\", aveva deciso di raggruppare le sue forze. Dopo l'inizio della seconda guerra boera i II battaglione Gordon Highlanders combatt\u00e9 il 21 ottobre 1899 nella battaglia di Elandslaagte che si concluse con una netta vittoria britannica; i soldati scozzesi assaltarono con successo, sotto la guida del generale Ian Hamilton, le posizioni boere. Nonostante questa vittoria locale, le forze del generale White vennero ben presto messe in grave difficolt\u00e0 dall'offensiva convergente dei \"commando\" boeri; i britannici furono sconfitti e accerchiati dentro Ladysmith. Il II battaglione Gordon rimase bloccato, insieme agli altri reggimenti della \"Natal Field Force\", nella citt\u00e0 assediata. L'assedio di Ladysmith continu\u00f2 per oltre tre mesi; le truppe britanniche accerchiate, pur in parte esaurite, respinsero alcuni attacchi e mantennero saldamente le posizioni fino all'arrivo delle truppe di soccorso del generale Redvers Buller; il 1\u00ba marzo 1900 furono i soldati del II Gordon Highlanders che accolsero la sfilata al centro della citt\u00e0 del generale Buller e delle sue forze.\nIn precedenza, nel dicembre 1899, era sbarcato in Sudafrica anche il I battaglione Gordon Highlanders che, inquadrato nella 19\u00aa Brigata del generale Horace Smith-Dorrien, entr\u00f2 a far parte del grande corpo di spedizione del feldmaresciallo Roberts che inizi\u00f2 l'11 febbraio 1900 l'invasione dello Stato Libero d'Orange; il I battaglione prese parte alla dura battaglia di Paardeberg, partecipando agli attacchi falliti del primo giorno ed all'assalto finale insieme ai reparti canadesi. Dopo la vittoria di Paardeberg i britannici avanzarono entro giugno 1900 fino a Bloemfontein e Pretoria; il I battaglione Gordon si distinse nuovamente nella battaglia di Doornkop alle porte di Johannesburg, dove, al comando del generale Hamilton, conquist\u00f2 con un brillante assalto frontale le posizioni boere. Nel frattempo, dopo la liberazione di Ladysmith il II battaglione aveva fatto parte delle forze del generale Buller che erano avanzate verso nord per congiungersi con le forze principali del feldmaresciallo Roberts; a settembre 1900 i due battaglioni Gordon Highlanders si riunirono a Lydenburg e parteciparono all'avanzata finale del contingente del generale Hamilton fino a Koomati poort e al confine con il Mozambico.\nLe due guerre mondiali.\nAll'inizio della prima guerra mondiale i due battaglioni regolari dei Gordon Highlanders furono subito mobilitati e assegnati al British Expeditionary Force, mentre un terzo battaglione di riserva venne costituito ad Aberdeen con il compito di servire come unit\u00e0 di deposito per l'addestramento di nuove unit\u00e0 per tutta la durata della guerra. Il I battaglione venne inquadrato nella 3\u00aa Divisione del II corpo d'armata del generale Horace Smith-Dorrien, mentre il II battaglione che era stanziato al Cairo, venne richiamato e assegnato alla 7\u00aa Divisione. I due battaglioni Gordon furono impegnati nei difficili e cruenti combattimenti iniziali sul fronte occidentale del 1914 dove subirono pesanti perdite; nella battaglia di Le Cateau del 25 agosto 1914, il I battaglione Gordon Highlanders venne tagliato fuori dall'avanzata tedesca e quasi distrutto; molti suoi soldati furono fatti prigionieri.\nMentre i due battaglioni regolari combattevano in Francia, furono costituiti in Gran Bretagna una serie di battaglioni Gordon Highlanders provenienti dalla forze territoriali: quattro battaglioni furono assegnati alla 2\u00aa brigata della nuova 51\u00aa Divisione Highland che venne conosciuta fino al maggio 1915 come la brigata Gordon, essendo costituita solo da battaglioni Gordon Highlanders. Questi reparti furono ben presto trasferiti sul continente per prendere parte ai combattimenti; furono costituiti altri otto battaglioni, appartenenti alla forze territoriali di seconda linea, ma queste unit\u00e0, essendo equipaggiate in modo insufficiente e lamentando carenze di personale, non furono ritenute idonee e non vennero trasferite oltre mare. Infine vennero organizzati durante la Grande Guerra quattro battaglioni Gordon di reparti logistici che formarono parte della cosiddetta \"New Army\" del feldmaresciallo Horatio Kitchener e servirono in Francia; uno di questi reparti venne trasformato in seguito un battaglione del genio pionieri.\nI battaglioni Gordon Highlanders furono impegnati soprattutto sul fronte occidentale e non furono trasferiti in altri teatri di operazione dove erano in azione truppe britanniche. Solo il II battaglione venne inviato nel 1917 in Italia per far parte delle forze franco-britanniche inviate per supportare l'esercito italiano gravemente indebolito dopo la battaglia di Caporetto; questo reparto rimase in Italia fino al termine della guerra, combattendo nelle battaglie finali del conflitto sul fronte italiano. In totale i battaglioni del reggimento Gordon Highlanders, che avevano preso parte a tutte le grandi e logoranti offensive sul fronte occidentale, subirono durante la prima guerra mondiale la perdita di 1.000 ufficiali e 28.000 soldati di truppa.\nDurante la seconda guerra mondiale i Gordon Highlanders furono impegnati inizialmente in Francia nel 1940 e in seguito in Malaysia, Nord Africa, Sicilia, Italia e Europa Nord-occidentale. Due battaglioni erano inquadrati nella 51\u00aa Divisione fanteria sul fronte occidentale nel 1940 e furono accerchiati insieme al resto della divisione a Saint-Valery-en-Caux dalla 7. Panzer-Division del generale Erwin Rommel; i britannici furono costretti alla resa. In seguito il I battaglione Gordon fu ricostituito in Gran Bretagna e inserito nella nuova 51\u00aa Divisione fanteria che partecip\u00f2 con distinzione al resto della guerra.\nIl II battaglione Gordon era invece schierato nel 1941 in Malesia come parte della guarnigione di Singapore; nel febbraio 1942 partecip\u00f2 alla drammatica battaglia di Singapore che termin\u00f2 con la resa generale delle forze dell'Impero britannico. I prigionieri britannici dovettero sopportare gravi sofferenze durante la lunga prigionia nei campi giapponesi. Nel frattempo un nuovo II battaglione venne organizzato nel maggio 1942 e, inquadrato nella 15\u00aa Divisione fanteria, partecip\u00f2 dal 1944 alla campagna in Europa nord-occidentale.\nIl VI battaglione Gordon Highlanders invece partecip\u00f2 alla campagna in Nord Africa e in seguito ai duri combattimenti in Italia; prese terra nel gennaio del 1944, durante lo sbarco di Anzio, nel luogo dell'attuale Lido dei Gigli, presso Lavinio. Sulla piazza di Lavinio \u00e8 stato eretto un cippo commemorativo in ricordo dell'evento. Durante la seconda guerra mondiale i Gordon Highlanders costituirono anche altri battaglioni che furono impiegati come formazioni anticarro e logistiche; venne organizzato anche un battaglione corazzato, il 116\u00ba reggimento \"Royal Armoured Corps (Gordons)\", che prese parte alla difficile campagna della Birmania.\nDopo guerra.\nDopo la fine della seconda guerra mondiale, i Gordon Highlanders sono stati impiegati per contrastare la guerriglia in Malesia negli anni cinquanta, e per mantenere il controllo dell'Irlanda del Nord negli anni settanta.\nIl 17 settembre 1994 il reggimento \u00e8 stato unito al \"The Queens' Own Highlanders (Seaforth and Camerons)\" per formare il nuovo reparto denominato \"The Highlanders (Seaforth, Gordons and Camerons)\". Nel 2006, nel corso di un nuovo processo di ristrutturazione del British Army, gli Highlanders sono infine confluiti insieme con altri reggimenti scozzesi nel cosiddetto \"The Royal Regiment of Scotland\" che mantiene le tradizioni e conserva la memoria storica di questi famosi reparti."}
{"id": "854474", "revid": "767487", "url": "https://it.wikipedia.org/wiki?curid=854474", "title": "Darkstone", "text": "Darkstone \u00e8 un videogioco di ruolo 3D della Delphine Software International, uscito nel 1999.\nClassi.\nGuerriero.\nSono considerati i guerrieri pi\u00f9 valorosi delle terre di Uma: nati nel cuore delle foreste di Ardyl, sin dall'infanzia vengono addestrati per sviluppare doti fisiche tali da poter affrontare i pericoli che si nascondono in quelle regioni. Gi\u00e0 dalla tenera et\u00e0, imparano a sopravvivere nel pi\u00f9 ostile degli ambienti, a sopraffare le bestie selvagge a mani nude e, soprattutto, a combattere contro scheletri e goblins, mostri che abbondano in quelle terre lontane. Durante le loro innumerevoli spedizioni per i villaggi hanno fatto buona esperienza nel campo delle armi da taglio tanto che hanno acquisito una grande maestria nel combattimento con la spada. Terminano la loro carriera come mercenari o maestri d'armi. Questi guerrieri sono ora gli uomini pi\u00f9 forti rimasti in vita. La loro grande forza fisica li rende formidabili avversari in combattimenti diretti, e solo pochi osano sfidarli in duello. Riescono ad avvicinarsi furtivamente al nemico con la perseveranza di una pantera, e piombare su di essi con la velocit\u00e0 di un falco. Hanno un punto debole, comunque: non amano la magia perch\u00e9 la considerano un degradante modo di combattere; preferiscono di gran lunga il taglio incisivo del duro acciaio della spada all'uso degli incantesimi.\nAbilit\u00e0\nStatistiche base \nStatistiche massime \nAmazzone.\nLe Amazzoni sono delle fiere e selvagge cavallerizze che vivono nella regione dell'Ardyl. Iniziano ad allenarsi sin da tenera et\u00e0 sotto l'occhio di un'allevatrice, per diventare presto delle combattenti formidabili, senza alcuna paura di un attacco fisico o di poteri magici, infatti compensano la mancanza di queste qualit\u00e0 con la loro grande agilit\u00e0. Allenate dalla loro tutrice, devono sostenere un'enorme quantit\u00e0 di allenamenti estenuanti, con l'obiettivo di rafforzare il loro spirito in modo da diventare un osso duro per qualsiasi guerriero. Il peggiore tra questi allenamenti, prevede che si avventurino nel covo dei goblin, per portarvi via il teschio del loro capo. La loro capacit\u00e0 di prevedere le mosse dell'avversario, fa s\u00ec che abbiano una marcia in pi\u00f9 nei combattimenti. I loro avversari descrivono i loro combattimenti come una danza mortale. Come tutti i guerrieri, anche le Amazzoni hanno imparato a padroneggiare l'uso della spada, dimostrando una grande precisione nel combattimento. Infine, \u00e8 molto difficile trovarle a usare la magia.\nAbilit\u00e0 \nMago.\nI maghi pi\u00f9 potenti di Uma sono nativi della regione di Marghor. La tradizione vuole che i maghi pi\u00f9 anziani vengano a Marghor per scegliere coloro che posseggono il Dono di poter diventare apprendisti maghi; ci\u00f2 avviene quando i candidati sono ancora in et\u00e0 adolescenziale. La loro vita da quel momento verr\u00e0 cambiata in modo irreversibile. Essi ritornano col loro Maestro alla sua torre, un posto solitario di apprendimento e letture. Questi giovani maghi passano la maggior parte del loro tempo immersi nei libri di incantesimi dei loro Maestri, lottando contro l'oscurit\u00e0, rinchiusi nelle biblioteche. E, poco alla volta, imparano a padroneggiare incantesimi di crescente difficolt\u00e0 e complessit\u00e0. Sfortunatamente, l'invasione di uomini lucertola e ratto ha causato la scomparsa di molteplici torri dei maghi; i mostri hanno portato avanti numerosi attacchi e ucciso la maggior parte degli apprendisti. I giovani apprendisti superstiti non hanno avuto altro da fare che scappare e combattere per la sopravvivenza. Ma poich\u00e9 non sono mai stati addestrati nel brandire armi, cercano di ricorrere maggiormente alla magia per difendersi, in quanto hanno sempre dato maggior importanza allo sviluppo delle loro menti piuttosto che dei loro corpi. Ma, nonostante la loro mancanza di una minima forza fisica, hanno imparato col tempo a eliminare i loro nemici con la potenza degli incantesimi.\nAbilit\u00e0 \nStatistiche base \nMaga.\nMolto poco si sa dei primi anni delle streghe. Voci dicono che abbiano imparato la magia da sole nelle oscure radure delle foreste di Marghor. Altri affermano invece che la dea Kaliba stessa le abbia prese sotto la sua ala protettiva. La sorgente del potere delle streghe \u00e8 la Natura stessa. E infatti non hanno eguali nel saper quali piante siano le migliori da combinare per creare terribili incantesimi. Ma il loro pi\u00f9 terribile potere, che pu\u00f2 essere considerato un dono od una maledizione, \u00e8 la licantropia, che le fa diventare delle belve, mezze donna mezze lupo. Le streghe sono universalmente temute per la loro potenza magica. Tuttavia, da qualche tempo, gli ingredienti che utilizzano per i loro intrugli cominciano ad essere pi\u00f9 rari. Peggio ancora, gli uomini topo e gli uomini lucertola hanno invaso il loro territorio. Le streghe hanno capito di non essere abbastanza forti per resistere loro, ed hanno perci\u00f2 lasciato la sicurezza della loro foresta e si sono avventurate verso i villaggi. Gli abitanti di questi ultimi le guardano ancora dubbiosi, anche oggi, ma le streghe ci fanno poco caso visto che \u00e8 vitale per loro essere sempre in movimento, vagando per le terre di Uma alla ricerca di nuovi ingredienti per potenziare la loro magia.\nAbilit\u00e0 \nAssassino.\nDa sempre in lotta per la sopravvivenza, gli assassini spesso cominciano la loro carriera privando i mercanti dei loro portafogli. Sin dall'infanzia, hanno imparato a muoversi nell'ombra senza il minimo rumore, per rubare monete e oggetti ai viaggiatori mentre riposano. Le loro gesta finiscono sempre per attrarre l'attenzione della Gilda dei Ladri a Serkesh. Gli assassini si sono stabiliti da sempre in questa regione, in modo da beneficiare in qualsiasi momento delle lezioni di esponenti pi\u00f9 esperti. Molte volte, il pi\u00f9 abile degli apprendisti \u00e8 in grado di superare il suo maestro. Gli assassini amano usare armi a proiettile mentre attaccano i loro nemici in combattimento. Anche se capaci di confrontarsi in combattimenti diretti, preferiscono di gran lunga uccidere i loro nemici prima che essi abbiano il tempo di sguainare la loro spada o usare la loro magia. La loro tattica \u00e8 molto utile contro i serpenti che abitano nella regione. Gli assassini infine sono in grado di padroneggiare alcuni incantesimi.\nAbilit\u00e0 \nLadra.\nLa reputazione delle ladre le precede nella regione di Serkesh. Queste donne hanno dimostrato una volta o l'altra che hanno la stoffa della quale le ladre sono fatte. Esse sono membri della rinomata Gilda dei Ladri, dove possono sviluppare maggiormente i loro talenti naturali. All'interno della gilda imparano ad usare le loro abilit\u00e0 per saccheggiare interi appartamenti di tutti i preziosi di cui sono ricche. Hanno anche imparato a uccidere usando armi a proiettile e a posizionare trappole per i viaggiatori nella notte. Le loro conoscenze e abilit\u00e0 le rendono nemiche molto pericolose, sia in combattimento diretto sia nell'usare armi a lunga distanza.\nAbilit\u00e0 \nMonaco.\nIn passato, prima che calassero le tenebre, vi erano molti monasteri nella regione di Ormar. Gli apprendisti monaci venivano mandati in questi monasteri dove diventavano uomini dediti alla preghiera e rispettosi di tutto ci\u00f2 che li circondava. I monaci passavano molti anni in questo luogo di preghiera, imparando molte tecniche di combattimento e vari incantesimi. Sebbene meno abili di maghi o guerrieri nelle rispettive arti, i monaci hanno il vantaggio di ritenersi competenti in entrambe le discipline di guerra e magia. Isolati dal resto del mondo nel loro quieto rifugio, hanno impiegato anni e anni per dominare l'uso di armi smussate: il bastone \u00e8 diventato la loro arma preferita.\nTra le loro conoscenze vi \u00e8 anche una base di magia bianca, che li rende in grado di aiutare il loro prossimo e sconfiggere il Male. Col passare degli anni, questa classe si \u00e8 affievolita, e ne rimangono ancora pochi. Quasi tutti i monasteri sono stati distrutti dai draghi che sovrastavano i cieli di quelle lande. I monaci rappresentano il Bene sia nella loro vita sia nei loro combattimenti. Sono tenuti in grande considerazione, sia per le loro abilit\u00e0 nell'utilizzare il bastone, sia per l'abilit\u00e0 che dimostrano nel guarire le ferite.\nAbilit\u00e0\nStatistiche base \nSacerdotessa.\nCome i monaci, le sacerdotesse hanno diviso la loro vita tra devozione religiosa e l'apprendimento delle arti del combattimento e della magia. La sorgente della loro forza \u00e8 sicuramente nella loro fede, in quanto combattono nel nome degli dei in cui credono. In un mondo continuamente minacciato dalle Tenebre, esse si stagliano come fiaccole di Bont\u00e0 e Vita. Durante i loro innumerevoli viaggi, sono solite dare conforto ai mendicanti, e sono in grado di affrontare ladri in combattimento diretto, o usare le loro magie per alleviare le sofferenze degli ammalati."}
{"id": "854478", "revid": "84184", "url": "https://it.wikipedia.org/wiki?curid=854478", "title": "Filolao", "text": "Biografia.\nSecondo Diogene Laerzio, nacque a Crotone. Si ritiene sia stato un pitagorico della seconda generazione. Per primo contribu\u00ec a esportare il pensiero della scuola pitagorica fuori dai confini ellenici. Fu il maestro di Archita e venne menzionato da Platone.\nContemporaneo di Socrate, negli ultimi decenni del V secolo a.C. visse a Tebe, e \u00abmor\u00ec condannato, sospettato di aspirare alla tirannide\u00bb.\nAstronomia.\nNel campo dell'astronomia, la sua impostazione filosofica lo spinse a ritenere che la Terra, essendo un corpo imperfetto, fosse affiancata da un pianeta gemello e rivestisse un ruolo marginale nel sistema solare, attribuendo invece la massima importanza a un \"fuoco centrale\", chiamato Hestia, ovvero la sede di Zeus, centro dell'attivit\u00e0 cosmica. Due secoli prima dei calcoli di Eratostene (276-194 a.C.), egli sostenne cos\u00ec un modello non geocentrico.\nAl centro dell'universo vi era dunque un grande Fuoco attorno al quale ruotavano in senso antiorario dieci corpi: la Terra, l'Antiterra, la Luna, il Sole, Mercurio, Venere, Marte, Giove e Saturno, e il cielo delle stelle fisse interpretato come un fuoco esterno.\nI dieci corpi si trovavano lontani dal Fuoco centrale secondo distanze proporzionali a fattori del numero 3, un numero ritenuto sacro dai pitagorici. I rapporti numerici tra i pianeti costituivano un'armonia, un ordine perfetto, percepibile dalle menti pi\u00f9 sviluppate come intelligenza sonora, chiamata anche musica delle sfere.\nViene attribuita a Filolao la formalizzazione del ruolo del numero nei modelli fisici con la proposizione: \u00abTutte le cose conosciute posseggono un numero e nulla possiamo comprendere e conoscere senza di questo\u00bb.\nFilolao accett\u00f2 il \"Grande anno\" di 59 anni solari ipotizzato da Enopide di Chio. Rileva Giovanni Virginio Schiaparelli (1835-1910), astronomo e storico dell'astronomia antica:\nNumerologia e genesi dell'universo.\nDieci era il numero sacro del pitagorismo dato dalla somma dei primi quattro numeri naturali. Esso identifica il numeri di astri orbitanti intorno alla Terra e i dieci supremi contrari che condensano la dottrina pitagorica dell'ente. La sequenza 1-2-3-4 esprime anche il rapporto numerico di congiunzione degli enti geometrici fondamentali del punto, della linea in (formula_1), del piano euclideo (in formula_2) e dei cosiddetti solidi platonici (in formula_3). Esso si ottiene mediante l'introduzione di una dimensione spaziale che introduce un ordinamento fra di essi: l'opposto di tale procedimento di calcolo \u00e8 chiamato in analisi col termine di riduzione dimensionale.\nLa copula della sacra tetrade e della sacra decade venivano cos\u00ec a esprimere i misteri costitutivi dell'universo matematico e geometrico.\nUn ruolo al di fuori del sistema \u00e8 riservato anche alla Sacra Triade pitagorica o orfica, che completa e chiude la dialettica dei principi dell'Uno e della Diade. Fondamento del molteplice sensibile rappresentato in forma di triangolo equilatero, la Triade orfico-pitagorica non deve essere confusa con la Sacra Triade cristiana che \u00e8 sinonimo della sacrosantissima Trinit\u00e0.\nSono infatti tre le consonanze musicali di quarta, quinta e ottava che sarebbero generate dal moto armonico -in senso musicale- dei dieci astri celesti. I loro valori corrispondono ai rapporti formula_4, formula_5 e formula_6. Tre, quattro e dieci sono i numeri alla base della generazione dell'universo mediante la dialettica \"peras\"-\"\u00c1peiron\", protagonisti della filosofia di Anassimandro. Secondo Filolao, una forza non meglio precisata avrebbe inspirato il vuoto dell\"apeiron\" all'interno dell'unit\u00e0 finita e determinata (in greco antico: \"peiras\") finendo col frantumarla in una molteplicit\u00e0 finita e numerabile di unit\u00e0 principalmente costituite dal vuoto. Il principio dinamico della respirazione cosmica avrebbe cos\u00ec generato l'ordine matematico e geometrico dei numeri che regola le unit\u00e0 molteplici, intreccio di \"apeiron\" delimitato dalla forma del \"peiras\". Un opposto movimento di espirazione riporta una certa quantit\u00e0 del vuoto cosmico al confine col confine determinato, in attesa di una nuova inspirazione generatrice di molteplicit\u00e0. Il ritmo della respirazione cosmica \u00e8 scandito dalla Diade fra i numeri pari orientati all'indefinito e illimitato e la seconda classe dei numeri dispari del limite, che chiude la linea della divisibilit\u00e0 continua. Il primo numero era detto \"parimpari\" poich\u00e9 possedeva in potenza entrambe le nature ed era quindi in grado di attivare spontaneamente il processo: infatti, la somma di 1 con un numero pari genera uno dispari, e viceversa."}
{"id": "854479", "revid": "2057018", "url": "https://it.wikipedia.org/wiki?curid=854479", "title": "Massacro della Bath School", "text": "Il massacro della Bath School \u00e8 stato un attentato compiuto il 18 maggio 1927 a Bath Township, nel Michigan (USA): l'esplosione di tre ordigni uccise 45 persone e ne fer\u00ec altre 58. La maggior parte delle vittime erano bambini che frequentavano la Bath Consolidated School. L'attentato rappresenta il pi\u00f9 grave massacro scolastico nella storia degli Stati Uniti, provocando 12 vittime in pi\u00f9 di quelle che si sarebbero poi verificate nel massacro al Virginia Polytechnic Institute e il triplo delle vittime del massacro alla Columbine High School.\nFu riconosciuto quale responsabile dell'eccidio Andrew P. Kehoe, dipendente dell'istituto, apparentemente mosso dall'indignazione per una tassa imposta alcuni anni prima per far fronte alle spese di costruzione dell'edificio scolastico. La mattina del 18 maggio, Kehoe uccise la moglie prima di far detonare una bomba incendiaria nella sua fattoria. Quando i vigili del fuoco giunsero sul posto, una violenta esplosione devast\u00f2 l'ala nord dell'edificio scolastico, uccidendo le molte persone presenti al suo interno. Kehoe aveva utilizzato un detonatore per scatenare l'esplosione di diversi chili di dinamite che aveva posizionato segretamente all'interno della scuola nei mesi precedenti. Quando i soccorritori si diressero nei pressi dell'edificio scolastico, l'uomo si avvicin\u00f2 al luogo in macchina, una Ford Model T Pickup Truck, si ferm\u00f2 e fece detonare una bomba piazzata all'interno del suo veicolo, uccidendo se stesso, il sovrintendente scolastico e quattro passanti, ferendo inoltre diverse altre persone. Durante i soccorsi vennero scoperti circa 230\u00a0kg di dinamite inesplosa posizionata nel seminterrato dell'ala sud dell'edificio.\nInformazioni generali.\nBath Township.\nBath Township \u00e8 una piccola comunit\u00e0 a dieci miglia a nordest di Lansing (Michigan) comprendente il villaggio di Bath. Nei primi anni venti l'area era essenzialmente agricola. Nel 1922 gli elettori di Bath furono chiamati a votare per finanziare la costruzione di un edificio scolastico, che venne in seguito realizzato e che l'anno dell'apertura ospit\u00f2 236 studenti.\nGli anni iniziali del ventesimo secolo videro negli Stati Uniti la scomparsa di molte scuole a stanza unica, dove studenti di diversa et\u00e0 e classe condividevano la stessa stanza e gli stessi insegnanti. Gli insegnanti dell'epoca infatti credevano che i ragazzi avrebbero potuto ricevere una migliore educazione e un miglior insegnamento se avessero potuto seguire le lezioni in un unico luogo. I ragazzi di diversa et\u00e0 potevano essere divisi in classi e la stessa struttura scolastica poteva migliorare qualitativamente. Dopo anni di dibattiti, quando Bath Township cre\u00f2 il suo distretto scolastico, furono alzate le tasse per far fronte alle spese di costruzione della scuola. Il risultato fu che nuove tassazioni furono imposte ai proprietari terrieri, incluso lo stesso Andrew Kehoe.\nAndrew Kehoe.\nAndrew nacque a Tecumseh (Michigan), il 1\u00ba febbraio 1872, in una famiglia di 13 figli. Sua madre mor\u00ec quando era giovane e suo padre in seguito si rispos\u00f2. Kehoe veniva spesso alle mani con la sua matrigna. All'et\u00e0 di 14 anni, la stufa di famiglia esplose mentre la matrigna cercava di accenderla. L'olio che serviva per alimentare la stufa le inzupp\u00f2 i vestiti che presero fuoco. Andrew la osserv\u00f2 per alcuni secondi bruciare prima di gettarle addosso un secchio d'acqua nel tentativo di spegnere le fiamme. La matrigna mor\u00ec poco pi\u00f9 tardi per le gravi ustioni riportate.\nKehoe frequent\u00f2 la Tecumseh High School e successivamente il Michigan State College (che pi\u00f9 tardi divenne l'Universit\u00e0 statale del Michigan), dove incontr\u00f2 la sua futura moglie, Ellen \"Nellie\" Price, figlia di una famiglia benestante di Lansing. Sposati nel 1912, si spostarono in continuazione fino a quando, nel 1919 la coppia compr\u00f2 una fattoria da 75 ettari fuori Bath, pagandola 12.000 dollari, pagandone 6.000 in contanti e gli altri 6.000 accendendo un'ipoteca.\nKehoe fu definito dai suoi vicini di casa come un ragazzo intelligente, sempre pulito, vestito meticolosamente, ed era conosciuto per il vizio di cambiarsi la camicia non appena diventasse leggermente sporca. I vicini lo definirono anche una persona crudele nei confronti degli animali della sua fattoria, avendo una volta picchiato a morte un cavallo. Non erano inoltre granch\u00e9 impressionati dalle sue abilit\u00e0 nel gestire la fattoria. \nCon la reputazione di persona parsimoniosa, Kehoe venne eletto \"tesoriere\" della Bath School nel 1924. Una volta assunto l'incarico si batt\u00e9 ripetutamente per una riduzione delle tasse, contestando una cattiva amministrazione al precedente responsabile Emory Huyck, reo di aver imposto la tassa per la costruzione della scuola che aveva pesato sulle gi\u00e0 povere condizioni finanziarie della sua famiglia.\nMentre ricopriva tale carica, nel 1925 fu nominato cancelliere (\"clerk\") di Bath Township, ma non riusc\u00ec a mantenere la carica nelle successive elezioni avvenute verso la fine dello stesso anno.\nIn quegli anni sua moglie Nellie si ammal\u00f2 di tubercolosi, dovendo di conseguenza subire ripetuti ricoveri ospedalieri che molto probabilmente giocarono un ruolo importante nel peggioramento della situazione finanziaria della famiglia, la quale si indebit\u00f2. Al momento della strage, Kehoe aveva smesso di pagare i debiti per la fattoria acquisita e il prestatore, avendo il diritto di riscatto, aveva avviato procedimenti legali contro la fattoria.\nAcquisto e piazzamento dell'esplosivo.\nNon esistono chiare indicazioni riguardo a quando Kehoe abbia ideato e pianificato la strage. Un'investigazione seguente alla tragedia, fatta basandosi sul periodo di acquisto dell'esplosivo, port\u00f2 alle conclusioni che il piano fu probabilmente in sviluppo per almeno un anno.\nNell'inverno del 1926 la scuola chiese a Kehoe di fornire assistenza all'interno dell'istituto. Conosciuto come una persona in grado di svolgere diversi lavori, era anche in grado di maneggiare con familiarit\u00e0 attrezzatura elettrica. Essendo quindi una persona impegnata nella scuola e designato per quello specifico compito, ebbe libero accesso alla scuola e la sua presenza nell'edificio non dest\u00f2 mai sospetti.\nNell'inizio dell'estate del 1926 Kehoe acquist\u00f2 oltre una tonnellata di esplosivo incendiario (originariamente introdotto durante la prima guerra mondiale) senza destare nessun sospetto, visto che all'epoca gli allevatori usavano tale sostanza per scavare grosse buche nelle loro propriet\u00e0. Nel novembre 1926 Kehoe si spost\u00f2 a Lansing (Michigan), dove acquist\u00f2 due scatole di dinamite. Anche quest'ultima era comunemente utilizzata nelle fattorie e i suoi numerosi acquisti di piccole quantit\u00e0 effettuati in diversi rivenditori non destarono alcun sospetto. I vicini riportarono spesso di udire esplosioni da dinamite che Kehoe utilizzava per rimuovere tronchi di alberi tagliati.\nIl giorno del disastro.\nPrima esplosione.\nVerso le 8:45 del mattino Kehoe fece detonare la bomba incendiaria nella sua fattoria. I vicini notarono il fuoco e personale volontario dei vigili del fuoco sparso nelle zone limitrofe all'incidente accorse immediatamente sulla scena del disastro.\nSeconda esplosione.\nAlle 9:45 del mattino un'esplosione fu udita nell'edificio scolastico. Alcuni soccorritori presenti alla fattoria di Kehoe lasciarono il posto e si diressero verso la scuola. Una insegnante, Bernice Sterling, defin\u00ec l'esplosione come un terribile terremoto.\nA causa dell'esplosione l'ala nord della struttura collass\u00f2 su di essa, parte del muro si sbriciol\u00f2 e una sezione del tetto croll\u00f2 sul pavimento.\nMonty Ellsworth, una vicina dei Kehoe, raccont\u00f2:\nEllsworth usc\u00ec dall'edificio per dirigersi alla sua fattoria in cerca di una grossa fune che utilizzava nel macello, con la quale avrebbe tentato di rimuovere la parte di tetto crollata sugli studenti.\nMentre si dirigeva alla fattoria Ellsworth riport\u00f2 di aver visto Kehoe nella sua macchina andare nella direzione opposta alla sua, dirigendosi quindi verso l'istituto scolastico.\nLa scena alla scuola era caotica. Un testimone oculare, Robert Gates, raccont\u00f2 come madri dopo madri accorsero all'istituto chiedendo informazioni sui loro figli e, vedendo le forme umane senza vita giacere sdraiate nel prato, piansero singhiozzando. In poco tempo, oltre cento uomini erano al lavoro cercando di spostare i detriti dell'edificio e circa lo stesso numero di donne era alla ricerca dei propri figli.\nTerza esplosione.\nCirca un'ora dopo l'esplosione Kehoe sopraggiunse con il suo Ford Model T Pickup Truck nei pressi della scuola e richiam\u00f2 l'attenzione di Huyck, il sovrintendente alla gestione dei fondi scolastici, che riteneva essere il principale responsabile delle sovrattasse applicate ai proprietari terrieri. Secondo un testimone oculare, quando Huyck si avvicin\u00f2 alla macchina, Kehoe estrasse il fucile e spar\u00f2 in direzione del sedile posteriore. A causa dello sparo, la dinamite presente nel veicolo esplose uccidendo Kehoe stesso, il sovrintendente Huyck, Glenn O. Smith e Nelson McFarren, un allevatore in pensione.\nCleo Claton, un bambino di 8 anni, uscito dall'edificio, fu travolto dall'esplosione del veicolo e ucciso. Diversi altri rimasero feriti a causa delle parti di automobile scagliate sulla folla.\nDopo che la macchina di Kehoe esplose, Ellsworth raccont\u00f2:\nO.H. Buck, il capo della squadra di soccorritori, defin\u00ec la scena dopo l'esplosione finale:\nVittime.\nOperazioni di salvataggio.\nDiversi assistenti telefonici restarono al lavoro per molte ore successive alla tragedia cercando di contattare dottori, aziende funerarie, ospedali e chiunque altro avesse potuto essere d'aiuto. I vigili del fuoco di Lansing inviarono tre uomini e il camion chimico della cittadina.\nIl medico locale, Dr. J.A. Crum, e sua moglie, un'infermiera, che avevano entrambi servito il loro paese nella prima guerra mondiale ed erano ritornati a Bath aprendo una farmacia, dopo l'esplosione trasformarono il loro negozio in un centro di assistenza nel quale venivano razionate le risorse mediche. Questo fu dovuto al fatto che il numero di feriti con necessit\u00e0 di assistenza superava le risorse mediche disponibili. Tutto ci\u00f2 fu fatto per garantire assistenza e trattare quei pazienti che ne avevano pi\u00f9 bisogno e che erano in grado di beneficiarne. I morti venivano invece collocati temporaneamente all'interno degli uffici comunali trasformati per l'occasione in obitori, mentre i cittadini furono ingaggiati per utilizzare le loro automobili come ambulanze aggiuntive per trasportare i sopravvissuti e le famiglie agli ospedali.\nCentinaia di persone lavorarono tutto il giorno fra le rovine dell'edificio nel tentativo di trovare e salvare altre piccole vite umane. Numerose furono anche le persone che, pur non potendo vantare nessuna qualifica o abilit\u00e0 particolare, sopraggiunsero per aiutare le squadre di soccorso. Il capo dei vigili del fuoco di Lansing e 34 suoi uomini giunsero sul posto della strage, cos\u00ec come fecero diversi agenti di polizia di stato del Michigan, i quali avevano il compito di gestire il deflusso di macchine da e verso il luogo dell'incidente. I feriti furono trasportati allo Sparrow Hospital e al St. Lawrence Hospital di Lansing.\nIl governatore del Michigan, Fred Green, giunse nel pomeriggio e assistette ai lavori di soccorso. La Lawrence Banking Company invi\u00f2 sul posto un furgone con torte e sandwich, che furono offerti ai sopravvissuti.\nDurante le operazioni di salvataggio furono trovati 230\u00a0kg di dinamite inesplosa che Kehoe aveva piazzato nell'ala sud dell'edificio scolastico. I soccorsi furono temporaneamente interrotti per permettere alla polizia di rendere inoffensivo il materiale. Durante il lavoro di messa in sicurezza della dinamite inesplosa, la polizia trov\u00f2 anche un detonatore ad orologeria settato per far esplodere la carica alle 9:45, esattamente l'orario in cui avvenne la prima esplosione nell'ala nord dell'edificio. La ragione per la quale l'esplosione non si innesc\u00f2 non pot\u00e9 mai essere determinata con certezza. Alcuni investigatori ipotizzarono che l'esplosione iniziale avesse causato un corto circuito nel secondo pacco di esplosivo.\nLa polizia e i vigili del fuoco continuarono il lavoro anche alla fattoria del signor Kehoe per investigare sulle cause dell'incendio e solamente il giorno successivo, il 19 maggio, identificarono il corpo della moglie carbonizzato fra le macerie. Il corpo era cos\u00ec sfigurato che non fu notato da nessuna delle centinaia di persone, fra curiosi e soccorritori, che giunsero sul posto il giorno precedente.\nTutti gli edifici presenti nella fattoria di Kehoe furono distrutti dal fuoco e gli animali rimasti intrappolati nelle stalle morirono. Ironicamente, si stim\u00f2 in seguito che la quantit\u00e0 di attrezzatura e materiali inutilizzati presenti nella fattoria avrebbe permesso a Kehoe di estinguere l'ipoteca che gravava sulla sua famiglia e per la quale si rese protagonista del folle gesto.\nGli investigatori trovarono un messaggio lasciato da Kehoe, riportato su di un legno legato allo steccato della fattoria grazie a del filo di ferro. Il messaggio diceva:\nConseguenze.\nLa croce rossa americana stabil\u00ec il suo quartier generale delle operazioni nella farmacia della famiglia Crum, fornendo aiuti e supporto alle vittime. Il quartier generale della Croce Rossa di Lansing fu tenuto aperto fino alle 11:30 di notte per fornire assistenza telefonica, aggiornare la lista delle vittime e dei feriti, fornire informazioni e pianificare servizi per il giorno seguente.\nLa Croce Rossa inoltre amministr\u00f2 le donazioni ricevute per pagare sia le spese mediche necessarie ai sopravvissuti sia i costi che i decessi comportavano. In poche settimane furono raccolti 5.284,15 dollari attraverso le donazioni, inclusi 2.500 dollari donati dalla contea di Clinton e 2.000 dallo stato del Michigan.\nNelle settimane successive alla tragedia si svolsero diversi funerali, la maggior parte dei quali sabato 22 maggio. Il disastro occup\u00f2 le prime pagine dei giornali nazionali e ci rimase fino al 23 maggio, giorno in cui venne annunciato che lo Spirit of Saint Louis guidato da Charles Lindbergh comp\u00ec la prima trasvolata atlantica in solitario.\nCentinaia di veicoli da zone periferiche a Bath Township accorsero sulla scena dell'incidente. Oltre 100.000 veicoli transitarono il sabato successivo, un'enorme quantit\u00e0 di traffico per l'area. Alcuni cittadini di Bath definirono la processione di automobili come un'intrusione non giustificata nei loro momenti di dolore, ma li accettarono di buon grado, essendo comunque una dimostrazione di solidariet\u00e0 e supporto da parte delle comunit\u00e0 locali.\nLa confraternita di matrice xenofoba del Ku Klux Klan asser\u00ec a seguito dell'incidente, che il gesto di Kehoe era il risultato della sua aderenza alle posizioni del Cattolicesimo Romano contro i protestanti e gli atei.\nInchiesta legale.\nIl legale giunse sul posto lo stesso giorno dell'incidente e nomin\u00f2 sei leader di comunit\u00e0 da utilizzare come giuria d'investigazione per tutta la settimana successiva, periodo nel quale si svolsero le indagini. Anche se non vi erano dubbi sul fatto che Kehoe fosse il responsabile della strage, la giuria aveva il compito di determinare se il comitato scolastico o qualche impiegato interno potesse essere colpevole di negligenza.\nIl vicino di Kehoe, Sidney J. Howell, testimoni\u00f2 che dopo l'incidente alla fattoria, Kehoe si rivolse a lui e a tre ragazzi dicendo:\nTre guardafili telefonici che lavoravano vicino a Bath testimoniarono che, dopo essere giunto nei pressi della scuola in macchina, Kehoe fece esplodere l'autovettura sulla quale sedeva, investendo uno di loro. Questa versione per\u00f2 ne contraddiceva una precedente, secondo la quale prima di farsi esplodere Kehoe avrebbe attratto nelle vicinanze della macchina il sovrintendente Huych.\nDopo oltre una settimana di testimonianze, la giuria esoner\u00f2 la scuola e i suoi impiegati da ogni responsabilit\u00e0. Nel suo verdetto la giuria concluse che, vista la sanit\u00e0 mentale di Kehoe, non esisteva nessun motivo per sospettare delle sue azioni, che il comitato scolastico e Frank Smith, il bidello della scuola, non si erano resi responsabili di comportamenti di negligenza durante lo svolgimento dei propri doveri scolastici e che nessuno era colpevole per non aver scoperto il piano di Kehoe.\nL'inchiesta determin\u00f2 che Kehoe assassin\u00f2 il sovrintendente Emory Huyck la mattina del 18 maggio. Fu inoltre il verdetto della giuria a stabilire che l'edificio scolastico esplose a causa del suo piano e che Kehoe stesso, senza l'aiuto di nessun altro, uccise 43 persone, inclusa sua moglie Nellie. Il suicidio di Kehoe, e la successiva morte di Beatrice Gibbs, avvenuta tre mesi dopo durante un intervento chirurgico all'anca, e considerata direttamente attribuibile al disastro, port\u00f2 definitivamente il numero dei morti a 45.\nIl corpo di Kehoe fu richiesto pi\u00f9 tardi dalla sorella. Senza cerimonia, fu seppellito in una fossa senza nome, in un cimitero inizialmente sconosciuto. Pi\u00f9 tardi, fu rivelato che fu seppellito nell'area dei poveri del Mt. Rest Cemetery, nella contea di Clinton. La moglie Nelly fu invece seppellita dalla sua famiglia con il suo nome da nubile, Price, nel cimitero di Mount Hope a Lansing.\nRicostruzione.\nIl governatore Fred Green cre\u00f2 un fondo speciale con i soldi donati dallo stato e dal governo locale. Numerose persone del luogo e dei paesi limitrofi fecero la propria parte per ampliare il fondo, mentre contemporaneamente il comitato scolastico avvi\u00f2 una seconda raccolta fondi per la ricostruzione dell'edificio.\nLe lezioni ripresero il 5 settembre 1927 e durante gli anni 1927-28 si tennero in diversi edifici statali e in due negozi appositamente adibiti ad edifici scolastici. Nel frattempo l'architetto di Lansing Warren Holmes don\u00f2 i progetti di costruzione del nuovo edificio scolastico che il comitato scolastico approv\u00f2 il 14 settembre. Il 15 settembre il senatore del Michigan James Couzens offr\u00ec un assegno personale di 75.000 dollari che and\u00f2 ad inserirsi nel fondo di ricostruzione.\nNel 1928 l'artista Carlton W. Angell don\u00f2 alla scuola una statua intitolata \"Girl With a Cat\", letteralmente \"Ragazza con un gatto\". La statua \u00e8 attualmente conservata nel Bath School Museum, un museo situato all'interno del distretto scolastico di Bath, adiacente alla zona dell'edificio distrutto. L'iscrizione dell'artista dedica la statua \"al coraggio e alla determinazione delle persone di Bath\". La scultura fu finanziata dalle donazioni di giovani studenti dello stato del Michigan. Si mormor\u00f2 successivamente che parte delle monete donate furono appositamente fuse per creare la placca commemorativa della statua.\nL'ala nord dell'edificio crollata fu in seguito demolita completamente e ricostruita grazie alle donazioni della cittadinanza. La nuova scuola, la \"James Couzens Agricultural School\", fu inaugurata il 18 agosto 1928.\nNel 1975 l'edificio fu demolito completamente e al suo posto fu costruito un piccolo parco commemorativo dedicato alle vittime della strage. Al centro del parco compare oggi la cupola dell'edificio originale, l'unica parte conservata intatta, mentre all'entrata del parco \u00e8 posta una targa commemorativa in bronzo fissata su un grosso masso, recante i nomi delle vittime."}
{"id": "854480", "revid": "1305772", "url": "https://it.wikipedia.org/wiki?curid=854480", "title": "LUF", "text": ""}
{"id": "854482", "revid": "1989894", "url": "https://it.wikipedia.org/wiki?curid=854482", "title": "Palaindoor di Ancona", "text": "Il Palaindoor di Ancona \u00e8 la pi\u00f9 grande struttura stabile per l'atletica al coperto di tutta Italia. Insieme al Palaindoor di Padova \u00e8 uno dei due complessi in Italia di questo tipo, rarissimi in Europa.\n\u00c8 affiancato, all'esterno, dal campo di atletica leggera \"Italico Conti\" e da un campo di rugby.\nStoria.\nLa struttura \u00e8 stata interamente realizzata, a fronte di un investimento complessivo di oltre 10 milioni di Euro, grazie al prezioso contributo del Comune di Ancona che ne detiene a tutti gli effetti la propriet\u00e0. Tuttavia la gestione dell'impianto \u00e8 stata affidata, sulla base di un'apposita convenzione, alla FIDAL Marche fino all'anno 2016. L'inaugurazione \u00e8 avvenuta nel febbraio 2005.\nCaratteristiche.\nStrutturali.\nL'impianto \u00e8 a base quadrata con tetto sorretto da grandi archi lamellari in legno che gli conferiscono una forma leggermente toroidale.\nTecniche.\nCurve sollevabili oleodinamicamente (le curve del percorso di atletica sono in grado di alzarsi e rendersi paraboliche).\nMaxischermo di 24 metri quadrati.\nSistema permanente di cronometraggio elettronico di ultima generazione e unico in Italia, con trasmissione in tempo reali dei risultati sul terminale dei giudici di gara e sul maxischermo.\nAltre dotazioni.\nSono presenti una zona riscaldamento, una sala riunioni tecniche da 80 posti, un locale di pronto soccorso e antidoping, una sala speaker, una sala stampa, una sala VIP da 30 posti, un bar e un locale di pronto soccorso per gli spettatori.\nDa alcuni anni, nella zona riscaldamento \u00e8 presente l'ASD \"Palasport &amp; Fitness\", Associazione Sportiva Dilettantistica che gestisce una palestra attuando varie tipologie di corsi, adatti a tutti coloro che vogliono mantenersi in esercizio fisico e mentale, (es. Pilates- Ginnastica Dolce - Total Body - Functional - Boot Camp - Brucia Grassi ecc ). Gli istruttori, laureati e professionali, assistono i soci iscritti in ogni attivit\u00e0 richiesta. \nsito: &lt;http://asd-palasport-fitness.webnode.it&gt;\nEntro il 2020 il Palaindoor sar\u00e0 ampliato con una nuova palestra e zona riscaldamento di 460 m\u00b2 ed anche con una palestra di specializzazione per il salto in alto di 600 m\u00b2 ."}
{"id": "854483", "revid": "287204", "url": "https://it.wikipedia.org/wiki?curid=854483", "title": "15392 Budejicky", "text": ""}
{"id": "854484", "revid": "287204", "url": "https://it.wikipedia.org/wiki?curid=854484", "title": "15395 Rukl", "text": ""}
{"id": "854500", "revid": "287204", "url": "https://it.wikipedia.org/wiki?curid=854500", "title": "15710 Bocklin", "text": ""}
{"id": "854503", "revid": "125309345", "url": "https://it.wikipedia.org/wiki?curid=854503", "title": "Thal\u00eda", "text": "Con pi\u00f9 di 60 milioni di dischi venduti \u00e8 una delle cantanti latine pi\u00f9 importanti e apprezzate al mondo, considerata Regina del Pop Latino, grazie alla sua partecipazione in telenovele degli anni novanta e alla sua bellezza, \u00e8 stata soprannominata dai messicani \"Regina delle Telenovele\" (\"Reina de las Telenovelas\") e \"Imperatrice della Bellezza\" (\"Emperatriz de la Belleza\"), inoltre \u00e8 una delle poche cantanti ad avere una giornata completamente dedicata a lei (25 aprile) datole dalla citt\u00e0 di Los Angeles e chiamata 'Internacional Day of Thal\u00eda' .\nSecondo un'indagine, \u00e8 una delle donne pi\u00f9 conosciute in Messico.\nBiografia.\nFiglia del dottor Ernesto Sodi Pallares (1919-1977), scienziato, chimico e criminologo messicano, e di Yolanda Miranda Mange (1935-2011), pittrice. \u00c8 la minore di cinque sorelle; Laura Zapata, una delle sue sorelle, \u00e8 anche lei una attrice. Un'altra sorella, Ernestina Sodi, \u00e8 una giornalista e scrittrice, madre dell'attrice Camila Sodi.\nQuando ha compiuto un anno, Thal\u00eda \u00e8 apparsa nel suo primo spot televisivo.\u00a0All'et\u00e0 di quattro anni ha iniziato a prendere lezioni di danza classica e pianoforte al\u00a0Conservatorio Nacional de M\u00fasica in Messico.\u00a0Suo padre soffriva di\u00a0diabete\u00a0e mor\u00ec, quando Thal\u00eda aveva sei anni.\nAnni dopo, Thal\u00eda ha ammesso pubblicamente che la morte di suo padre l'aveva traumatizzata drasticamente, poich\u00e9 aveva perso la voce per un anno intero.\u00a0Ci\u00f2 le ha portato la diagnosi di\u00a0disturbo disintegrativo dell'infanzia\u00a0(CDH), che appartiene a una serie di disturbi dello sviluppo legati allo\u00a0spettro autistico. Ha detto di aver fatto terapia psicologica per alcuni anni.\u00a0Secondo quanto riferito, ha menzionato di essere stata vittima di\u00a0bullismo\u00a0da bambina a causa della perdita di suo padre.\nThal\u00eda ha frequentato\u00a0la scuola elementare\u00a0Lyc\u00e9e Franco-Mexicain, dove ha imparato a parlare correntemente il francese in tenera et\u00e0.\nThal\u00eda ha cominciato la sua carriera da bambina: a nove anni ha partecipato al gruppo musicale Din-Din e poi al festival infantile di canto \"Juguemos a cantar\" (\"Giochiamo a cantare!\"). Nel 1986 entr\u00f2 a far parte del gruppo di giovani \"Timbiriche\", uno dei gruppi pi\u00f9 famosi dell'epoca. Durante questo periodo gi\u00e0 partecipava anche a telenovele, ma il successo \u00e8 venuto solo negli anni novanta, quando ha partecipato alla cosiddetta \"Trilogia delle Marie\" \"(Trilog\u00eda de las Mar\u00edas)\", costituita da \"Mar\u00eda Mercedes\" (1992), \"Marimar\" (1994) e \"Mar\u00eda la del barrio\" (1995-1996).\nIl suo primo disco come solista usc\u00ec nel 1990 con il titolo \"Thal\u00eda\", seguito da \"Mundo de cristal\" nel 1991 e \"Love\" nel 1992, ma questi non hanno avuto molto successo. Nel 1995 firm\u00f2 un contratto con l'etichetta discografica EMI, che le apr\u00ec il cammino verso i grandi successi internazionali. Il suo primo disco con EMI usc\u00ec nello stesso anno con il titolo \"En \u00e9xtasis\", quando collaborava col compositore cubano, Emilio Estefan. I successi continuavano con \"Amor a la mexicana\", \"Arrasando\" e molti altri dischi. Grazie alla sua popolarit\u00e0 in Los Angeles, il 25 aprile \u00e8 stato proclamato \"Il Giorno di Thal\u00eda\" (\"El D\u00eda de Thal\u00eda\") in quella citt\u00e0 nel 1997.\nNel 1999 ha fatto la sua ultima telenovela, \"Rosalinda\". Nel 2003 \u00e8 stato pubblicato il suo primo album completamente in inglese, in cui nel primo single \"I Want You\" collabora con il rapper statunitense Fat Joe. Nel 2004 effettu\u00f2 il suo primo tour di concerti, denominato \"High Voltage Tour\", nelle citt\u00e0 pi\u00f9 importanti del Messico e degli Stati Uniti d'America. Nel 2005 ha creato un nuovo lavoro discografico intitolato \"El sexto sentido\" del quale esiste anche una riedizione esclusiva in Messico e negli Stati Uniti, intitolata \"El sexto sentido: Re+Loaded\" (2006) con quattro nuove canzoni. Nel 2008 la diva messicana incide \"Lunada\" (2008) che contiene cover e cinque pezzi inediti di cui il primo singolo \"Ten paciencia\". L'ultimo lavoro discografico, firmato Sony Music, \u00e8 \"Primera fila\" che \u00e8 stato un boom di vendite: se ne stimano circa tre milioni nel mondo; l'album \u00e8 stato inciso dalla cantante dal completamente vivo all'Universit\u00e0 di Miami.\nNel 2013 viene pubblicato \"Hab\u00edtame siempre\", dal quale vengono estratti i singoli \"Manias\" e \"Atmosfera\". Il disco ha dominato le classifiche internazionali ed \u00e8 doppio platino in Messico e numero 1 in Billboard USA. Nel marzo 2014 riceve la sua stella sulla Hollywood Walk of Fame. Nel settembre 2014 Thal\u00eda incide un duetto con Laura Pausini, per il lancio in Messico della cantante italiana, intitolato \"Sino a ti\" e per il quale registrano insieme un videoclip a New York.\nNel novembre 2014 esce \"Amore mio\" un album meno unplugged, pi\u00f9 elaborato e con ritmo pi\u00f9 pop rispetto ai due precedenti firmati Sony; diverse collaborazioni nell'album come Fat Joe e Becky G. Il primo singolo estratto \u00e8 \"Por lo que reste de vida\" per il quale Thal\u00eda ha registrato un video, seguito dal singolo \"Solo parec\u00eda amor\".\nIl 6 maggio 2016 la cantante ha pubblicato il tredicesimo album \"Latina\", che subito registra record di vendite fisiche e digitali conquistando il podio di molti paesi dell'America Meridionale, dell'Europa e degli Stati Uniti d'America. Il primo singolo estratto \u00e8 un reggaeton in collaborazione con Maluma; il secondo singolo invece \"Vuelveme a querer\" diviene subito una power ballad di successo.\nThal\u00eda \u00e8 anche un'imprenditrice di successo: ha al suo attivo collezioni di occhiali, vestiti e prodotti femminili venduti nel mercato americano.\nDal marzo 2007 conduce uno show radio negli Stati Uniti, col titolo \"Conexi\u00f3n Thal\u00eda\" dedicato al pubblico ispanico di quel paese.\nDal 2000 abita a New York con suo marito, l'impresario Tommy Mottola. Il 7 ottobre del 2007 \u00e8 nata la sua prima figlia, Sabrina Saka\u00eb Mottola Sodi e nel giugno 2011 nasce il secondo genito Matteo Alejandro.\nCaratteristiche canore.\nCome cantante, la sua voce \u00e8 considerata un soprano nella musica pop, con un registro di tre ottave, e mezzosoprano lirico nella musica classica:\nDoppiatrici italiane.\nNelle versioni in italiano dei suoi lavori, Thal\u00eda \u00e8 stata doppiata da:"}
{"id": "854505", "revid": "287204", "url": "https://it.wikipedia.org/wiki?curid=854505", "title": "Campionato italiano di calcio a 5 1985-1986", "text": "Il terzo campionato italiano di calcio a 5 si svolse durante la stagione 1985/1986 e dopo una fase interregionale si torn\u00f2 a giocare la poule scudetto a Roma al foro italico dal 22 luglio al 26 luglio 1986.\nLa stagione si conclude con la vittoria dell'Ortana Griphus, meteora del futsal italiano, che nell'estate 1985 aveva portato tutti i migliori giocatori della Roma Barilla alla propria corte: avevano cambiato maglia Caneschi, Scacchi, Rotondi, Ronconi e Filippini. I valori in campo vollero riservare una finale ricca di spunti come quella con la Roma Barilla campione in carica, la vittoria per 8-7 dopo i calci di rigore segna una delle pagine senz'altro pi\u00f9 intense del periodo pionieristico del calcio a 5 in Italia.\nFinali.\n3\u00ba-4\u00ba posto.\nBubi Merano Menz Gasser - Padana Impianti Modena 10-7\nSquadra vincitrice.\nOrtana Calcio a 5Primo titolo"}
{"id": "854506", "revid": "1124164", "url": "https://it.wikipedia.org/wiki?curid=854506", "title": "Convento di San Francesco (Bergamo)", "text": "Il convento San Francesco di Bergamo si trova sul colle di Sant'Eufemia di Citt\u00e0 Alta presso l'antica piazza \"mercato del Fieno\". In posizione dominante, dalla parte orientale di Bergamo, offre un panorama sulla valle sottostante e sui monti che, facendo da corona alla citt\u00e0, segnano l'ingresso della val Brembana.\nIl convento di San Francesco fa parte della rete del \"Museo delle storie di Bergamo\" gestita da Fondazione Bergamo nella storia.\nStoria.\nIl primo insediamento di una comunit\u00e0 francescana in Bergamo viene documentato nei primi decenni del XIII secolo sul colle di San Vigilio, dove si ritiene venne ospitato san Francesco durante uno dei suoi viaggi. \nSuccessivamente la formazione di un piccolo convento presso la via Borgo Canale indicato in un documento del 12 settembre 1230 e concesso dal capitolo della chiesa di Sant'Alessandro in colonna che cita \"frates Minores qui modo ibi sunt vel pro temporibus fuerunt\". Viene documentato in un capitolo del 14 agosto 1277 lo spostamento dei frati nel centro della citt\u00e0 nella vicinia di San Pancrazio.\nQuesto primo gruppo di frati francescani operava nell'ospedale \"de la Caritate\" costruito nel 1162 da Landolfo della Crotta, un personaggio delle importanti famiglie della vicinia di Santa Grata inter Vites, e nella chiesa della Carit\u00e0. Chiesa e complesso che era occupato dalle clarisse di Brescia.\nLa costruzione del complesso conventuale fu iniziata nel XIII secolo su un'area regalata dalla famiglia Bonghi e, attraverso modifiche e addizioni, completata nel XVI secolo.\nIl convento ospit\u00f2 san Bernardino da Siena nel 1411 e 1419, quando visit\u00f2 la citt\u00e0 di Bergamo, l'affresco conservato presso la chiesa di san Bernardino a Lallio rappresenta il santo con i frati francescani quando fu nominato guardiano del convento opera di Cristoforo Baschenis il Vecchio. \nL'arcivescovo di Milano san Carlo Borromeo venuto a Bergamo in visita pastorale nel 1575, fu ospite presso il monastero nei suoi tre mesi di permanenza.\nNegli anni subentrarono diversi interventi di ampliamento, nel 1626 la scalinata che portava alla chiesa, e nel 1634 la costruzione di un chiostro minore con il pozzo.\nDal 1794 al 1795 dalla cupola della basilica mariana, e nel campanile della chiesa francescana, gli abati Lorenzo Mascheroni e Gianantonio Tadini successivamente, effettuarono esperimenti di caduta dei gravi per verificare la deviazione verso est raggiungendo una precisione che permise di convalidare i risultati di Giovanni Battista Guglielmini affetti per contro da inaccettabile incertezza accidentale. \nNel marzo del 1797 dopo l'ingresso delle truppe francesi e il ritiro delle truppe venete, nacque a Bergamo la Repubblica Bergamasca, vennero rimossi i simboli veneziani, e dai diari di Michele Bigoni, campanaro si evince che \"in quel tempo fu disffatto tutti li corpi echliziasteci e Cappitolo, fu soppresso molte chiese e requisito messo argento delle chiese, e dopo tanto fu reguesito anche l'altro, fu sospeso tutte le monache e i frati, la egregia chiesa di Santa Grata fu fatto ospitale militare e i morti francesi fu sepolti sulle mure di S.Grata\". Vengono requisiti tutti i beni delle chiese rilasciandone ricevuta con impegno di restituzione, cosa che mai avvenne. \nDel convento di San Francesco risultano requisiti beni per \"disnovemilletrecentosessantatr\u00e9\" soldi, e lo stabile ceduto all'Albergo laicale dei poveri detto Convertino con la sua soppressione il 22 maggio del medesimo anno, risultavano presenti solo 18 frati.\nCon la Repubblica Cisalpina, a Bergamo ci fu un fiorire di carceri: nel convento di Sant'Agata i detenuti in attesa di giudizio, in piazza Vecchia quelli condannati e il convento di San Francesco, venne adibito a carcere per i detenuti politici, che causa la forte repressione, e la diffusione del pauperismo, erano numerosi. Manterr\u00e0 la stessa destinazione durante l'occupazione austriaca, con l'aggiunta di vani per la carcerazione delle prostitute, per poi necessitare di locali adibiti a ospedale causa il forte contagio della sifilide. Nel 1814 avvenne la demolizione della chiesa. Con l'annessione di Bergamo al Piemonte del 1859, venne data libert\u00e0 ai prigionieri politici e gli altri vennero lentamente trasferiti in Sant'Agata, risulta infatti documentato carcere fino alla fine del XIX secolo. Le continue manutenzioni, e i cambiamenti strutturali per rendere i locali idonei a uso di carcere, finirono per trasformare quello che era un convento francescano.\nNegli anni trenta venne ristrutturato e adibito a edificio scolastico, negli anni 1943\u20131945 \u00e8 sede della Guardia Nazionale Repubblicana.\nDal 1997 al 2001 ha contenuto la sezione ottocentesca del Museo storico di Bergamo; attualmente il complesso conventuale ospita gli uffici del museo, il suo archivio, la biblioteca ed \u00e8 sede di esposizioni temporanee in attesa di restauri.\nIl convento \u00e8 sede della \"Fondazione Bergamo nella storia\" che raccoglie l'archivio fotografido della citt\u00e0 e della provincia con il contributo fotografico della fondazioni Gli archivi di Pesenti, Terzi e Burgarella].\nArchitettura.\nLa struttura, tipica dell'architettura medievale, si sviluppa tra il chiostro delle Arche o maggiore e il chiostro del Pozzo o minore, entrambi collegati da un breve corridoio che si diparte dall'angolo a sera del primo. Ma la sua costruzione originale era molto complessa. \nLa descrizione che ne fece ne 1716 padre Camillo Besi, che aveva l'incarico di guardiano del monastero, rende possibile ricostruire l'architettura e le pitture presenti prima della chiusura del monastero e la sua trasformazione in carceri napoleoniche.\nAffreschi.\nIl complesso, oltre che per la sua architettura, riveste una importanza particolare per i frammenti di affreschi trecenteschi sopravvissuti ai secoli, all'incuria e alla deleteria opera attiva degli uomini.\nDegli affreschi sono rimasti alcuni frammenti che, pur nella loro limitatezza, testimoniano un'arte matura pienamente inserita nel circuito artistico medievale lombardo.\nLa comparazione con altre opere e le similitudini artistiche riscontrate hanno portato gli studiosi a vedervi le mani dei maggiori artisti dell'epoca che hanno operato sul territorio.\nEcco il Maestro dell'Albero della Vita e il Maestro della Cappella Bonghi con i suoi riflessi giotteschi, mentre altri hanno intravisto il Maestro degli Anacoreti, il Maestro dell'Adorazione dei Magi e altri Maestri.\nGli affreschi hanno avuto una origine devozionale, espressione di una religiosit\u00e0 compensatoria fortemente radicata in quel medioevo che incominciava a sbiadire.\nLe opere si sono succedute senza un disegno progettuale generale ma in maniera occasionale e senza una coerenza stilistica se non quella complessiva del periodo storico.\nRappresentavano la contropartita di richieste di intercessione divina o manifestazioni espiatorie in vista dell'altra vita, nel terrore reale ed effettivo che la sua aspettativa incuteva specie nel potente.\nManifestazioni di un senso del divino non pienamente compreso e forse primitivo ma occasioni felici per contribuire ad arricchire un patrimonio artistico di cui altri, in altri tempi, avrebbero goduto.\nDocumentato un affresco di Lorenzo Lotto della seconda decina del Cinquecento di cui non si ha alcuna traccia.\nChiesa.\nNel complesso architettonico era inserita una chiesa, voluta dalla famiglia che aveva ceduto l'area, consacrata dal vescovo Roberto Bonghi nell'agosto del 1292, quando la costruzione probabilmente non era ancora terminata, perch\u00e9 \u00e8 del 1361 la consacrazione dell'altare maggiore, e una nuova consacrazione nel 1395. Nel 1407 venne unificata alla chiesa di Sant'Eufemia, soppressa nel 1805.\nDonato Calvi nel suo \"Effemeridi sagro-profano di quanto di memorabile si successo in Bergamo\" descrive la chiesa come si presentava dopo la ristrutturazione del 1455. L'interno molto ampio, era a tre navate e aveva ben quattordici altari compreso quello maggiore.\nConservata nella chiesa di Sant'Agata nel Carmine vi \u00e8 l'ancona dell'Immacolata che faceva parte della cappella dell'Immacolata. Per volont\u00e0 di Scipione Suardi la cappella, era dedicata a san Pietro, ma che pass\u00f2 di propriet\u00e0 della confraternita dell'Immacolata Concezione. Numerosi e precisi sono i documenti che la descrivono, in particolare l'atto di soppressione dell'ordine del 1806 descrive la cappella composta da due ambienti accessibili da una copia di gradini in marmo bianco, un ambiente con cupola e uno voltato. A fianco la cappella dedicata di san Bernardino da Siena dove era presente l'ancona di san Bernardino e di tutti i santi conservata dalla Fondazione Adriano Bernareggi di Bergamo.\nDella chiesa, distrutta nel 1821 per fare posto a un carcere, rimangono solo la parte absidale e tre cappelle laterali che, tuttavia, mantengono dei frammenti di affreschi di grande valore artistico e storico, preziose testimonianze dell'arte trecentesca di Bergamo.\nI frammenti della cosiddetta cappella Bonghi sono notevoli per bellezza e raffinatezza artistica e sono stati attribuiti a un maestro ignoto che dalla cappella stessa ha preso il nome.\nGli affreschi raffigurano, oltre ai colori gentilizi della famiglia Bonghi, una \"Crocifissione\", una \"Madonna col Bambino accompagnata da san Francesco e un altro santo\" non identificato e da un devoto anch'esso non identificato, un'altra \"Madonna in trono col Bambino e santi\", \"San Ludovico e un altro Santo\", \"San Giovanni Battista e san Pietro\" e un \"Busto di san Francesco\".\nL'insieme, anche per le misure contenute del locale, risulta di grande e quieta piacevolezza e si inserisce in quel ciclo pittorico del trecento bergamasco, tipico del territorio, che in San Giorgio in Lemine trova la sua pi\u00f9 pregnante espressione.\nLa finezza del tratto, il gioco architettonico della scena in cui sono inserite le immagini, le espressioni dei volti hanno fatto pensare a un artista influenzato dall'arte giottesca filtrata dalle esperienze artistiche milanesi.\nChiostro delle Arche.\nIl chiostro maggiore, costruito tra il 1455 e il 1500, utilizzato nel XIV secolo come cimitero, era detto delle arche perch\u00e9 conteneva, appunto, arche sepolcrali di famiglie dell'nobilt\u00e0 cittadina e per questo era chiamato anche chiostro dei morti, separate da due colonnine binate rette che racchiudono il loculo. Le colonnine sono complete di basamento e capitelli gotici con ornamenti e figure. Dello stesso periodo la costruzione dei dormitori, dell'infermeria, e del refettorio.\nIl chiostro ha pianta rettangolare molto ampia, con arcate che ne segnano l'intero perimetro. Le arcate, collegate tramite colonne al muretto stiloforo, ingentiliscono e alleggeriscono la struttura senza intaccarne l'austerit\u00e0.\nLa costruzione del chiostro successiva a quella dell'edificio conventuale e databile al XV secolo contribu\u00ec, assieme a coevi lavori di restauro, a danneggiare irrimediabilmente gli affreschi preesistenti di cui sono rimasti solo dei frammenti che, ne fanno intuire il valore artistico.\nChiostro del Pozzo.\nDal Chiostro delle Arche un breve e leggero pendio porta al chiostro minore detto del Pozzo per la capiente cisterna posta al suo centro.\nDi forma quadrata e di grandezza inferiore a quella del Chiostro delle Arche offre lo sguardo, da una terrazza che ha sostituito un terzo chiostro, alla sottostante parte nord-orientale della citt\u00e0 bassa e alla cinta montuosa che la circonda.\nLe pareti del chiostro erano ornate da affreschi trecenteschi irrimediabilmente perduti per essere stati sostituiti nel XVIII secolo da altri raffiguranti i \"Miracoli di san Francesco\", peraltro deteriorati e solo parzialmente visibili.\nVi \u00e8 documentata inoltre la presenza di un altro piccolo chiostro di cui non vi \u00e8 pi\u00f9 traccia ma che risulta indicato in alcuni documenti, vene citato dai restauratori che per\u00f2 ne confermarono la mancanza, contrariamente nel volume \u00abConvento di S. Francesco Magistrale\u00bb \u00e8 presente l'interessante descrizione: \u201cQuesto nostro convento adunque \u00e8 composto di tre chiostri. Da questo 2\u00b0 chiostro inferiore si passa in un altro chiostro quale chiamasi chiostrello tutto formato di pietre vive turchine e non serve ad altro che per godere una bella vista verso tramontana e verso mattina\u201d.\nMaestro dell'Albero della Vita.\nIn quella che era stata la sala capitolare del convento sono rimasti, superstiti di un pi\u00f9 ampio affresco, frammenti ampiamente leggibili la \"Crocefissione\" di cui malauguratamente \u00e8 andata perduta la figura del Cristo. Posto nella parete a mattina della sala, di fronte all'ingresso del chiostro, l'affresco originario doveva costituire per il visitatore dell'epoca un impatto scenico di grande efficacia: la drammaticit\u00e0 non gridata, i volti commossi ma non alterati, anzi rassegnati, invitavano al compianto.\nIl movimento dei corpi, i colori tenui, l'apparato scenico, l'espediente dei libri raffigurati che d\u00e0 profondit\u00e0, portano tutti, alla mano del Maestro dell'Albero della Vita a cui sono stati attribuiti e di cui un esempio di eccelsa fattura si trova nella non lontana Santa Maria Maggiore."}
{"id": "854507", "revid": "44627", "url": "https://it.wikipedia.org/wiki?curid=854507", "title": "Classe di equipollenza", "text": ""}
{"id": "854509", "revid": "174925", "url": "https://it.wikipedia.org/wiki?curid=854509", "title": "Milone", "text": "Unitamente alle vittorie olimpiche, a detta dello storico Diodoro Siculo, Milone fu il condottiero che permise a Crotone di sconfiggere il potente esercito della citt\u00e0 rivale di Sibari nel 510 a.C. Si ritiene anche che Milone fosse un adepto o, quanto meno, un simpatizzante del filosofo Pitagora. Secondo una leggenda, Milone avrebbe salvato Pitagora dal crollo di un tetto. Un'altra storia asserisce che Milone spos\u00f2 la figlia del filosofo, Myia. Mor\u00ec pare divorato da un branco di lupi che lo sorpresero mentre era incastrato al tronco di un vecchio albero.\n\u00c8 vincitore per 7 volte alle Olimpiadi. Come la maggior parte degli antichi atleti greci, Milone divenne rapidamente oggetto di leggende che ne glorificavano la forza e il valore. A partire dal Rinascimento, e ancor pi\u00f9 durante il Neoclassicismo, il mito di Milone torn\u00f2 in Europa e aliment\u00f2 la fantasia di diversi artisti: scultori come Alessandro Vittoria o Pierre Puget, pittori come \u00c9tienne-Maurice Falconet e James Barry, fino ai letterati come Shakespeare.\nBiografia.\nSi narra che da ragazzo, per allenare la sua forza, portasse tutti i giorni un vitello sulle spalle, col tempo l'animale divenne adulto ma, data la costanza dei suoi allenamenti quotidiani, divenne talmente forte da poter sollevare e portare sulle spalle un toro adulto. \nLa sua prima vittoria alle Olimpiadi la ottenne a soli 15 anni: partecip\u00f2 e vinse nella categoria della lotta; nel corso della sua vita fu capace di sei vittorie olimpiche disputate fra il 540 a.C. e il 512 a.C. e di altre sei vittorie ai Giochi Pitici, dieci ai Giochi Istmici e nove ai Giochi Nemei. La sua specialit\u00e0 era l'orthopale, un tipo di lotta.\nPer di pi\u00f9, quando partecip\u00f2 alle olimpiadi per la settima volta e si scontr\u00f2 con un suo concittadino, il diciottenne Timasiteo, il quale lo ammirava fin da piccolo e da cui impar\u00f2 anche molte mosse, alla finale, il suo avversario si inchin\u00f2 senza nemmeno iniziare a combattere, in segno di rispetto.\nPer le sue imprese un tifoso di nome \"Dameas\" gli fece erigere una statua nello stadio di Olimpia, in cui era rappresentato ritto su un disco con i piedi uniti.\nLa sua fama \u00e8 legata ad un palmares insuperato con una lunga serie di vittorie negli Agoni Sacri Panellenici, le maggiori manifestazioni sportive dell'antica Grecia: 7 volte alle Olimpiadi, 7 volte alle Pitiche di Delfi, 9 volte alle Nemee e 10 volte alle Istmiche presso Corinto. In 28 anni di carriera, Milon vince 33 volte.\nEra noto, oltre che per la grande forza, anche per il grande appetito. Pare, infatti, che una volta avesse portato di peso un toro di 4 anni allo stadio, fatto un giro di campo con l'animale sulle spalle, che l'abbia ucciso con un colpo solo e che se lo sia mangiato tutto nello stesso giorno. Come se non bastasse, si racconta che egli fosse alto circa due metri e che era capace di sollevare anche un uomo con un dito della mano.\nOltre alle famosissime capacit\u00e0 atletiche, Milone, si dimostr\u00f2 un ottimo guerriero: infatti nella battaglia scoppiata tra la colonia Sibarita e quella Crotonese, con la sua supremazia bellica, guid\u00f2 l'esercito di Crotone alla vittoria.\nMilone \u00e8 noto anche per essere stato discepolo di Pitagora e sposo di sua figlia Myia. Sua figlia si spos\u00f2 con il medico e pitagorico Democede di Crotone.\nMilone vinse molte gare ed \u00e8 rimasto nella storia il pi\u00f9 noto atleta di Crotone.\nLa data della morte di Milone \u00e8 sconosciuta ma, come per la maggior parte degli antichi greci famosi, la dinamica del decesso \u00e8 divenuta un mito. Secondo Strabone e Pausania, l'ormai vecchio Milone stava attraversando un bosco quando s'imbatt\u00e9 in un ulivo secolare sacro alla dea Hera, antistante appunto al tempio Crotonese di Hera Lacina, dal tronco cavo. Il lottatore inser\u00ec le mani nella fenditura per spezzare in due il tronco in un'ultima dimostrazione di forza ma la dea, adirata da quell'atto sacrilego, lo pun\u00ec levandogli le forze ed egli vi rimase incastrato divenendo preda di un branco di lupi.\nLascito.\nIl mito della forza e dalla vita di Milone ha alimentato la fantasia di diversi artisti, facendo del lottatore celebre soggetto di opere d'arte e di letteratura.\nArte.\nGi\u00e0 nel 1590 il bronzista veneziano Alessandro Vittoria fuse una statua raffigurante Milone. La morte del lottatore divenne poi un soggetto ricorrente nella produzione artistica del XVIII secolo ma, per onorare il personaggio, si ricorse spesso alla raffigurazione dei leoni invece che dei lupi quali responsabili della sua morte. Nella scultura \"Milone di Crotone\" del francese Pierre Puget (1682), l'artista predilesse invece una rilettura del mito in chiave barocca, focalizzando come soggetti la vittoria dell'et\u00e0 sulla forza del lottatore e la vana gloria del trofeo olimpico. Il \"Milone di Crotone\" di \u00c9tienne-Maurice Falconet (1754) permise all'artista di ottenere l'accesso alla prestigiosa Accademia di Belle Arti di Parigi, seppur l'opera venne poi criticata per la mancanza di stoica rassegnazione alla morte che all'epoca si pretendeva in un soggetto neoclassico. Sempre nel Settecento, il pittore Joseph-Beno\u00eet Suv\u00e9e realizz\u00f2 l'olio su tela \"La morte di Milone\". Nel XIX secolo, uno sconosciuto artista realizz\u00f2 una statua bronzea di Milone ora in Holland Park, a Londra e il pittore irlandese James Barry torn\u00f2 a raffigurare su tela la morte del lottatore.\nLetteratura.\nFran\u00e7ois Rabelais cit\u00f2 Milone di Crotone nel suo \"Gargantua\", Shakespeare fece lo stesso nel secondo atto dell'opera \"Troilo e Cressida\" e Alexandre Dumas descrive brevemente la figura di Milone in \"Vent'anni dopo\" e lo cita nel \"Visconte di Bragelonne\". Balzac lo cita nelle Illusioni perdute.\nSport.\nAncora oggi tutti gli anni si disputa il Trofeo Milone di Lotta."}
{"id": "854511", "revid": "1494169", "url": "https://it.wikipedia.org/wiki?curid=854511", "title": "Formula 2000 giapponese 1973", "text": "La stagione 1973 della Formula 2000 giapponese fu corsa su 4 gare. Fu vinta dal pilota nipponico Motoharu Kurosawa su March-BMW.\nRisultati e classifiche.\nClassifica Piloti.\nI punti sono assegnati secondo lo schema seguente:"}
{"id": "854513", "revid": "834", "url": "https://it.wikipedia.org/wiki?curid=854513", "title": "Thal\u00eda (attrice)", "text": ""}
{"id": "854527", "revid": "287204", "url": "https://it.wikipedia.org/wiki?curid=854527", "title": "Ferae", "text": "Ferae \u00e8 un clade (o secondo alcuni autori un superordine) che raggruppa gli ordini di mammiferi noti come Carnivori e Folidoti (pangolini).\nA un primo sguardo, questi due ordini non sembrerebbero avere molto in comune; un tempo i Folidoti erano ritenuti essere i pi\u00f9 stretti parenti degli Xenartri (bradipi, armadilli e formichieri). Lo stretto rapporto di parentela che lega i pangolini ai Carnivori sembrerebbe per\u00f2 dimostrato da recenti analisi del DNA.\nIl taxon Ferae include anche alcuni gruppi estinti, come quello dei Creodonti, animali simili a carnivori (ad es. \"Hyaenodon\"). Altri sottordini estinti, come i Pantodonti (ad es. \"Barylambda\"), i Pantolesti (ad es. \"Buxolestes\") e i Paleanodonti (ad es. \"Metacheiromys\"), imparentati strettamente con i Folidoti, sono membri di questo gruppo.\nTutti questi ordini, a volte, sono riuniti in un solo ordine, i Cimolesti.\nI pi\u00f9 stretti parenti dei membri del clade Ferae sono, sorprendentemente, i Perissodattili (cavalli e rinoceronti); pi\u00f9 alla lontana, invece, troviamo gli Artiodattili, i Cetacei e i Chirotteri (pipistrelli). Tutti questi gruppi farebbero parte del superordine Laurasiatheria."}
{"id": "854535", "revid": "110157", "url": "https://it.wikipedia.org/wiki?curid=854535", "title": "Coppa Italia 1994-1995", "text": "La Coppa Italia 1994-1995 fu la 48\u00aa edizione della manifestazione calcistica. Inizi\u00f2 il 21 agosto 1994 e si concluse l'11 giugno 1995.\nFu vinta dalla , al suo nono titolo. La doppia finale vide affrontarsi, cos\u00ec come nell'atto conclusivo della Coppa UEFA e nel duello in testa alla Serie A, i bianconeri e il : dopo la sconfitta nella manifestazione europea, i torinesi affiancarono al ventitreesimo scudetto la conquista della Coppa Italia, bissando dopo trentacinque anni il \"double\" nazionale e assicurandosi la disputa della Supercoppa di Lega sempre contro gli emiliani."}
{"id": "854538", "revid": "1861950", "url": "https://it.wikipedia.org/wiki?curid=854538", "title": "EgyptAir", "text": "Egyptair (), \u00e8 la compagnia aerea di bandiera egiziana, nonch\u00e9 principale compagnia aerea del Paese, che opera principalmente dall'Aeroporto Internazionale del Cairo. Egyptair l'11 luglio 2008, con una cerimonia avvenuta al Cairo, entra ufficialmente nell'alleanza globale Star Alliance.\nLa compagnia \u00e8 interamente di propriet\u00e0 del governo egiziano, opera voli di linea in pi\u00f9 di 70 destinazioni in Europa, Africa, Medio oriente, Estremo oriente, USA e Canada, comprende anche una estesa rete di collegamenti domestici. La base principale \u00e8 l'aeroporto internazionale del Cairo.\nL'Egyptair \u00e8 la compagnia aerea pi\u00f9 grande africana ed \u00e8 inoltre la prima compagnia dell'area medio orientale ad essere entrata in un'alleanza globale (Star Alliance) ed \u00e8 membro della Arab Air Carriers Organization (\"Organizzazione Araba dei Trasporti Aerei\").\nStoria.\nMisr Airwork (1932-1949).\nAlan Muntz, presidente di Airwork, visit\u00f2 l'Egitto nel 1931; in quel viaggio, espresse l'intenzione di avviare una nuova compagnia aerea nel paese. La nuova societ\u00e0 venne denominata Misr Airwork, con \"Misr\" nome arabo per \"Egitto\". Il 31 dicembre 1931, il governo concesse alla nuova compagnia l'esclusivit\u00e0 delle operazioni di trasporto aereo. Una divisione di Misr Airwork denominata Misr Airlines venne fondata il 7 giugno 1932, \"per promuovere lo spirito dell'aviazione tra i giovani egiziani\", diventando la settima compagnia aerea al mondo. La sede di Misr Airwork, S.A.E. era all'Almaza Aerodrome, Heliopolis, Cairo.\nL'investimento iniziale era di sterline egiziane, con la propriet\u00e0 divisa tra Misr Bank (85%), Airwork (10%) e investitori privati egiziani (5%). Le operazioni iniziarono nel luglio 1933, inizialmente collegando il Cairo con Alessandria e Mersa Matruh utilizzando i de Havilland DH.84 Dragon. Nell'agosto di quell'anno, la frequenza sul servizio Cairo-Alessandria era aumentata a due volte al giorno. Alla fine del 1933 fu inaugurato un volo bisettimanale Cairo-Aswan che toccava Asyut e Luxor. Via Port Said, un volo dal Cairo che serviva Lydda, Haifa e Gaza venne lanciato nel 1934. Il 3 agosto 1935 inizi\u00f2 un servizio via Lydda con destinazione finale a Nicosia utilizzando i de Havilland DH.86; il servizio termin\u00f2 il 20 ottobre di quell'anno. La rotta Alessandria-Port Said-Il Cairo-Minia-Assiut fu aperta alla fine del 1935. Durante il 1935, la compagnia aerea trasport\u00f2 passeggeri e chilogrammi di merci.\nLa rotta Alessandria-Assiut, che faceva scalo a Port Said, Cairo e Minia, e la rotta Cairo-Cipro-Haifa-Baghdad erano i due servizi operativi che il vettore aveva nel 1936. I voli per lo hajj iniziarono nel 1937. Le operazioni per Cipro ripresero nel 1938 con un servizio Cairo-Lydda-Haifa-Larnaca. La compagnia operava con velivoli interamente britannici nei primi anni e nell'aprile 1939 la flotta comprendeva un DH Dragon, un DH Dragonfly, cinque DH Rap\u00ecdes, due DH86 e un DH86B che volavano sulle rotte Alessandria-Cairo, Alessandria-Port Said-Cairo-Minia-Assiut, Cairo-Assiut-Luxor-Assuan, Cairo-Lydda-Haifa-Baghdad e Cairo-Port Said-Lydda-Haifa. Il governo egiziano rilev\u00f2 tutte le rotte nel settembre 1939. Nel 1940 venne avviato un servizio per Beirut e la Palestina. Tre Avro 19 furono incorporati nella flotta nel 1944. Tre incidenti avvenuti alla fine del 1945 provocarono scioperi per il rinnovo della flotta e causarono l'interruzione totale delle operazioni dal febbraio 1946; i servizi ripresero a maggio e alla fine del 1946 la flotta comprendeva quattro Avro Anson, un Beech AT-11, cinque Beech C-45, quattro Dragon Rapide de Havilland DH89 e due AT-6 nordamericani Texan. Il vettore benefici\u00f2 della stazione di smaltimento degli aerei regionali degli Alleati che vendette aerei militari in eccedenza situati in Egitto. Altri due Beech C-45 furono consegnati nel 1947 e il Vickers Viking fu incorporato nel 1948. Nel maggio 1949, tutto il capitale e il parco aereo furono acquisiti dal governo. Dopo che lo stato egiziano divenne l'unico azionista, la societ\u00e0 cambi\u00f2 nome in Misrair SAE.\nMisrair (1949-1957).\nMisrair continu\u00f2 a volare sulle stesse rotte del suo predecessore. Nel 1951 furono acquisiti tre Languedoc; questi erano destinati allo spiegamento su rotte pi\u00f9 lunghe. I Languedoc sostituirono i Viking sui voli per Ginevra, Khartoum e Teheran.\nIl 1\u00ba dicembre 1952, Misrair rilev\u00f2 il concorrente nazionale Services A\u00e9riens Internationaux d'\u00c9gypte (SAIDE) e pose fine alle operazioni di volo di questa compagnia aerea. Solo la rotta di successo Cairo-Tunisi venne trasferita alla rete di rotte di Misrair.\nTre Vickers Viscount furono ordinati all'inizio del 1954. Durante quell'anno, il vettore trasport\u00f2 passeggeri. A marzo 1955, la flotta di Misrair comprendeva un Beechcraft, tre Languedocs e sette Vikings; i tre Viscount erano ancora in attesa di consegna. I Douglas DC-3 furono successivamente acquistati e dispiegati su rotte domestiche, nonch\u00e9 verso i vicini paesi arabi. La consegna dei primi due Viscount avvenne nel dicembre 1955; furono messi in servizio nel marzo 1956. Il numero di passeggeri trasportati durante il 1955 era cresciuto fino a . Un certo numero di aerei andarono persi durante la crisi di Suez.\nNel febbraio 1957, Misrair fu ribattezzata United Arab Airlines. Alla fine di quell'anno, furono ordinati altri due Viscount al costo di - sterline, compresi i pezzi di ricambio. In precedenza, un aereo del genere era stato perso mentre si trovava all'aeroporto di Almaza durante un raid aereo.\nUnited Arab Airlines (1957-1971).\nIn seguito alla formazione della Repubblica Araba Unita da parte di Egitto e Siria il 1\u00ba febbraio 1958, Misrair fu ribattezzata United Arab Airlines (UAA) nel marzo di quell'anno. Il 7 fu lanciato un servizio Cairo-Atene-Roma-Zurigo. Luglio; La Syrian Airways si fuse in UAA il 23 dicembre, con quest'ultima che assorb\u00ec sia le rotte che i velivoli del vettore siriano. Nel marzo 1960, la compagnia aerea contava 579 dipendenti. A quel tempo, la flotta comprendeva un Beech D18S, quattro DC-3, sei Viking e sei Viscounts. Uno dei Viscount si schiant\u00f2 nel Mediterraneo il 10 aprile, provocando la marte di 17 passeggeri e tre membri dell'equipaggio. Con la registrazione SU-ALC, il primo dei tre Comet 4C venne consegnato il 9 giugno. Le operazioni con due di questi aerei iniziarono il 16 luglio dello stesso anno. Entro ottobre 1960, la compagnia aveva schierato i Comet sulle rotte Cairo-Belgrado-Praga, Cairo-Roma-Londra, Cairo-Jeddah e Cairo-Khartoum, i DC-3 su Cairo-Alessandria-Mersa Matruh, Cairo-Assiut- Luxor, Cairo-Luxor-Aswan e Cairo-Port Said-Alessandria, e i Viscount venivano utilizzati per i voli non-stop che collegavano il Cairo e Alessandria. Nel novembre 1960 fu effettuato un ordine per altri due Comet. L'associazione della Siria con l'UAA termin\u00f2 nell'ottobre 1961, quando la Syrian Arab Airways fu fondata dal governo siriano a Damasco; la rete di rotte e la flotta che erano state rilevate dalla SAU vennero restituite alla nuova compagnia.\nAltri due Comet, il quarta e il quinta, furono ordinati all'inizio del 1961. Tre DC-6 ex-SAS furono acquistati nell'aprile 1961. La rotta Cairo-Lagos fu estesa ad Accra il 12 giugno e i voli per Mosca iniziarono il 21 giugno. Venne firmato un contratto con Boeing per l'acquisto del Boeing 707-320B con date di consegna tra novembre 1961 e aprile 1964; l'accordo fall\u00ec quando la compagnia non riusc\u00ec a trovare finanziamenti. Il 1\u00ba novembre venne lanciato un nuovo volo per Caraci e Mumbai e nel dicembre furono ordinati il sesto e il settimo Comet; questi furono consegnati nell'aprile 1962. Sempre nel 1961 fu ripristinata la rotta Cairo-Nicosia, sospesa dalla crisi di Suez del 1956. Con scali via Bangkok e Hong Kong, il servizio verso Mumbai fu esteso a Tokyo nel maggio 1962. Altri due Comet furono acquistate in agosto, entrando in flotta nel settembre dello stesso anno e nel corso del 1963. Il 15 febbraio 1963, la rotta per Baghdad fu ripresa dopo una pausa di tre anni, ma il servizio fu di breve durata a causa delle tensioni politiche tra Egitto, Iraq e Siria che imposero l'interruzione dei voli sia per questa destinazione che per Damasco; il 1\u00ba aprile venne inaugurato un nuovo servizio per la Rhodesia. Il 12 maggio 1963 un DC-3 si schiant\u00f2 vicino ad Alessandria: morirono i 27 passeggeri e l'equipaggio di quattro persone e il 28 luglio 1963 un Comet si schiant\u00f2 nell'oceano vicino a Mumbai, uccidendo 62 persone. A corto di aerei per servire Tokyo, la rotta fu interrotta. Inoltre, un altro Comet, SU-ALM, rimase danneggiato a Bengasi il 12 settembre. Il nono e ultima Comet fu consegnato nel 1964. Nello stesso anno vennero acquistati tre DC-6B ex-Pan Am e altri tre vennero acquistati dalla Northwest Orient; questi velivoli furono messi in servizio sulle rotte nazionali e iniziarono a sostituire i Viscount. Destinati anche alla gestione di servizi domestici, sette Antonov An-24 furono ordinati per 2,3 milioni di dollari.\nNel marzo 1965, sette Comet 4C e quattro Viscount volavano su rotte verso l'Europa, il Medio Oriente e il Nord Africa, insieme a un servizio per Lagos e Accra. Il 1\u00ba agosto, una compagnia aerea sussidiaria di nome Misrair inizi\u00f2 le operazioni. Un contratto del valore di 30 milioni di dollari per tre Boeing 707-320C fu firmato con Boeing il 15 giugno 1966 e includeva anche quattro macchine aggiuntive in opzione. Il 1\u00ba novembre, la compagnia aerea soppresse lo scalo a Praga sulla rotta Cairo-Praga-Mosca e nel gennaio 1967 l'UAA avvi\u00f2 la rotta Cairo-Francoforte-Copenaghen. Il 22 giugno 1967, un Comet si schiant\u00f2 in Kuwait in fase di atterraggio; non ci furono vittime, ma l'aereo si danneggi\u00f2 irreparabilmente. Nell'agosto 1968, la compagnia prese in consegna due Ilyushin Il-18. Il primo Boeing 707 venne consegnato dal produttore il 21 ottobre dello stesso anno; fu successivamente messo in servizio sulla tratta Il Cairo-Londra. Uno degli Il-18 venne coinvolto in un incidente mortale mentre tentava di atterrare all'aeroporto di Aswan il 20 marzo 1969. A marzo, il vettore inizi\u00f2 i servizi per Berlino Est con gli Il-18 e a giugno riprese la rotta per Tokyo via Kuwait, Mumbai, Bangkok e Hong Kong.\nA marzo 1970 la SAU contava 7.810 dipendenti; la flotta comprendeva sette An-24B, tre Boeing 707-366C, sei Comet 4C e tre Il-18. Il quarto Boeing 707 fu consegnato nel marzo 1970. Il 23 maggio 1971 fu annunciata l'acquisizione di due Ilyushin Il-62, la cui consegna era prevista nel giugno dello stesso anno. Il giugno 1971 vide la compagnia aerea utilizzare questi velivoli sulle rotte europee, integrando i servizi operati con i Boeing 707. Gli Il-62 furono introdotti sui servizi asiatici il 9 luglio. Il 10 ottobre 1971 il nome della compagnia aerea fu cambiato in Egyptair, in seguito al cambio di nome del paese in Repubblica Araba d'Egitto.\nEgyptAir (1971-presente).\nEgyptair eredit\u00f2 il personale, i velivoli, le attivit\u00e0 e le passivit\u00e0 di UAA. Il 19 marzo 1972, il volo EgyptAir 763, un Douglas DC-9-32 con targa jugoslava YU-AHR si schiant\u00f2 sui monti Shamsan, 6 km a sud-ovest di Aden, provocando la morte di tutti i 30 occupanti a bordo. Il 16 giugno, un Ilyushin Il-62 (SU-ARN) rimase coinvolto in un incidente durante l'atterraggio. A luglio, otto Tupolev Tu-154 furono ordinati per 60 milioni di dollari, tre dei quali sarebbero stati consegnati nel luglio 1973, tre nel novembre 1973 e due nel marzo 1974. Prima di concludere la transazione, Egyptair aveva preso in considerazione anche il Boeing 727, ma non fu possibile organizzare un finanziamento per questi velivoli fabbricati negli Stati Uniti. Secondo i termini del contratto, la manutenzione leggera doveva essere eseguita in Egitto, mentre la revisione della cellula e dei motori doveva essere effettuata in Unione Sovietica. Nel luglio 1972 fu annunciata l'acquisizione di quattro Boeing 707-320C del valore di 40 milioni di dollari. A quel tempo, la compagnia aerea aveva gi\u00e0 in funzione quattro Boeing 707. La consegna dei nuovi velivoli era stata fissata per marzo, maggio, giugno e settembre 1973. Il 5 dicembre 1972, uno dei quattro 707 gi\u00e0 in flotta (SU-AOW) si schiant\u00f2 nei pressi del Cairo durante un volo di addestramento. L'equipaggio di sei persone per\u00ec nell'incidente. I rapporti che indicavano che la cellula era stata abbattuta furono smentiti dal governo egiziano. Un Ilyushin Il-18, immatricolazione SU-AOY, venne coinvolto in un incidente mortale vicino a Nicosia il 29 gennaio 1973 quando si schiant\u00f2 su un terreno montuoso, uccidendo tutti i 37 occupanti a bordo. La consegna dei quattro nuovi Boeing 707 avvenne durante l'anno, con altri due 707-320C ordinati a settembre. In ottobre, i tre Il-62 vennero restituiti all'Aeroflot a causa di elevati costi operativi e problemi tecnici. Sempre quel mese, il primo Tu-154 entr\u00f2 nella flotta e fu utilizzato per l'addestramento dei piloti. Da Mosca, la consegna dei Tu-154 avvenne attraverso Londra-Heathrow, dove questi aerei erano allestiti di sedili di fabbricazione britannica.\nLo scoppio della guerra dello Yom Kippur nel 1973 aveva costretto la compagnia a sospendere il servizio di Tokyo; riprese poi il 15 marzo 1974 via Mumbai, Bangkok e Manila. Nel 1974 il volo per Khartoum fu esteso a Kinshasa. Uno dei nuovissimi Tu-154, il SU-AXB, si schiant\u00f2 il 10 luglio 1974 dopo il decollo dall'aeroporto Internazionale del Cairo durante un volo di addestramento, uccidendo un equipaggio di sei persone a bordo. In seguito allo schianto, Egyptair chiese la restituzione della sua flotta di Tu-154 ai sovietici e il rimborso del prezzo pagato per loro. La carenza di capacit\u00e0 causata dalla messa a terra dei Tu-154 fu in parte alleviata dal noleggio di aeromobili. La compagnia aerea era gi\u00e0 alla ricerca di altri velivoli per sostituirli e a novembre venne effettuato un ordine per sei Douglas DC-9-50. Il 9 dicembre, un Il-18, targa YR-IMK, precipit\u00f2 nel Mar Rosso; ci furono nove morti. Nel gennaio 1975, il governo respinse l'ordine con Douglas e lo trasfer\u00ec alla Boeing per la fornitura di nuovi aerei. Il 10 febbraio fu siglato un accordo con i sovietici per la restituzione dei Tu-154; all'inizio dell'anno, gli An-24 furono restituiti alla compagnia che rappresentava i sovietici come rimborso parziale del prestito preso per acquisire i Tu-154. L'ordine Boeing venne finalizzato entro marzo e consisteva in quattro Boeing 727-200 e sei Boeing 737-200. C'erano piani per scambiare i primi tre Boeing 707-320C con i nuovi aerei come parte dell'accordo con Boeing. L'operazione, valutata 60 milioni di dollari, fu in parte finanziata dagli Emirati Arabi Uniti. A maggio, l'ordine fu omogeneizzato a otto Boeing 737-200 con consegne previste per aprile e maggio 1976. Furono presi accordi per vendere i quattro Comet sia per raccogliere fondi per finanziare il nuovo velivolo sia per avere una flotta interamente Boeing.\nUn collegamento tra Il Cairo e Milano inizi\u00f2 nel gennaio 1976 e un nuovo volo per Vienna inizi\u00f2 nell'aprile. A seguito delle accuse del parlamento egiziano secondo cui i funzionari della compagnia aerea erano stati corrotti dalla Boeing per favorire l'ordine del 1975, il presidente Gamal Erfan si dimise a febbraio. Il 22 aprile, un Boeing 737 in volo dal Cairo a Luxor venne dirottato da tre palestinesi; un commando egiziano riprese il controllo del velivolo senza danni alla sua struttura. I quattro Comet furono venduti alla Dan-Air il 9 ottobre. Durante l'anno, sette Boeing 737 Advanced entrarono in flotta. Un grave incidente che coinvolse un Boeing 707 avvenne il 25 dicembre quando un volo charter dal Cairo a Tokyo si schiant\u00f2 su una fabbrica tessile mentre si avvicinava a Bangkok, provocando la morte di tutti i 43 passeggeri e i 9 membri dell'equipaggio; vennero segnalati anche morti e feriti a terra. All'inizio del 1977, i primi arresti relativi al caso di corruzione che coinvolgeva l'ordine Boeing avvennero quando un ex pilota ammise di essere stato corrotto per 150.000 dollari. A febbraio venne firmato un accordo per il noleggio di due Airbus A300B4 da Germanair e Trans European Airways. Il 1\u00ba aprile vennero lanciati i servizi per Abu Dhabi e Caraci. Il primo servizio con un A300 venne operato sulla rotta Cairo-Karachi il 3 giugno. Le condizioni di noleggio dell'aeromobile di propriet\u00e0 di Bavaria Germanair furono cambiate in un contratto di locazione/acquisto. Egyptair alla fine acquis\u00ec i due A300B4 in leasing. Durante il 1979, tre A300B4-200 furono ordinati per 115 milioni di dollari con un arco di consegna tra settembre 1980 e settembre 1981; il vettore prese opzioni su altri quattro velivoli di quel tipo. I finanziamenti per i tre velivoli vennero in parte forniti dalla Midland Bank e dalla Dresdner Bank.\nNel marzo 1980 il numero di dipendenti era di 9.610 e la flotta era composta da due Airbus A300B4, sette Boeing 707-320C, sette Boeing 737-200 e due Beech Baron. Ci fu un'importante riorganizzazione finanziaria nel novembre 1980, quando la propriet\u00e0 della compagnia fu condivisa dalla Banca Nazionale d'Egitto e dalla Misr Insurance Company. Nel 1981, le opzioni per due Airbus A300B4-200 furono convertite in un ordine. Ci\u00f2 port\u00f2 a quattro il conteggio degli A300 in attesa di consegna. A novembre di quell'anno la compagnia aveva in flotta cinque velivoli del genere, due dei quali in leasing. Un altro A300B4-200 venne ordinato nel 1982. Nel complesso, nei primi anni ottanta furono introdotti otto nuovi Airbus A300B4. Tre Boeing 767-200ER (denominati \"Nefertiti\", \"Nefertari\" e \"Tiye\") furono introdotti gradualmente nel 1984. Due Boeing 767-300ER (denominati \"Tuthmosis III\" e \"Ramses II\") furono introdotti nel 1989. Il 31 ottobre 1999, \"Tuthmosis III\" si schiant\u00f2 nell'Oceano Atlantico, uccidendo tutte le 217 persone a bordo.\nLa compagnia aerea sub\u00ec un'importante riorganizzazione aziendale nel 2002, quando la sua struttura venne cambiata da organizzazione governativa a holding con filiali. La mossa coincise con l'istituzione del ministro egiziano dell'aviazione civile e l'ambiziosa strategia del governo di modernizzare e aggiornare i suoi aeroporti e la compagnia aerea. Alla compagnia venne dato il diritto di operare senza alcuna interferenza da parte del governo e il dovere di farlo senza alcun sostegno finanziario\nNel maggio 2006, EgyptAir ha lanciato una filiale regionale chiamata Egyptair Express con una flotta di nuovi Embraer 170; i servizi sono iniziati nel 2007. Il vettore collegava il Cairo con Sharm El Sheikh, Hurghada, Luxor, Assuan, Marsa Alam, Abu Simbel e Alessandria (Egitto) oltre a destinazioni secondarie per completare la rete della casa madre. Nel giugno 2009, la controllata ha ricevuto l'ultimo dei 12 Embraer E-170 in ordine. La sussidiaria regionale ha terminato le operazioni a fine 2019.\nAll'inizio del 2007, la compagnia aerea ha collaborato con il Ministero dell'aviazione civile egiziano e la holding egiziana per gli aeroporti e la navigazione aerea per formare una nuova compagnia aerea aziendale, la Smart Aviation Company, con sede all'aeroporto del Cairo.\nNell'aprile 2009, le operazioni di Egyptair nell'hub dell'aeroporto Internazionale del Cairo (dove deteneva il 61% degli slot di partenza dell'aeroporto) sono state notevolmente riviste a causa dell'inaugurazione del nuovo Terminal 3. La compagnia ha trasferito tutte le sue operazioni (internazionali e nazionali) al nuovo terminal che ha pi\u00f9 che raddoppiato la capacit\u00e0 dell'aeroporto. Nell'ambito del concetto \"Move Under One Roof\" di Star Alliance all'aeroporto del Cairo, tutte le compagnie aeree della Star Alliance che servono il Cairo si sono trasferite al Terminal 3. Nel 2010, la compagnia ha revisionato le operazioni presso la sua base di Alessandria trasferendo le operazioni dalle strutture pi\u00f9 vecchie dell'aeroporto Internazionale di Alessandria al nuovo aeroporto di Borg El Arab.\nDurante il Paris Airshow 2009-2010, la compagnia aerea ha annunciato una nuova societ\u00e0 con il locatore statunitense Aviation Capital Group (ACG) e altri azionisti privati e pubblici egiziani per stabilire una joint venture di leasing incentrata sulla regione del Medio Oriente e del Nord Africa. La nuova joint venture, denominata Civil Aviation Finance and Operating Leases (CIAF Leasing), si sarebbe concentrata inizialmente su velivoli narrowbody.\nA seguito della rivoluzione del 2011, Egyptair ha subito perdite considerevoli. Il ministro dell'aviazione civile egiziano Wael El Maadawi ha affermato che la compagnia aerea aveva perso circa 1,3 miliardi di sterline egiziane, o circa 185 milioni di dollari, nell'anno fiscale 2012/13, principalmente a causa dell'aumento dei prezzi del carburante, della svalutazione della valuta egiziana e dei continui scioperi all'interno l'azienda. Le perdite per il 2011/12 erano state apparentemente circa il doppio delle cifre del 2012/13. Secondo quanto riferito, il vettore aveva subito perdite totali di oltre 7 miliardi di sterline, o quasi 1 miliardo di dollari statunitensi, dalla rivolta del 2011.\nA met\u00e0 del 2012, un gruppo di assistenti di volo ha chiesto il diritto di indossare l'hijab come parte della loro divisa da lavoro. La societ\u00e0 ha accolto la loro richiesta e gli assistenti di volo che indossavano l'hijab sono apparsi per la prima volta nel novembre 2012.\nNel novembre 2015, due settimane dopo l'incidente che ha fatto cadere il volo Metrojet 9268 nella penisola del Sinai, le autorit\u00e0 russe hanno vietato a Egyptair di volare in Russia, indicando preoccupazioni riguardo problemi di sicurezza.\nNel gennaio 2016, Egyptair \u00e8 stata multata di 140.000 dollari per aver noleggiato un aereo alla Sudan Airways nel periodo 2010-11, infrangendo le sanzioni economiche imposte al Sudan nel 1997.\nNell'aprile 2018, le autorit\u00e0 russe hanno revocato il divieto che impediva a Egyptair di volare in Russia.\nEgyptair \u00e8 una delle poche compagnie aeree che non serve bevande alcoliche sui suoi voli.\nNell'ambito di una ristrutturazione di Egyptair, il ministro dell'Aviazione Air Marshall Younes Hamed ha annunciato la fusione di Egyptair Express, Egyptair Cargo e Egyptair Ground Services Company con la compagnia aerea principale.\nIdentit\u00e0 aziendale.\nStruttura e propriet\u00e0.\nEgyptAir \u00e8 una compagnia statale, posseduta al 100% dal governo egiziano. La EgyptAir Holding Company \u00e8 stata creata nel 2002 con sette societ\u00e0, a cui ne sono seguite altre in date successive.\nCi sono tre vettori che operano sotto lo stesso COA ma sono gestiti separatamente:\nAltre societ\u00e0 all'interno della EgyptAir Holding Company sono:\nQuartier generale.\nEgyptAir ha sede nel Complesso Amministrativo EgyptAir sul terreno dell'aeroporto Internazionale del Cairo al Cairo.\nLogo.\nIl logo della compagnia aerea \u00e8 Horus, la divinit\u00e0 del cielo nell'antica mitologia egizia, scelta per il suo antico simbolismo come \"dio alato del sole\", e solitamente raffigurata come un falco o un uomo dalla testa di falco.\nDestinazioni.\nA giugno 2021, Egyptair serve pi\u00f9 di 90 destinazioni in pi\u00f9 di 50 paesi.\nAlleanze.\nNell'ottobre 2007, il consiglio di amministrazione di Star Alliance ha votato per accettare EgyptAir come futuro membro, la prima compagnia aerea di un paese arabo e la seconda africana - dopo South African Airways - ad aderire all'alleanza. In una cerimonia tenutasi all'aeroporto internazionale del Cairo l'11 luglio 2008, il vettore \u00e8 diventato il 21\u00b0 membro di questa alleanza, nove mesi dopo l'inizio del processo di adesione.\nNell'ottobre 2020, EgyptAir ha raggiunto un accordo con il governo del Ghana per creare una compagnia aerea nazionale ghanese con investimenti da entrambi i governi.\nAccordi di code share.\nAl 2021, EgyptAir ha accordi di code share con:\nFlotta.\nFlotta attuale.\nA gennaio 2022 la flotta EgyptAir risulta composta dai seguenti aerei:\nFlotta storica.\nEgyptAir operava in precedenza tra gli altri con i seguenti aeromobili:"}
{"id": "854544", "revid": "1652635", "url": "https://it.wikipedia.org/wiki?curid=854544", "title": "Attentato di Oklahoma City", "text": "L'attentato di Oklahoma City \u00e8 stato un attacco terroristico commesso il 19 aprile 1995 contro l'edificio federale Alfred P. Murrah, nel centro di Oklahoma City. Caus\u00f2 la morte di 168 persone, tra cui 19 bambini e il ferimento di 672. Fu il pi\u00f9 sanguinoso attentato terroristico entro i confini degli Stati Uniti prima degli attentati dell'11 settembre 2001. Per l'attentato venne usato un camion al cui interno era stata costruita una bomba contenente pi\u00f9 di 2.300\u00a0kg di fertilizzante a base di nitrato d'ammonio, miscelato con circa 540\u00a0kg di nitrometano liquido e 160\u00a0kg di Tovex. L'esplosione fu cos\u00ec forte da essere udita fino a 89 km di distanza. Oltre al bersaglio furono distrutti anche molti degli edifici circostanti.\nTimothy McVeigh, veterano della guerra del Golfo, venne riconosciuto come colpevole dell'attentato: processato e condannato alla pena di morte, fu giustiziato l'11 giugno 2001 tramite iniezione letale. Terry Nichols, complice di McVeigh, fu condannato all'ergastolo (che sta scontando nel carcere di massima sicurezza ADX Florence). I coniugi Michael e Lori Fortier, inizialmente coinvolti nella pianificazione e organizzazione dell'attentato, collaborarono con le forze inquirenti e, in cambio di una lieve condanna, furono inseriti nel programma di protezione per testimoni.\nStoria.\nPreparazione.\nI due principali artefici dell'attentato, Timothy McVeigh e Terry Nichols, si conobbero per la prima volta nel 1988, a Fort Benning, in Georgia, durante l'addestramento di base per l'inquadramento nell'Esercito degli Stati Uniti. Soldato modello e reduce della guerra del Golfo, dopo aver lasciato l'esercito McVeigh inizi\u00f2 a vagabondare per il paese commerciando armi e, assieme all'ex-commilitone, alimentando il suo odio per il governo \u00ab\"usurpatore dei diritti dei cittadini americani\"\u00bb. Ai due si un\u00ec anche Michael Fortier, vecchio compagno di stanza di McVeigh nell'esercito, con cui i due condividevano lo stesso identico sentimento di rabbia per il governo e, soprattutto, per l'FBI. Un paio di episodi in particolare, legati a due operazioni condotte dall'FBI per verificare la presenza di armi detenute illegalmente, furono determinanti nel far maturare in loro la decisione di colpire lo Stato americano: il primo \u00e8 relativo all'assedio di Ruby Ridge, nel nord dell'Idaho, in cui, nell'agosto del 1992, rimasero uccisi la moglie e il figlio del leader neonazista Randy Weaver, membro dell'Aryan Nations che da anni vivevano isolati con la propria famiglia; il secondo episodio \u00e8 relativo ai fatti accaduti presso il ranch di Waco nel Texas dell'aprile del 1993, sede dell'organizzazione dei davidiani e in cui morirono 80 persone e lo stesso leader della setta David Koresh.\nInizialmente deciso a distruggere semplicemente un edificio federale, solo in seguito McVeigh matur\u00f2 il convincimento che il suo \"messaggio\" sarebbe stato pi\u00f9 efficace con molte persone uccise nell'attentato. In questo senso, nel dicembre 1994, insieme a Fortier si rec\u00f2 a Oklahoma City per ispezionare un potenziale obiettivo, l'Alfred P. Murrah Federal Building, un edificio di nove piani, costruito nel 1977, che ospitava quattordici agenzie federali, oltre agli uffici di reclutamento per l'esercito e per il corpo dei Marines. Gi\u00e0 precedentemente preso di mira, nel 1983, da un gruppo radicale di identit\u00e0 cristiana e per la supremazia ariana, chiamato \"The Covenant, The Sword, and the Arm of the Lord\" (\"Il Patto, la Spada e il braccio del Signore\"), che aveva complottato di farlo saltare in aria con l'utilizzo di alcuni razzi esplosivi, l'edificio venne scelto dai terroristi per il suo fronte in vetro che avrebbe dovuto frantumarsi sotto l'impatto dell'esplosione, e per il suo adiacente e ampio parcheggio che avrebbe potuto assorbire e dissipare in parte la forza dell'esplosione e quindi proteggere gli occupanti non-federali degli edifici vicini. Inoltre, McVeigh pensava che lo spazio aperto intorno all'edificio avrebbe permesso delle riprese fotografiche pi\u00f9 efficaci per motivi di propaganda.\nIndividuato il bersaglio, l'attacco venne quindi pianificato per il 19 aprile 1995, in coincidenza con l'anniversario dell'assedio di Waco ed il 220\u00ba anniversario della battaglia di Lexington e Concord. La preparazione dell'attentato dur\u00f2 per sette mesi. Non potendo permettersi grosse spese i tre decisero di utilizzare l'ANFO, una miscela casalinga di fertilizzante e nitrometano, con l'aggiunta di materiale plastico. In due occasioni, il 30 settembre e il 18 ottobre del 1994, Nichols acquist\u00f2 46\u00a0kg di nitrato di ammonio e, in seguito, circa 540\u00a0kg di nitrometano liquido e 160\u00a0kg di Tovex. Nell'ottobre del 1994 McVeigh mostr\u00f2 a Fortier e sua moglie Lori un disegno nel quale indicava la struttura della bomba che voleva costruire: 2.300\u00a0kg di fertilizzante, mescolati con il nitrometano liquido e il Tovex, per confezionare una miscela esplosiva che avrebbe avuto un peso complessivo di circa 3.200\u00a0kg. Michael e Lori Fortier ospitarono McVeigh per un certo periodo a casa propria, prima dell'attentato e Lori prepar\u00f2 per McVeigh una patente falsa, a nome di Richard Kling, con cui il terrorista affitt\u00f2, il 15 aprile 1995, il camion Ford F-700 usato nell'attentato. Lori e Michael Fortier, inizialmente coinvolti nel progettare l'attentato, si tirarono poi indietro e non parteciparono alla fase finale. Il giorno successivo McVeigh e Nichols guidarono la macchina che avrebbero utilizzato per la fuga fino a Oklahoma City, parcheggiando ad alcuni isolati di distanza dal Murrah Federal Building e, dopo aver rimosso la targa, prima di far ritorno in Kansas, lasciarono un biglietto con la scritta: \"Non abbandonato. Si prega di non trainare. Sar\u00e0 spostato entro il 23 aprile. (Necessita di batteria e cavo).\"\nAttuazione.\nAll'alba del 19 aprile 1995, McVeigh si mise alla guida del camion Ford F-700 carico di barili con la miscela esplosiva diretto a Oklahoma City e, alle 9 in punto, lo parcheggi\u00f2 di fronte al Murrah Building. Una volta innescata la miccia si allontan\u00f2 verso un'auto per la fuga, buttando le chiavi del veicolo a pochi isolati di distanza.\nAlle 09:02 il camion esplose davanti alla facciata nord provocando 168 vittime (tra cui 19 bambini) e 672 feriti, la distruzione del palazzo e l'apertura di un cratere di nove metri di larghezza e due metri e mezzo di profondit\u00e0 sulla NW 5th Street, la via accanto all'edificio. L'esplosione danneggi\u00f2 altri 324 edifici in un raggio di 16 isolati e distrusse 86 veicoli in tutto il sito.\nMcVeigh venne arrestato 90 minuti dopo l'esplosione: in fuga sulla sua auto, si diresse verso nord, sulla Interstate 35 e, nei pressi di Perry (nella contea di Noble, Oklahoma) dopo circa un'ora di viaggio, venne fermato dal poliziotto Charlie Hanger, che aveva notato l'assenza della targa del suo mezzo (una Mercury Marquis). Avvicinatosi all'auto, l'agente not\u00f2 che McVeigh viaggiava con un'arma nascosta sotto la giacca e con il porto d'armi non valido per l'Oklahoma. Il poliziotto fu quindi costretto ad arrestare McVeigh, senza naturalmente sapere di avere fra le mani il criminale che aveva appena distrutto il Murrah Building.\nIl giorno dopo l'attentato, la polizia forn\u00ec due identikit che ritraevano i possibili colpevoli e che furono inviati via fax ai media e agli uffici di polizia di tutto il paese. I due identikit, raffiguranti due giovani uomini bianchi, furono chiamati per convenzione John Doe n\u00b01 e John Doe n\u00b02. Uno di questi (John Doe n\u00b01) venne identificato in Timothy McVeigh, mentre dell'altro non si riuscirono mai a stabilire le generalit\u00e0, n\u00e9 l'FBI si attiv\u00f2 fino in fondo per scoprirle.\nIndagando sul numero di telaio del mezzo usato nell'esplosione e sui resti della targa, gli agenti federali furono in grado di collegare il veicolo ad una specifica agenzia di noleggio Ryder, sita a Junction City: attraverso la testimonianza di Eldon Elliot, titolare dell'agenzia, gli agenti riuscirono a collegare McVeigh con l'attentato. McVeigh venne identificato anche da Lea McGown del Dreamland Motel (di Junction City), in cui il terrorista aveva soggiornato la notte del 14 aprile 1995, e che ricord\u00f2 la sua presenza ed il possesso del camion utilizzato nell'attentato.\nIl 21 aprile anche Nichols apprese di essere indagato. Gli investigatori scoprirono prove incriminanti nella sua abitazione: nitrato di ammonio, detonatori, libri sulla fabbricazione di bombe, una copia di \"Hunter\" (un romanzo del 1989 scritto da William Luther Pierce, fondatore e presidente della National Alliance, l'organizzazione politica antisemita e nazionalista) e una mappa disegnata a mano del centro di Oklahoma City, su cui \u00e8 stato segnato l'edificio Murrah e il punto dove l'auto per la fuga di McVeigh era stata nascosta. Il 10 maggio successivo, dopo un interrogatorio di nove ore, Terry Nichols venne formalmente arrestato. Il 25 aprile anche suo fratello, James Nichols, venne arrestato, ma rilasciato dopo 32 giorni per mancanza di prove. Jennifer McVeigh, sorella di Timothy, venne accusata di aver spedito illegalmente proiettili al fratello, ma le venne poi concessa l'immunit\u00e0 in cambio di una testimonianza contro di lui. Sia McVeigh che Nichols dichiararono che nessun altro (tranne loro) partecip\u00f2 direttamente all'attentato: \u00ab\"la verit\u00e0 \u00e8 che io ho fatto saltare l'edificio Murrah\"\u00bb.\nI processi e le condanne.\nInizialmente l'FBI formul\u00f2 tre ipotesi relative ai presunti responsabili dell'attentato. La prima riguardava terroristi internazionali come, ad esempio, lo stesso gruppo che aveva realizzato l'attentato al World Trade Center del 1993. La seconda ipotesi conduceva ad un cartello della droga e ad un possibile atto di vendetta contro gli agenti della DEA per il fatto che l'edificio ospitasse un ufficio della stessa agenzia federale antidroga statunitense. L'ultima ipotesi faceva riferimento a gruppi dell'area radicale cristiana legati a teorie del complotto.\nL'inchiesta da parte degli inquirenti condusse a processi e condanne separate per McVeigh, Nichols e Fortier. Il procedimento a carico di McVeigh ebbe inizio il 24 aprile 1997 nell'aula del tribunale di Denver. Gli Stati Uniti erano rappresentati da un team di procuratori guidato da Joseph Hartzler che, nella sua dichiarazione di apertura, deline\u00f2 le motivazioni e le prove contro l'imputato. Secondo l'accusa, McVeigh, aveva sviluppato un odio per il governo durante la sua permanenza nell'esercito, ulteriormente rafforzati dagli eventi di Waco e Ruby Ridge. Il processo dur\u00f2 solo due mesi soprattutto grazie alle testimonianze dei coniugi Lori e Michael Fortier che, in cambio di una lieve condanna, svelarono diversi particolari del complotto. Alla giuria bastarono solo 24 ore in camera di consiglio per raggiungere il verdetto e, il 2 giugno 1997, McVeigh venne riconosciuto colpevole per 11 capi di imputazione per cospirazione, omicidio colposo, uso di un mezzo di distruzione di massa, strage tramite esplosivo. Venne condannato a morte e non mostr\u00f2 mai un rimpianto per la strage e n\u00e9 volle mai chiedere perdono ai parenti delle vittime. McVeigh ha invitato il direttore d'orchestra David Woodard a tenere una messa prequiem alla vigilia della sua esecuzione a Terre Haute, Indiana; pur avendo condannato il crimine capitale di McVeigh, Woodard accett\u00f2. Inizialmente fissata per il 16 maggio 2001, e poi rinviata di 30 giorni dal ministro della giustizia John Ashcroft, l'esecuzione venne eseguita l'11 giugno: alle 7.14 di mattina, McVeigh venne giustiziato con un'iniezione letale presso il Complesso Federal Correctional di Terre Haute.\nIl 3 novembre del 1997, a Denver, ebbe inizio anche il processo contro Terry Nichols: a suo carico c'erano otto imputazioni per omicidio di primo grado e tre per attivit\u00e0 dinamitarda. Tra le prove a suo carico, oltre alle testimonianze dei coniugi Fortier, nella sua casa vennero rinvenute le ricevute per l'acquisto del fertilizzante usato come esplosivo, detonatori e armi rubate. Nichols respinse l'offerta di collaborare per aiutare i magistrati a saperne di pi\u00f9 sulla cospirazione e, il 4 giugno del 1998, venne condannato al carcere a vita.\nLo Stato dell'Oklahoma, nel 2000, ha cercato di convertire la sua condanna in pena di morte e, il 26 maggio 2004, la giuria lo ha dichiarato colpevole di tutte le accuse, ma rifiutando di condannarlo a morte. Il presidente del tribunale, Steven Taylor, decise per la condanna a 161 ergastoli senza possibilit\u00e0 di libert\u00e0 condizionale.\nMichael e Lori Fortier furono considerati complici per la loro presenza nella pianificazione dell'attentato. Michael accett\u00f2 per\u00f2 di testimoniare contro McVeigh e Nichols, in cambio di una riduzione della pena e l'immunit\u00e0 per sua moglie. Il 27 maggio 1998 venne condannato a dodici anni di reclusione e a una multa di 75\u00a0000 dollari per non aver avvertito le autorit\u00e0 circa l'attacco. Il 20 gennaio del 2006, dopo aver scontato dieci anni e mezzo di carcere, Fortier venne rilasciato per buona condotta e inserito nel programma di protezione testimoni con una nuova identit\u00e0.\nMotivazioni dell'attentato.\nMcVeigh afferm\u00f2 che l'attentato avvenne come vendetta contro il governo per l'assedio di Ruby Ridge e per l'assedio di Waco.\nMcVeigh era solito citare frequentemente il romanzo di propaganda suprematista bianca \"The Turner Diaries;\" fotocopie di pagine del libro vennero ritrovate nella sua macchina, in particolare pagine che descrivevano un attentato esplosivo simile al campidoglio di Washington.\nIn un messaggio di 1200 parole spedito dalla prigione di massima sicurezza di Florence in Colorado nel marzo 1998, McVeigh afferm\u00f2 che il suo attacco terroristico era \"moralmente equivalente\" all'intervento militare statunitense contro l'Iraq e altri paesi stranieri. Il messaggio, inviato alla redazione della Fox News, venne diffuso nel maggio di quello stesso anno, all'apice della crisi in Iraq e pochi mesi prima dell'attuazione dell'Operazione Desert Fox.\nIpotesi di complotto.\nNonostante non sussistano forti e ragionevoli dubbi sul fatto che Timothy McVeigh sia stato il principale responsabile dell'attentato di Oklahoma City, nel corso degli anni diverse ipotesi complottiste misero in dubbio la verit\u00e0 processuale e la bont\u00e0 delle indagini dell'FBI. McVeigh non parl\u00f2 mai di altri complici, cosa che gli avrebbe permesso di ottenere l'ergastolo anzich\u00e9 la pena di morte e, sicuramente coinvolto nel progetto contro l'FBI, \u00e8 realmente riscontrato che si trovasse per certo quel giorno sul luogo dell'attentato.\nSecondo lo scrittore e saggista Gore Vidal che, nel suo libro \"La fine della libert\u00e0\", traccia un profilo di McVeigh abbastanza approfondito grazie allo stretto rapporto epistolare che ebbe con lui durante il periodo detentivo precedente la condanna a morte, McVeigh era estremamente affascinato dalla morte per una causa: \u00ab\"Perch\u00e9? McVeigh ci ha raccontato a lungo riguardo alle sue ragioni, ma i nostri governanti e i loro mezzi di comunicazione hanno invece preferito dipingerlo come un sadico mostro impazzito\"\u00bb Anche se risulta inverosimile che McVeigh sia stato inserito in un contesto molto pi\u00f9 complesso e variegato e del quale nessuno \u00e8 stato mai in grado di fornire riscontri credibili, le diverse teorie sul complotto riguardo agli eventi che circondano l'attentato sono state comunque riportate dai media e su vari saggi usciti nel corso del tempo. Alcune teorie sostengono che, individui appartenenti al governo, tra cui il presidente Bill Clinton, erano a conoscenza dell'imminente attentato e, intenzionalmente, avrebbero omesso di agire in proposito.\nAltre teorie si concentrano invece su possibili cospiratori connessi con l'attentato o sulla possibilit\u00e0 che l'attentato sia stato pianificato dal governo per reprimere il movimento di milizia ariana e per fornire l'impulso per una nuova legislazione antiterrorismo, utilizzando McVeigh come capro espiatorio. Nel libro \"The Oklahoma City Bombing and the politics of Terror\", lo scrittore David Hoffman riporta la lettera del generale in pensione Benton K. Partin, inviata il 17 maggio 1995 a tutti i membri di Camera e Senato statunitensi e in cui, dall'alto della sua esperienza, esclude ogni possibilit\u00e0 che un solo camion bomba possa aver apportato simili danni a un edificio possente come quello di Oklahoma. Alla stessa maniera Samuel Cohen, padre della bomba a neutroni ed ex membro del Manhattan Project, asser\u00ec che fosse \u00ab\"assolutamente impossibile e contro ogni legge fisica che un camion pieno di fertilizzante e olio per motori [\u2026] non importa la quantit\u00e0 [\u2026] possa aver fatto crollare l'edificio\"\u00bb. Il numero del 20 marzo 1996 del bollettino \u00ab\"Strategic Investment\"\u00bb, in sintonia con i precedenti interventi, riporta quanto segue: \u00ab\"Un rapporto segreto preparato da due esperti del Pentagono che hanno lavorato indipendentemente l'uno dall'altro \u00e8 giunto alla conclusione che la distruzione del Federal Building di Oklahoma City nell'aprile scorso fu causata da almeno 5 bombe diverse [\u2026] Fonti vicine agli autori dello studio sostengono che Timothy McVeigh presente effettivamente all'attentato ha svolto un'\"attivit\u00e0 periferica\", come un \"utile idiota\"\"\u00bb.\nCon riguardo all'identikit redatto dalla polizia che ritraeva il secondo dei possibili colpevoli, mai identificato dall'FBI, alcune indagini parallele riuscirono ad arrivare alla probabile cattura di alcuni sospetti somiglianti al disegno: Jack Mauck, vice sceriffo della contea di Shawnee, a sole 50 miglia da Junction City, Kansas, dove fu noleggiato il camion Ford e dove Mcveigh trascorse una notte al Dreamland Motel insieme a un altro uomo, rimasto sconosciuto, sostenne di aver individuato in un noto attivista antigovernativo il secondo uomo ricercato (\"John Doe\" n. 2). Qualche giorno dopo l'attacco all'edificio di Oklahoma City, Russell Roe, assistente procuratore del tribunale della contea di Geary, rifer\u00ec agli agenti dell'FBI di aver individuato il secondo volto dell'identikit diffuso dalla polizia in un uomo residente nella sua zona e noto per essere coinvolto in attivit\u00e0 antigovernative. Roe rivel\u00f2 agli agenti che non solo l'individuo somigliava al \"John Doe n. 2\" dei disegni, ma che lo stesso era stato visto esplodere bombe di fertilizzante nella sua fattoria poco prima dell'esplosione al Murrah. Lo stesso individuo segnalato da Roe fu identificato anche da Suzanne James, dipendente della Drug Administration della stessa contea di Shawnee che, dopo aver chiamato per cinque volte l'FBI, si arrese al fatto che gli agenti non sembravano interessati alla sua testimonianza. Nel 1997, l'FBI arrest\u00f2 Michael Brescia, membro del gruppo suprematista bianco Aryan Republican Army, che corrispondeva perfettamente all'identikit di John Doe 2 fatto dai testimoni dell'attentato. Nonostante ci\u00f2, Brescia venne rilasciato, in quanto ufficialmente non si trovarono prove riguardo il suo coinvolgimento. Un reporter del \"The Washington Post\" afferm\u00f2 riguardo l'evanescenza dell'ipotetico John Doe 2: \"Un giorno forse lui (John Doe 2) verr\u00e0 catturato e incarcerato. Se cos\u00ec non sar\u00e0, rimarr\u00e0 libero, ricordato come quello che riusc\u00ec a farla franca, l'uomo del mistero al centro di innumerevoli teorie del complotto. \u00c8 possibile anche che non sia mai esistito\".\nUn'altra testimonianza ripresa dai complottisti fu quella di Charles Farley, dipendente di un'azienda sita presso il lago Geary (Kansas), che sostenne di essersi imbattuto il 17 o 18 aprile 1995 in un \"pick-up\", un grosso camion da traslochi, una macchina marrone parcheggiata e un camion Ryder, tutti parcheggiati lungo l'autostrada e intorno a cui gravitavano molti uomini che parevano aver problemi con l'autocarro. Farley dichiar\u00f2 di aver chiesto loro se avessero avuto bisogno di aiuto, ma di esser stato respinto da un'occhiataccia di uno di quegli uomini. Il testimone sostenne d'aver riconosciuto lo stesso uomo in un'intervista TV sul fenomeno delle milizie di estrema destra. Interrogato durante il processo, la sua testimonianza non ebbe alcun effetto sull'accertamento dei fatti..\nUn informatore (Carol Howe) che riusc\u00ec ad infiltrarsi nella comune suprematista bianca di Elohim City in Oklahoma aveva riportato nel gennaio 1995 che uno dei capi di Elohim City, Andreas Strassmeir, aveva parlato di un piano per la distruzione di un edificio federale e che aveva visito l'Alfred P. Murrah in compagnia di un altro uomo Due giorni dopo l'attentato, sulla base di questa precedente testimonianza Howe propose maggior investigazioni su un possibile coinvolgimento di Elohim City. Da ci\u00f2 risult\u00f2 che McVeigh aveva telefonato a Elohim City due settimane prima dell'attentato. Jane Graham, impiegato dell'Housing and Urban Development all'Alfred P. Murrah sopravvissuta all'esplosione, raccont\u00f2 di come nei giorni precedenti avesse notato la presenza di numerose persone sospette che lei sospett\u00f2 potessero essere potenzialmente coinvolti (persone mai viste abitualmente nei pressi dell'edificio vestiti come addetti alla manutenzione o in uniformi militari), ma le sue testimonianze vennero all'epoca ignorate dalle autorit\u00e0. Successivamente Graham riconobbe in una delle persone viste proprio Andreas Strassmeir di Elohim City. Anche Michael Brescia, precedentemente indagato dopo le testimonianze di alcuni sopravvissuti, risult\u00f2, all'epoca del suo arresto, residente a Elohim City"}
{"id": "854545", "revid": "547034", "url": "https://it.wikipedia.org/wiki?curid=854545", "title": "Formula 2000 giapponese 1974", "text": "La stagione 1974 della Formula 2000 giapponese fu corsa su 4 gare. Fu vinta dal pilota nipponico Noritake Takahara su March-BMW.\nRisultati e classifiche.\nClassifica piloti.\nI punti sono assegnati secondo lo schema seguente:"}
{"id": "854549", "revid": "666668", "url": "https://it.wikipedia.org/wiki?curid=854549", "title": "Campionato italiano di calcio a 5 1986-1987", "text": "Il quarto campionato italiano di calcio a 5 si svolse durante la stagione 1986/1987 e dopo una fase interregionale si riun\u00ec a Palermo per giocare la propria poule scudetto dal 21 luglio al 25 luglio 1987.\nLa stagione segna la vittoria del Marino Calcetto di Maurizio Papi e allunga il dominio laziale in questo sport, il Marino \u00e8 la quarta squadra laziale su quattro ad aggiudicarsi lo scudetto, battendo in finale i campioni uscenti dell'Ortana Griphus, la finalesi conclude con il punteggio di 2-1 a favore del Marino che conquista il suo primo ed unico tricolore. Le squadre della Capitale invece rimangono escluse anche dalle semifinali, l'Ostia esce nel girone di qualificazione.\nFinali.\n3\u00ba-4\u00ba posto.\nBarbagrigia Ascoli - Palermo Calcetto 8-7 (d.c.r.)\n1\u00ba-2\u00ba posto.\nMarino Calcetto - Ortana Griphus 2-1\nSquadra vincitrice.\nMarino CalcettoPrimo titolo"}
{"id": "854558", "revid": "767487", "url": "https://it.wikipedia.org/wiki?curid=854558", "title": "Thomas Gravesen", "text": "\u00c8 comparso nel film \"Goal II - Vivere un sogno\".\nCaratteristiche tecniche.\nDi ruolo centrocampista, aveva grande personalit\u00e0 (che talvolta sfociava in interventi e gesti molto irruenti) oltre a essere un mediano di rottura e sacrificio.\nIl suo gesto distintivo era la \"Gravesinha\": in pratica lui fintava di intervenire sul pallone in scivolata lasciandolo quindi scorrere per poi superare l'avversario. Questo gesto \u00e8 stato poi (occasionalmente) utilizzato dal difensore Kalidou Koulibaly nel dicembre 2018 in un Napoli-SPAL.\nCarriera.\nClub.\nGli esordi e i primi campionati all'estero.\nCresce giocando nelle giovanili del club della sua citt\u00e0, il Vejle Boldklub. Inizia la propria carriera professionistica nel 1995 nella Superliga danese. Nel Vejle viene impiegato come libero o come mediano, e nel campionato 1996-1997 raggiunge il secondo posto con la propria squadra. Nell'estate del 1997 si trasferisce poi in Germania all'Amburgo.\nNell'Amburgo diventa presto titolare, disputando 94 partite in tre stagioni e segnando anche 6 reti, giocando come mediano. Dopo il campionato europeo del 2000 si trasferisce in Inghilterra all'Everton.\nReal Madrid.\nAll'inizio della stagione di Premier League 2004-2005 Gravesen, nell'Everton, gioca come centrocampista avanzato. Anche a causa della scadenza di contratto prevista per l'estate del 2005 che lo avrebbe fatto andare via a parametro zero, viene ceduto al Real Madrid il 14 gennaio 2005 per una cifra pari a 2,5 milioni di sterline.\nA Madrid sembra poter colmare il buco nel ruolo di centrocampista difensivo, in una posizione diversa rispetto a quella ricoperta nella sua squadra precedente. Nelle prime partite gioca bene, segnando anche in una delle sue partite, nella vittoria per 4-0 contro l'Espanyol. Finito fra le riserve, con l'arrivo dell'allenatore Juan Ram\u00f3n L\u00f3pez Caro ricomincia a giocare regolarmente nella formazione schierata con un 4-1-4-1 dal nuovo tecnico. A maggio 2006 si ritrova nuovamente fuori dalla formazione titolare, scatenando cos\u00ec nuovamente l'interesse degli altri club.\nNell'agosto del 2006 si scatena una piccola rissa durante un allenamento del Real Madrid, dopo una violenta scivolata fatta da Gravesen sul compagno di squadra Robinho, che reagisce colpendo il danese e Fabio Capello, recentemente approdato alla guida dei \"Galacticos\", dichiara in un'intervista di non gradire il suo comportamento, nonostante la sua indiscussa utilit\u00e0 tattica.\nCeltic.\nIl 28 agosto Gravesen sostiene le visite mediche al Celtic Park di Glasgow, mentre due giorni dopo firma un contratto di tre anni con il Celtic Glasgow, che acquista il suo cartellino per 3 milioni di euro. Prima della conferma ufficiale circolarono delle false voci che davano ad intendere che il giocatore non avesse superato le visite mediche e che avesse invece firmato per il Newcastle.\nIl 15 settembre 2006 annuncia la sua decisione di concludere la sua carriera con la Nazionale danese, dicendo di volersi dedicare, da quel momento in poi, solo a giocare per il Celtic.\nSegna il suo primo gol per la sua nuova squadra contro i rivali cittadini del Glasgow Rangers il 23 settembre 2006. Ha poi occasione di segnare la prima tripletta della sua carriera nella partita vinta per 3-1 contro il St. Mirren il 12 novembre 2006.\nAll'inizio della stagione 2007-2008 \u00e8 tornato di nuovo in Inghilterra, in prestito per giocare nell'Everton. Al termine del prestito \u00e8 tornato al Celtic, rescindendo il contratto.\nIl 27 gennaio 2009 ha annunciato il ritiro.\nNazionale.\nNel periodo di militanza nell'Amburgo debutta con la Nazionale danese, il 19 agosto 1998 in un'amichevole persa per 0-1 contro la Repubblica Ceca a Praga. Gravesen viene poi convocato per gli Europei del 2000 dal commissario tecnico Bo Johansson, nonostante che quest'ultimo non lo ritenesse abbastanza \"stabile psicologicamente\".\nDurante gli anni passati all'Everton, il nuovo allenatore della selezione danese Morten Olsen fa di Gravesen uno dei giocatori inamovibili della sua formazione titolare nei Mondiali del 2002 e negli Europei del 2004. La sua prestazione nella partita di qualificazione ai Mondiali 2002 contro l'Islanda, durante la quale segna due reti in una complessiva vittoria per 6-0, desta l'interesse del pugile Mike Tyson, che gli chiede la maglietta e che, una volta ottenuta, tiene addosso durante la sua permanenza in Danimarca.\nDisputa tutti e quattro gli incontri della nazionale danese ai mondiali nippo-coreani, dove tra l'altro assieme al suo compagno di reparto Stig T\u00f8fting alimenta la sua fama di bullo, in seguito ad una foto che li mostra fare uno scherzo a Jesper Gr\u00f8nkj\u00e6r durante un allenamento. Agli europei di due anni dopo salta la prima partita contro l'Italia a causa di una squalifica rimediata nell'ultima partita delle qualificazioni, mentre scende in campo regolarmente nelle altre tre partite disputate dalla propria Nazionale.\nHa giocato in tutto 66 partite con la sua Nazionale segnando 5 gol, dal suo debutto nell'agosto 1998 al ritiro dalla Nazionale nel settembre 2006."}
{"id": "854559", "revid": "1418004", "url": "https://it.wikipedia.org/wiki?curid=854559", "title": "Prix Roger-Nimier", "text": "Il Prix Roger-Nimier \u00e8 un premio letterario francese creato nel 1963 da Denis Huisman e Andr\u00e9 Parinaud e ispirato all'opera di Roger Nimier."}
{"id": "854560", "revid": "20090", "url": "https://it.wikipedia.org/wiki?curid=854560", "title": "Egypt Air", "text": ""}
{"id": "854564", "revid": "2122884", "url": "https://it.wikipedia.org/wiki?curid=854564", "title": "Elisabetta Spinelli", "text": "Carriera.\nLavora principalmente nel doppiaggio a Milano. Deve il suo successo al personaggio di Sailor Moon dell'omonima serie che l'ha fatta conoscere al grande pubblico.\nTra i molti personaggi \u00e8 ricordata anche per Miki in \"Piccoli problemi di cuore\", Melissa in \"Cortili del cuore\", Luce in \"Magic Knight Rayearth\" e Bibi in \"One Piece\". Tra i personaggi pi\u00f9 recenti vi sono Winry Rockbell in \"Fullmetal Alchemist\", Lory in \"Tokyo Mew Mew - Amiche vincenti\", Lucia Nanami in \"Mermaid Melody - Principesse sirene\", Angol Mois in \"Keroro\", Chichi in \"Dragon Ball\", Runo Misaki in \"Bakugan - Battle Brawlers\" e Kitty Katswell in \"T.U.F.F. Puppy\".\nAl cinema ha doppiato Reese Witherspoon nel film \"Quando l'amore brucia l'anima - Walk the Line\" per il quale l'attrice ha vinto il premio Oscar come miglior protagonista femminile."}
{"id": "854567", "revid": "1305772", "url": "https://it.wikipedia.org/wiki?curid=854567", "title": "LUO", "text": ""}
{"id": "854569", "revid": "697352", "url": "https://it.wikipedia.org/wiki?curid=854569", "title": "The Flintstones", "text": ""}
{"id": "854574", "revid": "2039709", "url": "https://it.wikipedia.org/wiki?curid=854574", "title": "Immersione profonda", "text": "Una immersione profonda \u00e8 una immersione subacquea praticata ad una profondit\u00e0 compresa tra i 25-30 e i 40 metri, per quanto riguarda l'ambito delle immersioni sportive.\nLo stesso tipo di definizione viene applicato, anche se con minor frequenza, nell'ambito delle immersioni tecniche (oltre i 60 metri di profondit\u00e0) e per le immersioni supportate dalla superficie (oltre i 100 metri).\nProblematiche.\nVi sono alcuni problemi derivanti dalla maggiore profondit\u00e0 da affrontare nel caso di immersioni profonde.\nInerenti all'attrezzatura.\nTemperatura inferiore dell'acqua.\nMan mano che si scende in profondit\u00e0 la luce solare riesce a scaldare sempre meno l'acqua; se in superficie l'acqua ha la temperatura sopportabile \u00e8 per\u00f2 plausibile pensare che a 30-40 metri di profondit\u00e0 sia invece ben pi\u00f9 bassa, con l'effetto di provocare una maggiore dispersione termica.\nLa muta subacquea, i calzari e i guanti rivestono quindi una grande importanza, e devono essere adatti per il tipo d'immersione. Una muta umida di pochi millimetri di spessore non \u00e8 pi\u00f9 indicata, e bisogner\u00e0 quindi orientarsi verso mute semistagne (spesse anche 7 millimetri) corredate di sottomuta o, ancora, verso una muta stagna. Lo stesso vale per calzari e guanti.\nMinore spinta positiva.\nLa maggior pressione dell'acqua causa una diminuzione del volume della muta subacquea comprimendo il tessuto di cui questa \u00e8 composta (in particolare nel caso del neoprene. Questo porta a dover compensare a questa minor spinta positiva tramite GAV adeguati, con un maggior volume.\nPer lo stesso motivo la pesata della zavorra andr\u00e0 valutata correttamente, in modo da non esser troppo pesanti per la risalita.\nInerenti alla programmazione.\nElevato consumo di gas.\nIl consumo di gas \u00e8 proporzionale alla pressione; ad esempio a 50 metri il consumo \u00e8 di 6 volte superiore a quello in superficie, come diretta conseguenza della legge di Boyle-Mariotte che obbliga a respirare aria alla pressione ambientale.\nBisogna quindi programmare con particolare cura l'immersione, tenendo conto dei consumi in modo scrupoloso.\nTappe di decompressione.\nVi \u00e8 la necessit\u00e0 di effettuare tappe di decompressione, per via della legge di Henry: un subacqueo a 6 metri di profondit\u00e0 pu\u00f2 rimanere immerso per molte ore, fino a \"325\" minuti in curva di sicurezza (riserve d'aria permettendo), senza avere la necessit\u00e0 di fermarsi per la decompressione.\nA profondit\u00e0 di oltre 40 metri un sub ha solo pochi minuti a disposizione (10 al massimo senza estensioni della sosta prudenziale) per rimanere alla massima profondit\u00e0 prima di dover effettuare necessariamente delle tappe di decompressione. Questo avviene anche a quote inferiori, a seconda del tempo di permanenza in pressione che aumenta l'assorbimento di gas: \u00e8 ad esempio necessaria una sosta di 15 minuti a 3 metri nel caso di una permanenza di 40 minuti a 30 metri.\nIn caso di emergenza quindi il sub non pu\u00f2 risalire immediatamente in superficie senza rischiare un malessere da decompressione. Bisogna anche in questo caso programmare accuratamente l'immersione e preparare riserve d'aria adeguate alle fermate previste prima di poter risalire in sicurezza. La soluzione \u00e8 quella di portare con s\u00e9 pi\u00f9 gas respirabile, in modo da poter effettuare le tappe di decompressione in sicurezza.\nVelocit\u00e0 di risalita e programmazione.\nLe tabelle della U.S. Navy, ma anche le altre disponibili, sono state realizzate tenendo conto di una velocit\u00e0 di risalita di 18 m/minuto, diversa da quella oggi consigliata di 10 m/minuto. Questo porta a dover calcolare attentamente il tempo di permanenza alla massima profondit\u00e0 e, soprattutto, la durata delle tappe di decompressione, per via del differente assorbimento dei gas causato dalla maggior permanenza a quote profonde.\nSi pu\u00f2 ovviare a questo problema:\nIn particolare, con una velocit\u00e0 di risalita di 10\u00a0m/minuto, lo scarto con le tabelle si assume pari a 30 secondi ogni 10 metri di profondit\u00e0. Per convenzione l'arrotondamento verr\u00e0 sempre fatto per eccesso all'intero superiore (ad esempio a 30 metri, invece di 1 minuto e mezzo, la penalizzazione sar\u00e0 di 2 minuti).\nInerenti alla miscela respiratoria.\nRischio di narcosi da azoto.\nAumentando la profondit\u00e0 si rischia di incappare nella narcosi da azoto. Per questo motivo \u00e8 consigliato limitare le immersioni con aria a 40 metri di profondit\u00e0 massima e a scendere lentamente in profondit\u00e0 (pare infatti che la velocit\u00e0 di discesa eccessiva oltre i 30 metri sia una delle cause scatenanti la narcosi).\nMaggior sforzo respiratorio.\nIl gas compresso \u00e8 pi\u00f9 denso man mano che la profondit\u00e0 aumenta, e di conseguenza \u00e8 necessario un maggior sforzo respiratorio per poter respirare, che potrebbe portare all'affanno e a consumi d'aria maggiori.\nTossicit\u00e0 dell'ossigeno.\nA pressione parziale maggior di 1,6 bar l'ossigeno risulta tossico per l'organismo, perlomeno nel caso di immersioni prolungate.\nLa legge delle pressioni parziali obbliga quindi a calcolare con cura quanto ossigeno sar\u00e0 contenuto nella miscela respiratoria, e ad utilizzare una differente miscela (ad esempio trimix) che riduca sia il rischio di narcosi che di tossicit\u00e0 dell'ossigeno.\nRischio di deriva.\nSe la decompressione avviene in corrente c'\u00e8 la possibilit\u00e0 che il subacqueo vada alla deriva, allontanandosi cos\u00ec dalla barca d'appoggio o dalla riva. Va quindi fornita, da parte della barca, una piattaforma sommersa (detta \"trapezio\") o una cima a cui il subacqueo possa aggrapparsi durante la decompressione."}
{"id": "854583", "revid": "33689", "url": "https://it.wikipedia.org/wiki?curid=854583", "title": "Lawagetas", "text": ""}
{"id": "854584", "revid": "712828", "url": "https://it.wikipedia.org/wiki?curid=854584", "title": "LUR", "text": ""}
{"id": "854592", "revid": "228587", "url": "https://it.wikipedia.org/wiki?curid=854592", "title": "Prix Goncourt des lyc\u00e9ens", "text": "Il prix Goncourt des lyc\u00e9ens \u00e8 un premio letterario francese creato nel 1988 dalla Fnac in collaborazione con il rettorato di Rennes e con il benestare dell'Acad\u00e9mie Goncourt. Viene assegnato all'inizio di novembre, lo stesso giorno del Premio Goncourt, da una giuria di circa 1500 liceali appartenenti a 50 licei di tutta la Francia che hanno dibattuto ed eletto in classe il loro romanzo preferito. La lista dei libri candidati viene formata sulla base della prima selezione resa pubblica dall'Acad\u00e9mie Goncourt (essa pu\u00f2 non essere riprodotta nella sua totalit\u00e0)."}
{"id": "854596", "revid": "57342", "url": "https://it.wikipedia.org/wiki?curid=854596", "title": "Sandro Brandolini", "text": "Gi\u00e0 esponente dei Democratici di Sinistra, aderisce al Partito Democratico.\nNote biografiche e attivit\u00e0 politica.\nIn possesso della licenza media inferiore, si iscrive alla C.G.I.L. nel 1969, ricoprendo poi all'interno di essa numerosi incarichi, fino ad essere eletto Segretario Generale della Camera del Lavoro di Cesena nel 1987.\nTerminato tale incarico nel 1995, diviene Assessore presso la Provincia di Forl\u00ec-Cesena, relativamente al periodo 1995-2004: dal 1995 al luglio 1999 gli vengono affidate le deleghe alle \"Risorse finanziarie, umane e tecnologiche\" e all\"'Organizzazione\"; dal luglio 1999 al dicembre 2001 riceve le deleghe alla \"Pianificazione territoriale\" e \"all'Organizzazione e risorse umane\"; dal dicembre 2001 al giugno 2004 le deleghe assegnategli sono quelle alla \"Pianificazione territoriale\" e alla \"Programmazione\".\nBrandolini, inoltre, il 5 marzo 2001 viene eletto membro della Direzione Regionale della Lega delle Autonomie Locali dell'Emilia-Romagna. Rimarr\u00e0 in tale Organo fino al 2004.\nDal 2002 al 2004 \u00e8 Presidente della \"Commissione del personale\" dell'Unione delle Province d'Italia (UPI) dell'Emilia-Romagna ed \u00e8 Componente del Dipartimento Personale dell'UPI a livello nazionale.\nNumerosi anche gli incarichi all'interno del suo Partito, i Democratici di Sinistra; tra gli altri, si segnalano i seguenti: responsabile del settore \"Economia e Lavoro\" presso la Federazione di Cesena; componente della Segreteria e della Direzione della medesima Federazione; componente della Segreteria de \"L'Unione\" di Cesena.\nNelle elezioni amministrative del giugno 2004, Brandolini si candida nel Collegio di \"Cesena V\", risultando eletto al Consiglio Provinciale della Provincia di Forl\u00ec-Cesena\nIl 16 luglio 2004 Sandro Brandolini viene eletto Segretario della Federazione dei Democratici di Sinistra di Cesena, incarico confermato nel Congresso del dicembre dello stesso anno.\nNelle elezioni politiche tenutesi il 9 e il 10 aprile 2006 viene eletto alla Camera dei deputati per la Circoscrizione XI (Emilia-Romagna), grazie al premio di maggioranza (previsto dalla vigente legge elettorale) assegnato alla coalizione che sostiene Romano Prodi.\nNella XV Legislatura fa parte della XII Commissione Permanente della Camera dei deputati (Agricoltura) e della Commissione Parlamentare per l'Infanzia. \u00c8 iscritto al gruppo parlamentare L'Ulivo.\nAttualmente \u00e8 pensionato.\nA seguito dell'elezione alla Camera dei deputati, rinuncia all'incarico di Segretario della Federazione di Cesena dei Democratici di Sinistra: al suo posto, nel luglio 2006 viene eletto Daniele Zoffoli.\nLe interrogazioni parlamentari sulle presunte scie chimiche.\nNonostante l'assenza di riscontri scientifici e le ripetute risposte degli organi di governo interpellati, Brandolini \u00e8 autore di alcune interrogazioni parlamentari sul presunto fenomeno delle scie chimiche."}
{"id": "854597", "revid": "767487", "url": "https://it.wikipedia.org/wiki?curid=854597", "title": "Ipercubo bitroncato", "text": "In geometria, l'ipercubo bitroncato \u00e8 un solido semiregolare della quarta dimensione.\nCostruzione.\nUn ipercubo bitroncato si costruisce troncando le sue celle nel punto intermedio, trasformando le otto facce cubiche in otto\nottaedri troncati.\nQuesti ultimi condividono le facce quadrate, mentre le facce esagonali formano dei tetraedri troncati, che\na loro volta condividono fra loro le facce triangolari."}
{"id": "854598", "revid": "834", "url": "https://it.wikipedia.org/wiki?curid=854598", "title": "Lightwave 3D", "text": ""}
{"id": "854599", "revid": "1305772", "url": "https://it.wikipedia.org/wiki?curid=854599", "title": "LWO", "text": ""}
{"id": "854604", "revid": "752237", "url": "https://it.wikipedia.org/wiki?curid=854604", "title": "Antonio Maccioni", "text": " \nBiografia.\nMaccioni (citato anche come Machony, Machoni o Macioni) studi\u00f2 a Cagliari e in questa citt\u00e0 entr\u00f2 nella Compagnia di Ges\u00f9 prendendo i primi voti religiosi nel 1690. Giunto in Argentina nel 1698, fu ordinato sacerdote nel 1701 e insegn\u00f2 filosofia a C\u00f3rdoba dove fu anche maestro dei novizi. Viaggi\u00f2 nel Gran Chaco come cappellano delle truppe del governatore di Tucum\u00e1n, studiando le popolazioni locali, territorio, lingue e costumi, e si interess\u00f2 alle riduzioni contribuendo alla fondazione di quella di Miraflores. Nel 1731 fu inviato a Roma come procuratore delle province gesuitiche del Paraguay e vi rimase fino al 1734. Rientrato a C\u00f3rdoba fu nuovamente maestro dei novizi e poi, nel 1739, divenne provinciale del Paraguay sino al 1743, quando fu nominato rettore del collegio Massimo e dell'Universit\u00e0, carica che ricopr\u00ec fino al 1747.\nMor\u00ec ultraottantenne a C\u00f3rdoba.\nAttivit\u00e0 letteraria.\nNato in Sardegna durante il regno di Carlo II, scrisse tutte le sue opere in lingua spagnola, bench\u00e9 i suoi genitori fossero di probabile origine catalana. Il libro \"Las siete estrellas de la mano de Jes\u00fas,\" pubblicato a C\u00f3rdoba nel 1732, quando l'autore era in Italia, tratta la storia di sette gesuiti sardi morti nelle missioni presso gli indios del Paraguay. Lo stesso anno fu pubblicato a Madrid un vocabolario delle lingue indigene del Tucum\u00e1n contenente notizie sulle popolazioni locali."}
{"id": "854605", "revid": "834", "url": "https://it.wikipedia.org/wiki?curid=854605", "title": "Lye", "text": ""}
{"id": "854606", "revid": "1718925", "url": "https://it.wikipedia.org/wiki?curid=854606", "title": "Krems an der Donau", "text": "Krems an der Donau \u00e8 un antico centro danubiano immerso nei vigneti all'estremit\u00e0 orientale della Wachau, inclusa dall'Unesco nella lista dei siti Patrimonio dell'umanit\u00e0. \u00c8 una citt\u00e0 statutaria austriaca.\nStoria.\nKrems deve la sua fortuna a un'equilibrata combinazione tra posizione commerciale strategica (porto fluviale lungo le vie di traffico provenienti dal Weinviertel e dal Waldviertel), presenza d'istituti superiori, flussi turistici e viticoltura. \u00c8 caratterizzata da edifici antichi ben conservati. Gi\u00e0 citata nel 995, divenne citt\u00e0 nel XII secolo ed ebbe anche diritto di coniare monete. Fu a lungo residenza del pittore barocco Martin Johann Schmidt (1718-1801), detto appunto \"lo Schmidt di Krems\" (in tedesco \"Kremser Schmidt\").\nGeografia antropica.\nSuddivisioni amministrative.\nKrems \u00e8 divisa nei seguenti distretti: Innenstadt, Weinzierl, Mitterau, Stein, Egelsee, Rehberg, Am Steindl, Gneixendorf, Lerchenfeld, Krems-S\u00fcd\nMonumenti e luoghi d'interesse.\nIl centro storico della cittadina \u00e8 entrato nel 2000 a far parte del Patrimonio dell'umanit\u00e0 dell'UNESCO con la vicina valle di Wachau e le abbazie di Melk e di G\u00f6ttweig.\nObere Landstrasse.\nLa lunga via principale parte dallo Steinertor ed \u00e8 caratterizzata da case a doppio spiovente, gotiche, rinascimentali, barocche, alcune su arcate terrene, altre ornate di graffiti e stucchi.\nImportante edificio dell'area \u00e8 il \"Rathaus\" (municipio), d'origine quattrocentesca, con facciata barocca dotata di loggiato rinascimentale.\nK\u00f6rnermarkt.\nPiazza di forme irregolari circondata da antiche case, \u00e8 ornata al centro dalla colonna della Vergine (1683). Vi \u00e8 affacciato l'antico teatro dei Domenicani (XVIII secolo), con facciata rococ\u00f2 a stucchi; a fianco la gotica \"Dominikanerkirche\" (XIII secolo), con portale romanico, fianchi a contrafforti e grandi finestroni, \u00e8 sede del Weinstadtmuseum, dedicato alla storia della viticoltura e dell'enologia in Austria, comprende anche collezioni d'arte, storia locale e folclore.\nInfrastrutture e trasporti.\nAeroporti.\nNei dintorni di Krems, a Gneixendorf, si trova l'aeroporto, che \u00e8 destinato al traffico privato.\nAmministrazione.\nGemellaggi.\n&lt;br&gt;"}
{"id": "854616", "revid": "1305772", "url": "https://it.wikipedia.org/wiki?curid=854616", "title": "LYE", "text": ""}
{"id": "854624", "revid": "767487", "url": "https://it.wikipedia.org/wiki?curid=854624", "title": "Marc Alpozzo", "text": "\u00c8 docente di filosofia; si occupa inoltre delle nuove tecnologie legate a Internet e alle Reti mondiali di comunicazione. Ha pubblicato numerosi articoli in varie riviste. \u00c8 autore di romanzi, racconti, sceneggiature. Le sue opere risentono dell'influsso della letteratura di fantascienza e noir.\nNell'ottobre 2000 fond\u00f2, assieme a Ren\u00e9-Philippe Halm, la casa editrice CY Editions (chiusa nel 2003), con l'intento di pubblicare scrittori inediti di nicchia, scientifici e accademici, sfruttando le potenzialit\u00e0 di distribuzione degli e-book oltre che dei libri cartacei."}
{"id": "854630", "revid": "1543377", "url": "https://it.wikipedia.org/wiki?curid=854630", "title": "Meridian Lossless Packing", "text": "La Meridian Lossless Packing \u00e8 una tecnica proprietaria di compressione audio dei dati in Pulse-Code Modulation senza perdita d'informazioni, sviluppata dalla Meridian Audio. L'MLP \u00e8 lo standard utilizzato per la compressione dei contenuti DVD-Audio e permette, solitamente, una compressione con un fattore di 2:1. Tutti i lettori DVD-Audio sono equipaggiati con il relativo codec, mentre il suo utilizzo sul singolo DVD \u00e8 a discrezione del produttore.\n\u00c8 conosciuto anche con il nome di Packed PCM (PPCM) e, con l'avvento dei DVD di nuova generazione, prender\u00e0 il nome di Dolby TrueHD, aggiungendo un campionamento a frequenze pi\u00f9 elevate, maggior bit rate, 8 canali, metadati completi, il nuovo formato proposto dalla Society of Motion Picture and Television Engineers (SMPTE) ed il timecode."}
{"id": "854631", "revid": "77150111", "url": "https://it.wikipedia.org/wiki?curid=854631", "title": "Tombolo della Feniglia", "text": ""}
{"id": "854638", "revid": "1915706", "url": "https://it.wikipedia.org/wiki?curid=854638", "title": "Gulf Air", "text": "La Gulf Air (in lingua araba: \u0637\u064a\u0631\u0627\u0646 \u0627\u0644\u062e\u0644\u064a\u062c) \u00e8 la pi\u00f9 importante compagnia aerea di bandiera del Regno del Bahrein, ha come hub l'Aeroporto Internazionale del Bahrein di Manama e la sede a Muharraq, la terza citt\u00e0 principale del Bahrain.\nGulf Air \u00e8 membro della Arab Air Carriers Organization (\"Organizzazione Araba dei Trasporti Aerei\").\nStoria.\nNel tardo 1940, Freddie Bosworth, un imprenditore e pilota britannico, ha avviato un servizio di aerotaxi che doveva coprire le rotte di Doha e Dhahran dal Bahrein. Bosworth ha successivamente ampliato questo servizio e il 24 marzo 1950 ha cambiato fisionomia alla societ\u00e0 trasformandola da semplice compagnia di aerotaxi a compagnia aerea privata. Cos\u00ec facendo essa \u00e8 diventata, ad oggi, uno dei vettori pi\u00f9 anziani in attivit\u00e0 nel Medio Oriente.\nIl punto di svolta per la \"Gulf Aviation\" \u00e8 avvenuto nel 1973, quando i governi del Regno del Bahrein, dello Stato del Qatar, dell'Emirato di Abu Dhabi e del Sultanato di Oman hanno acquistato le azioni della societ\u00e0. La fondazione nata con questa manovra ha dato vita all'attuale \"Gulf Air\": ciascun governo ha una quota di partecipazione del 25%; il marchio \u00e8 diventato il vettore nazionale, per i quattro Stati del Golfo Persico. I primi anni non furono molto proficui tanto che pi\u00f9 volte si \u00e8 pensato di dichiarare fallimento. Dal 1980, grazie all'attuazione di intelligenti politiche di marketing, Gulf Air ha visto un sensibile aumento del traffico aereo e di crescita. Da questo momento vengono aumentate le rotte anche fuori dal Medio Oriente e acquistati nuovi velivoli sempre pi\u00f9 moderni ed efficienti.\nNel 2000, la compagnia aerea ha festeggiato i 50 anni di attivit\u00e0. Nel 2004, Gulf Air ha introdotto voli diretti tra Dubai e Londra e il Mascate e Londra. In pi\u00f9 \u00e8 stato attivato un servizio giornaliero tra Abu Dhabi e Ras Al Khaimah registrando complessivamente un record di 7,5 milioni di passeggeri nel corso di quest'anno.\nIl 28 aprile del 2006, con l'emissione del nuovo orario aereo, la Gulf Air vede cambiato il suo hub di riferimento: non pi\u00f9 quello dell'Emirato di Abu Dhabi (assegnato alla compagnia Etihad Airways) bens\u00ec quello del Bahrein.\nSempre nel medesimo anno, il governo del Bahrein e della Thailandia hanno firmato un accordo \"Open Skies\", che ha consentito la creazione di voli senza restrizioni tra le due nazioni.\nIl 6 novembre 2007, Gulf Air ha iniziato la sua operativit\u00e0 non-stop di volo per/da l'aeroporto di Londra Heathrow. Lo stesso giorno, Gulf Air Bahrein ha acquisito il 100% di propriet\u00e0.\nA novembre 2019 la compagnia aerea ha annunciato l'apertura di tre nuove rotte per la stagione estiva 2020. Le rotte sono verso Milano (giornaliero), Monaco di Baviera (4 volte a settimana) e Mykonos (3 volte a settimana).\nPartnership in codeshare.\nLa compagnia aerea ha siglato negli anni 2000 diversi partneriati commerciali con diverse aziende operanti nel suo medesimo settore per attuare una politica di minimizzazione degli sprechi nei diversi settori della produzione aziendale. Questa collaborazione collega e massimizza, inoltre, i benefici del programma fedelt\u00e0 dei clienti.\nDestinazioni.\nGulf Air opera in totale 50 rotte in circa 30 stati e 3 continenti, quali Africa, Asia ed Europa.\nTutte le destinazioni sono operate dall\u2019aeroporto internazionale del Bahrain e in soli tre aeroporti \u00e8 presente la lounge della compagnia aerea: Falcon Gold Lounge.\nFlotta.\nA marzo 2021 la flotta Gulf Air \u00e8 cos\u00ec composta: \nServizi a bordo.\nFalcon Gold.\nLa Facon Gold Class \u00e8 presente su ogni volo operato da Gulf Air.\nSugli Airbus A320 la configurazione \u00e8 2-2, per un totale di 16 posti e uno spazio per le gambe di 45 pollici; per la versione -ER, ci sono 14 posti e 78 pollici di spazio per le gambe, intrattenimento a bordo personale e una porta USB.\nGli Airbus A320NEO hanno stessa configurazione degli Airbus A320, ma con tecnologie pi\u00f9 avanzate.\nGli Airbus A330-200 hanno due varianti: la prima ha configurazione 1-2-1, per un totale di 8 posti; la seconda invece ha configurazione 2-2-2 per un totale di 30 posti. I sedili sono full flat e con uno spazio per le gambe di 80 pollici in media. Su questi aeromobili \u00e8 presente intrattenimento a bordo personale, una porta USB e una connessione WI-FI.\nI Boeing B787-9 invece, hanno una configurazione 2-2-2, per un totale di 26 posti, con sedili fully flat e uno spazio per le gambe di 80-89 pollici. Queste open suite sono sfalsate cos\u00ec che ogni passeggere pu\u00f2 accedere al corridoio direttamente. Ogni posto \u00e8 dotato di intrattenimento a bordo personale, una porta USB e una connessione WI-FI.\nEconomy Class.\nSugli Airbus A320 la configurazione \u00e8 3-3, per un totale di 120 posti e uno spazio per le gambe di 32 pollici; per la versione -ER, ci sono 96 posti e 34 pollici di spazio per le gambe, intrattenimento a bordo personale e porta USB.\nGli Airbus A320NEO hanno stessa configurazione degli Airbus A320, ma con tecnologie pi\u00f9 avanzate.\nGli Airbus A330-200 hanno due varianti, entrambe le configurazioni sono di 2-4-2, per un totale di posti rispettivamente di 247 e 184. In media lo spazio per le gambe \u00e8 di circa 34 pollici. Su questi aeromobili \u00e8 presente intrattenimento a bordo personale e una connessione WI-FI.\nI Boeing B787-9 invece, hanno una configurazione 3-3-3, per un totale di 256 posti e uno spazio per le gambe di 32 pollici. Ogni posto \u00e8 dotato di intrattenimento a bordo personale, una porta USB e una connessione WI-FI.\nProgramma fedelt\u00e0.\nNel 2003, Gulf Air ha lanciato il programma \"Frequent Flyer\" (FFP), che sostituisce il vecchio programma chiamato \"Frequent Flyer Falcon\". Il nuovo prodotto fedelt\u00e0 ha vinto quattro premi al \"17\u00b0 Annual Freddie Awards\" tenutosi a New York nello stesso anno. Questi riconoscimenti sono stati assegnati in base al gradimento di chi usufruisce delle linee Gulf Air.\nSponsor.\n\"Gulf Air\" sponsorizza vari eventi, di cui il pi\u00f9 prestigioso \u00e8 il Gran Premio del Bahrein di Formula 1. Ha inoltre siglato, nel 2006, un partner commerciale nel campionato di calcio inglese con la squadra dei Queens Park Rangers Football Club. Sempre nel medesimo anno Gulf Air anche firmato una sponsorizzazione con la Nazionale di calcio dell'Oman."}
{"id": "854639", "revid": "125729503", "url": "https://it.wikipedia.org/wiki?curid=854639", "title": "Dosso del Liro", "text": "Dosso del Liro (\"D\u00f2ss\" in dialetto comasco, pronuncia fonetica IPA: ) \u00e8 un comune italiano di 237 abitanti della provincia di Como in Lombardia. Fa parte della Comunit\u00e0 montana dell'Alto Lario Occidentale.\nStoria.\nGli annessi agli Statuti di Como del 1335 elencano i \"comunia locorum de Liro et de Civano\" tra i comuni della pieve di Gravedona, entro cui il comune di Dosso del Liro risulta essere inserito, seppur in un primo momento con la denominazione di \"Liro con Civano\", fino alla fine del XVIII secolo.\nAi tempi del Ducato di Milano, dalla fine del XV secolo, Dosso del Liro segu\u00ec per circa tre secoli il destino del feudo delle cosiddette \"Tre Pievi superiori\" di Dongo, Gravedona e Sorico.\nNel 1757 il territorio del comune di Dosso del Liro si estese all'Alpe di Camedo, che fino a quel momento costituiva una comunit\u00e0 autonoma.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'aggregazione del comune di Traversa in quello di Dosso del Liro. Cinque anni pi\u00f9 tardi, un nuovo decreto spost\u00f2 Dosso del Liro nel comune di Peglio. Tutte le decisioni del periodo napoleonico furono tuttavia cancellate dalla Restaurazione.\nDal 1928 al 1948 il comune di Dosso del Liro fece parte di quello di Gravedona.\nMonumenti e luoghi d'interesse.\nArchitetture religiose.\nChiesa dell'Annunciata.\nLa chiesa della Santissima Annunziata, attualmente parrocchiale, si presenta come un edificio barocco introdotto da un pronao\"\". Consacrata nel 1699, al suo interno ospita stucchi e dipinti risalenti alla stessa epoca\"\".\nChiesa di San Pietro in Costa.\nLa chiesa di San Pietro in Costa, risalente al XIV secolo\"\", ai tempi della visita pastorale del vescovo Ninguarda alla fine del XVI secolo costituiva la primitiva chiesa parrocchiale. Dal 1588, infatti, l'edificio era sede di una parrocchia\"\". \nLa chiesa si presenta con una facciata a capanna, dipinta a finto bugnato, in mezzo alla quale spicca una raffigurazione del santo titolare\"\". \nAl suo interno conserva affreschi di Giovanni Antonio De Lagaia,\"\" commissionati dal parroco Vincenzo Curti e dichiarati conclusi il giorno 8 dicembre 1832. Gli affreschi raffigurano gli apostoli, sormontati da una fascia decorata a grottesche inframmezzate dai tondi dei primi quattro Dottori della Chiesa, al di sopra della quale si trova Cristo Pantocratore tra gli Evangelisti.\"\" La chiesa ospita inoltre un altare ligneo del XVI secolo e una tela votiva, datata 1577, che venne donata da una confraternita di dossoliresi emigrati a Palermo e scampati alla peste\"\".\nCultura.\nDosso del Liro fa parte della Comunit\u00e0 Montana dell'Alto Lario Occidentale. Si tratta di un territorio ricco di opere d'arte, memorie storiche e bellezze naturali. Chiese, case e palazzi, maggenghi (vedi maggengo) e alpi (vedi alpeggio), percorsi tra riva e monte, luoghi del lavoro agricolo, mulattiere (vedi mulattiera) e castagneti offrono la possibilit\u00e0 di conoscere, imparare e godere di un armonico assetto di civilt\u00e0 e natura.\nMuseo del Dialetto dell'Alto Lario Occidentale.\nNel 2007 \u00e8 stato inaugurato a Dosso del Liro il Museo del Dialetto dell'Alto Lario Occidentale, museo unico nel suo genere realizzato all'interno ex edificio comunale e scolastico prospiciente la piazza della chiesa.\nSi dice, tra le genti dell'Alto Lago, che quelli del Dosso si riconoscono per la cadenza un poco \u201ccantata\u201d della parlata: le differenze di intonazioni locali, tra piccoli paesi, sono qui ancora percepibili. Queste parlate tramandano inflessioni lontane che derivano da Franchi e Longobardi; alcune espressioni riprendono la continuit\u00e0 della lingua latina mentre alcuni dialetti, come quello della Valle di Livo, sono la testimonianza ancora presente dei secoli di emigrazione verso Palermo. Nei dialetti si ritrovano l'intensit\u00e0 e le sfumature con cui erano sentite e raccontate le cose, gli eventi, le persone. Il modo di esprimersi tradizionale, sedimentato nei territori ove la vita si svolgeva con stabilit\u00e0 di lavori, consuetudini e riti, lentamente evolvendosi nel tempo, conservava al suo interno la ricchezza e la sapienza dei sentimenti di infinite generazioni.\nIl museo del dialetto \u00e8 un museo della lingua: i \u201cmateriali\u201d che presenta al pubblico sono prevalentemente suoni: discorsi, parole, proverbi (vedi proverbio) e modi di dire relativi ai differenti dialetti che sono ancora parlati nelle valli dell'Alto Lario.\nLa raccolta di questi \u201cmateriali\u201d \u00e8 costituita da registrazioni audio e video, catalogate secondo la diversa provenienza ed esemplificative di diversi dialetti. Al momento dell'inaugurazione del museo (ottobre 2007) erano presenti materiali relativi quasi esclusivamente alla comunit\u00e0 di Dosso del Liro; l'obiettivo del museo \u00e8 per\u00f2 quello di raccogliere registrazioni e filmati attinenti ai molteplici dialetti di tutti i paesi della Comunit\u00e0 Montana.\nSi tratta di un patrimonio culturale immateriale di cui restano poche tracce, pochi testimoni: le persone che custodiscono la grande ricchezza dei dialetti locali sono sempre meno e fanno parte esclusivamente dalla fascia pi\u00f9 anziana della popolazione.\nTuttavia anche alcuni oggetti sono qui esposti. Provenienti per la maggior parte da famiglie di Dosso del Liro che li hanno imprestati al museo, essi appartengono alla civilt\u00e0 rurale e \u201cpre-industriale\u201d che ha prodotto questi paesaggi agrari e che parlava questi dialetti. Gli oggetti fanno solo da indispensabili \u201cillustrazioni\u201d a nomi e parole di lavori e consuetudini che in molti casi non esistono pi\u00f9.\nI temi della visita al museo sono, in successione:\n1. Stanza dei suoni;\n2. I nomi dei luoghi;\n3. Le imbarcazioni del Lario;\n4. I nomi delle cose;\n5. Dalle parole ai proverbi;\n6. Il dialetto scritto;\n7. Teatrino delle ombre cinesi;\n8. \"Nel mezzo del discorso\"."}
{"id": "854644", "revid": "108678", "url": "https://it.wikipedia.org/wiki?curid=854644", "title": "50 urlanti", "text": ""}
{"id": "854645", "revid": "75775", "url": "https://it.wikipedia.org/wiki?curid=854645", "title": "Elfi Alti", "text": ""}
{"id": "854646", "revid": "585241", "url": "https://it.wikipedia.org/wiki?curid=854646", "title": "Ellesponto", "text": ""}
{"id": "854648", "revid": "108678", "url": "https://it.wikipedia.org/wiki?curid=854648", "title": "40 ruggenti", "text": ""}
{"id": "854649", "revid": "110157", "url": "https://it.wikipedia.org/wiki?curid=854649", "title": "Monte della Mandra", "text": "Il Monte della Mandra \u00e8 un rilievo della Repubblica di San Marino. Si trova a sud-est del monte Titano al confine tra i castelli di San Marino, Faetano, Montegiardino e Fiorentino, vicino al rio Cando. Malgrado il nome, \u00e8 un rilievo collinare di poco superiore a 300\u00a0m."}
{"id": "854652", "revid": "229617", "url": "https://it.wikipedia.org/wiki?curid=854652", "title": "The blair witch project", "text": ""}
{"id": "854656", "revid": "16066", "url": "https://it.wikipedia.org/wiki?curid=854656", "title": "Il Risveglio dell'Ombra", "text": ""}
{"id": "854664", "revid": "30610", "url": "https://it.wikipedia.org/wiki?curid=854664", "title": "Drop shipping", "text": ""}
{"id": "854676", "revid": "1305772", "url": "https://it.wikipedia.org/wiki?curid=854676", "title": "LYX", "text": ""}
{"id": "854677", "revid": "1833487", "url": "https://it.wikipedia.org/wiki?curid=854677", "title": "Chimichiera", "text": "La chimichiera \u00e8 l'evoluzione navale della classica nave petroliera, adibita al trasporto di prodotti chimici alla rinfusa. \nDescrizione.\nLe chimichiere sono navi molto sofisticate, suddivise spesso in molte cisterne che permettono il trasporto di altrettanti prodotti diversi. Tutte le cisterne sono servite da pompe carico e linee per il carico e lo scarico dei prodotti chimici in modo totalmente segregato qualora fosse necessario, questo poich\u00e9 i vari prodotti possono essere incompatibili e, messi in contatto tra loro, potrebbero reagire pericolosamente o comunque trasformarsi in altre sostanze, perdendo le specifiche caratteristiche. \nCome per petroliere e gasiere, anche per le chimichiere c'\u00e8 una classificazione per le cisterne del carico e per le navi stesse. \nLe cisterne possono essere: indipendenti, integrali, a gravit\u00e0 e a pressione, mentre le navi possono essere del \"tipo 1\", \"tipo 2\", \"tipo 3\": ad ogni tipo compete, in ordine, un grado di protezione sempre minore, con possibilit\u00e0 di trasportare prodotti con pericolosit\u00e0 sempre minore. Le cisterne sono dotate di sistemi di riscaldamento del carico per evitare cristallizzazioni o solidificazioni."}
{"id": "854679", "revid": "729019", "url": "https://it.wikipedia.org/wiki?curid=854679", "title": "J Records", "text": "J Records \u00e8 un'etichetta discografica statunitense posseduta e diretta dalla Sony BMG, e distribuita da RCA Records.\nStoria della compagnia.\n\"J\" fu fondata nel 2000 dal veterano industriale Clive Davis, dopo il suo licenziamento dall'Arista Records e inizialmente oper\u00f2 come una compagnia indipendente distribuita dalla BMG. Nel 2001 l'etichetta trov\u00f2 qualcosa di valore con il primo album pubblicato: Songs in A Minor, album di debutto di Alicia Keys che ha venduto oltre 10 milioni di copie in tutto il mondo. Lo stesso anno l'etichetta ottenne notevole successo grazie all'album di debutto degli O-Town. Olivia fu la prima cantante italiana a firmare per la J Records.\nNel 2002, BMG compr\u00f2 la maggioranza dell'etichetta, ottenendo praticamente il controllo della compagnia. Lo stesso anno \"J\" divenne funzionante sotto la RCA Records, e Davis divenne presidente e amministratore delegato. Nell'agosto 2005 le operazioni di J si unirono a quelle dell'Arista Records, sebbene ambedue le compagnie continuarono a vendere propri prodotti."}
{"id": "854683", "revid": "125855325", "url": "https://it.wikipedia.org/wiki?curid=854683", "title": "Pietro Taricone", "text": "Noto per avere partecipato nel 2000 alla prima edizione del reality show di Canale 5 \"Grande Fratello\", ha poi intrapreso la carriera di attore partecipando a numerose fiction e film, tra cui \"La nuova squadra\", \"Don Gnocchi - L'angelo dei bimbi\", \"Codice Rosso\", \"Distretto di Polizia\", \"Radio West\", \"Maradona - La mano de Dios\" e \"Baciati dall'amore\".\nBiografia.\nTaricone nacque a Frosinone da una famiglia originaria di Trasacco (in provincia dell'Aquila) e crebbe tra il capoluogo ciociaro e Caserta, dove consegu\u00ec il diploma di maturit\u00e0 scientifica. Intraprese gli studi di giurisprudenza, che non port\u00f2 a termine. Nella sua vita svolse diverse attivit\u00e0, tra cui quella di amministratore di condominio. Divenne noto nel 2000 grazie alla sua partecipazione alla prima edizione del reality show \"Grande Fratello\", nel quale si classific\u00f2 terzo con il 15% dei voti, guadagnando grande popolarit\u00e0 nel pubblico televisivo grazie alla sua grande simpatia, alla sua intelligenza e anche alla sua storia d'amore con la concorrente poi risultata vincitrice, Cristina Plevani. La loro relazione fece discutere in seguito al rapporto sessuale dei due, che si \u00e8 consumato dietro ad una tenda nel quinto giorno di permanenza, durante la diretta televisiva di Stream che trasmetteva 24 ore su 24 dalla casa dello show. A questo rapporto ne seguirono diversi altri durante la durata della trasmissione, sempre al riparo dietro una tenda o una coperta. Si trattava della rappresentazione massima dell'andare oltre i limiti televisivi sino ad allora conosciuti.\nTerminata la trasmissione e nonostante le numerose richieste, Taricone evit\u00f2 di sovraesporre la propria immagine: la prima apparizione successiva al \"Grande Fratello\" fu al \"Maurizio Costanzo Show\", nell'ambito della rubrica \"Uno contro tutti\" il 10 gennaio 2001, facendo registrare alla trasmissione una media di quasi 10 milioni di telespettatori. Uscito dalla Casa, apparve senza veli sul mensile \"Max\" e firm\u00f2 un contratto di esclusiva della durata di due anni con la casa di produzione Titanus per interpretare alcune fiction televisive. Successivamente partecip\u00f2 come ospite d'onore al \"Gal\u00e0 della pubblicit\u00e0\" del 2001 e al videoclip di Syria \"Se tu non sei con me\" (2002), in cui ha vestito i panni di Superman. Nello stesso anno fu testimonial della campagna abbonamenti della pay TV Stream (per il secondo \"Grande Fratello\") per cui ha condotto anche il quiz \"L'intruso\".\nAppassionato di paracadutismo, la mattina del 28 giugno 2010, ha impattato duramente al suolo durante un lancio nei pressi dell'aviosuperficie Alvaro Leonardi di Terni per un errore di calcolo nella manovra di atterraggio col paracadute, come stabilito dall'inchiesta del giudice per le indagini preliminari Maurizio Santoloci. Ricoverato in condizioni critiche presso l'ospedale Santa Maria di Terni a causa di un arresto cardiaco causato da un\u2019aritmia, fratture multiple e di un'emorragia interna, \u00e8 stato sottoposto a un delicato intervento chirurgico, durato oltre nove ore, che tuttavia non \u00e8 riuscito a salvargli la vita. Taricone \u00e8 morto poco dopo le 2:30 del 29 giugno 2010. \u00c8 stato cremato a San Benedetto del Tronto e le ceneri sono state deposte nella tomba di famiglia a Trasacco. Il clamore seguito alla sua morte ha costituito un fenomeno mediatico in Italia, con speciali in televisione, analisi sui principali quotidiani e attestazioni di cordoglio, nonch\u00e9 dibattiti sulle sue simpatie politiche per CasaPound.\nCarriera.\nI suoi primi lavori come attore furono la \"fiction\" \"Distretto di Polizia 3\" (2002) e i film \"Ricordati di me\", diretto da Gabriele Muccino, e \"Radio West\", per la regia di Alessandro Valori, entrambi del 2003. Nel 2006 fu tra i protagonisti della serie TV di Canale 5 \"Codice Rosso\", ambientata nel mondo dei Vigili del fuoco, accanto ad Alessandro Gassmann ed Ilaria Spada. L'anno successivo interpret\u00f2 il ruolo di uno dei fratelli Giuliano, esponenti di spicco della malavita napoletana che hanno avuto rapporti con Diego Armando Maradona, nel film di Marco Risi \"Maradona - La mano de Dios\".\nNella stagione televisiva 2006-2007 comparve, in veste di opinionista, nel reality show condotto da Alba Parietti, \"Wild West\" e, in veste di giurato, nel reality \"Uno due tre stalla\" di Barbara D'Urso. Il 2008 segn\u00f2 il suo ritorno sul piccolo schermo con le serie televisive per la Rai \"La nuova squadra\" e \"Tutti pazzi per amore\", di cui nel 2010 ha interpretato anche una seconda serie. L'anno seguente \u00e8 apparso sul grande schermo con \"Feisbum - Il film\", pellicola in otto episodi ispirata al social network Facebook, ed inoltre partecip\u00f2 come opinionista, con una rubrica intitolata \"Pietro la notizia\", al programma \"Niente di personale\", su LA7.\nIn occasione delle critiche rivolte nel 2010 da Silvio Berlusconi a Roberto Saviano sul romanzo \"Gomorra\", Taricone difese pubblicamente lo scrittore, come rimarcato dallo stesso Saviano, che nel ricordare la frequentazione con Taricone ai tempi del liceo a Caserta ne ha sottolineato il carisma sin dall'et\u00e0 giovanile. Poco prima della morte, gira la miniserie \"Baciati dall'amore\", trasmessa (postuma) su Canale 5 nel 2011. Il regista Claudio Norza l'ha voluta dedicare allo stesso Taricone.\nVita privata.\nEra legato sentimentalmente all'attrice Kasia Smutniak, conosciuta nel 2003 sul set di \"Radio West\", dalla quale aveva avuto una figlia, Sophie, nata il 4 settembre 2004."}
{"id": "854687", "revid": "1861950", "url": "https://it.wikipedia.org/wiki?curid=854687", "title": "Kuwait Airways", "text": "Kuwait Airways (in arabo: \u0627\u0644\u062e\u0637\u0648\u0637 \u0627\u0644\u062c\u0648\u064a\u0629 \u0627\u0644\u0643\u0648\u064a\u062a\u064a\u0629, al-\u1e2au\u1e6d\u016b\u1e6d al-Jawiyyah al-Kuwa\u012btiyyah) \u00e8 la compagnia aerea di bandiera del Kuwait, con sede nel territorio dell'aeroporto Internazionale del Kuwait, Governatorato di al-Farwaniyya. Opera servizi internazionali di linea in tutto il Medio Oriente, nel subcontinente indiano, in Europa, Sud-est asiatico e Nord America, dalla sua base principale ad Al Kuwait.\nStoria.\nIl vettore fa risalire le sue origini al 1953, quando la \"Kuwait National Airways\" fu costituita da un gruppo di uomini d'affari kuwaitiani; inizialmente, il governo prese una partecipazione del 50%. Quell'anno fu firmato un contratto di gestione quinquennale con \"British International Airlines\" (BIA), una filiale di BOAC in Kuwait che operava voli charter e forniva servizi di manutenzione. Furono acquistati due Dakota e le operazioni iniziarono il 16 marzo 1954. Il vettore trasport\u00f2 8.966 passeggeri nel suo primo anno di attivit\u00e0. Nel luglio 1955, fu adottato il nome Kuwait Airways. Nel maggio 1958 venne firmato un nuovo contratto per la gestione e le operazioni, questa volta direttamente con BOAC. BIA venne assorbita da Kuwait Airways nell'aprile 1959.\nL'8 agosto 1962, Kuwait Airways divenne il primo cliente straniero ad ordinare il Trident quando ne furono acquistati due esemplari del tipo e fu scelta un'opzione per un terzo. L'accordo venne valutato a 5,5 milioni di sterline e includeva anche un Comet 4C. Allo stesso tempo, il vettore aveva anche un ordine da 3 milioni di sterline per tre BAC One-Eleven, con un'opzione per un quarto. La compagnia aerea prese in consegna il primo Comet nel gennaio 1963, ma le operazioni iniziarono nel luglio dell'anno precedente con un esemplare in leasing dalla Middle East Airlines. Nell'agosto 1963 fu ordinato un secondo esemplare. La consegna di questo stabil\u00ec un record non ufficiale all'inizio del 1964, quando vol\u00f2 tra Londra e il Kuwait, una distanza di 2.888 miglia (4.648 km), in media a 461 miglia orarie (742 km/h). Il 1\u00ba giugno 1963, il governo aument\u00f2 la sua partecipazione nella compagnia aerea al 100%. Nel marzo 1964, il vettore aggiunse la sua prima destinazione europea alla rete di rotte quando furono inaugurati i voli per Londra utilizzando i Comet; da quel momento, i servizi tra Londra e alcuni punti del Medio Oriente, tra cui Abadan, Bahrain, Beirut, Dhahran, Doha e Kuwait, iniziarono ad essere gestiti in un accordo di pool tra il vettore, BOAC e MEA. Un mese dopo, la compagnia assorb\u00ec Trans Arabia Airways.\nNell'aprile 1965, la rete di rotte si era espansa per includere Abadan, Baghdad, Bahrain, Beirut, Bombay, Il Cairo, Damasco, Doha, Francoforte, Ginevra, Gerusalemme, Karachi, Londra, Parigi e Teheran. A quell'epoca, la flotta era composta da due Comet 4C, tre DC-6B, due Twin Pioneers e tre Viscount 700; il vettore aveva due Trident 1E e tre One-Eleven in attesa di consegna. Il primo Trident fu consegnato nel marzo 1966 e il secondo nel maggio dello stesso anno. Nel frattempo, fu ordinato un terzo esemplare. D'altra parte, i One-Eleven non furono mai consegnati: nel gennaio 1966 il vettore dichiar\u00f2 che l'introduzione simultanea di entrambi i tipi di aeromobili non era possibile a causa di un budget ristretto, e ne rinvi\u00f2 la consegna; alla fine, la compagnia non li avrebbe presi. Tre Boeing 707-320C furono ordinati nel novembre 1967. Il vettore realizz\u00f2 il suo primo profitto in assoluto nel 1968, con un reddito netto di 910.000 sterline.\nDurante il 1972, il quinto anno redditizio consecutivo della Kuwait Airways, la compagnia aerea registr\u00f2 un utile netto di 2,9 milioni di sterline. Nel maggio 1973, la flotta si era ridotta a cinque Boeing 707-320C. Quell'anno furono lanciati i voli per Colombo. Nel marzo 1975, Faisal Saud Al-Fulaij, che impiegava 1.800 dipendenti, era il presidente della societ\u00e0. In un accordo del valore di 14 milioni di dollari, due ulteriori Boeing 707-320C ex Pan Am furono successivamente acquistati quell'anno, con il primo entrato nella flotta a maggio. Il vettore ordin\u00f2 il suo primo Boeing 737 quell'anno, la cui consegna era prevista per febbraio 1976. Kuwait Airways divenne il 96\u00b0 cliente mondiale del Boeing 727 nel 1979, quando ordin\u00f2 tre di questi aerei con le consegne previste per la fine del 1980 e l'inizio del 1981.\nNel luglio 1980, la presidenza era detenuta da Ghassan Al-Nissef, il numero dei dipendenti era cresciuto a 5.400 e la flotta comprendeva otto Boeing 707-320C, un Boeing 737-200, tre Boeing 747-200B e un JetStar; tre Boeing 727-200 erano in attesa di consegna. A met\u00e0 del 1980, sei Airbus A310-200 furono ordinati per sostituire i Boeing 707 sulle rotte verso Asia, Europa e Medio Oriente, con consegne a partire dal 1983; altri cinque A310 furono aggiunti all'ordine alla fine di quell'anno.\nDopo la deregolamentazione del mercato aereo indiano nel 1992, Kuwait Airways e Gulf Air parteciparono alla formazione di Jet Airways, ciascuna con una quota del 20% e con un investimento totale stimato in 8 milioni di dollari. A seguito dell'emanazione di una legge che vietava gli investimenti di vettori stranieri in operatori nazionali indiani, entrambe le compagnie aeree dovettero cedere la loro partecipazione nella compagnia indiana. La partecipazione del 20% di Kuwait Airways in Jet Airways fu venduta al presidente Naresh Goyal per 4 milioni di dollari.\nNel luglio 1996, il vettore modific\u00f2 un precedente ordine che includeva alcuni Boeing 747, includendo due 777-200 del valore di 280 milioni di dollari con diritti di acquisto per un altro esemplare. L'operazione rese Kuwait Airways il ventiduesimo cliente del 777 a livello mondiale. Il primo 777-200 venne consegnato all'inizio del 1998. Nel dicembre 1998 venne firmato un accordo di code-share con Trans World Airlines che sarebbe iniziato nella primavera del 1999.\nNell'ottobre 2007, il nuovo CEO si \u00e8 impegnato a privatizzare la compagnia in modo che potesse competere in modo efficiente con altre compagnie aeree.\nI voli per l'Iraq sono stati ripresi nel novembre 2013; Kuwait Airways aveva interrotto i servizi nel 1990 in seguito all'invasione del Kuwait. Dopo una pausa di 17 anni, il vettore ha ripreso a volare a Monaco nel luglio 2015. Sempre a luglio 2015, la compagnia aerea ha ripreso i voli per Istanbul-Atat\u00fcrk; la citt\u00e0 non veniva servita da tre anni. Bangalore \u00e8 stata aggiunta alla rete del vettore nell'ottobre 2015.\nAlla fine del 2020, Kuwait ha preso in consegna i primi due di otto Airbus A330-800neo precedentemente ordinati.\nIdentit\u00e0 aziendale.\nPropriet\u00e0.\nAl 2021, Kuwait Airways \u00e8 interamente di propriet\u00e0 del governo del Kuwait.\nPiani di privatizzazione.\nLa privatizzazione inizi\u00f2 a essere presa in considerazione a met\u00e0 degli anni '90, in un periodo che segu\u00ec la Guerra del Golfo, quando il vettore stava subendo pesanti perdite. L'azienda venne trasformata in una societ\u00e0 per azioni nel 2004. Un progetto di decreto per la sua privatizzazione venne approvato dal governo il 21 luglio 2008. I piani erano di vendere fino al 35% della quota a un investitore a lungo termine e un altro 40% assegnato al pubblico, mentre il governo avrebbe detenuto il restante 25%. Questi piani prevedevano anche l'esclusione di vettori nazionali concorrenti, come Jazeera Airways, come potenziali offerenti. Inoltre, il governo si impegnava a mantenere invariata la forza lavoro per almeno cinque anni, e a coloro che non dovevano essere trattenuti sarebbe stata offerta l'opportunit\u00e0 di essere trasferiti ad altre dipendenze governative senza modificare i loro stipendi e mantenendo condizioni di lavoro simili.\nNel 2011, il comitato per le privatizzazioni valut\u00f2 il vettore 805 milioni di dollari, seguendo i consigli di Citigroup, Ernst &amp; Young e Seabury. Il processo avrebbe dovuto concludersi entro marzo 2011. Tuttavia, nell'ottobre di quell'anno, il comitato raccomand\u00f2 alla compagnia aerea di passare attraverso un processo di riorganizzazione prima di continuare con il programma di privatizzazione, cosa che fu approvata dal Consiglio dei ministri del Kuwait. Il progetto di privatizzazione \u00e8 stato modificato e il governo ha firmato un contratto con l'Associazione internazionale del trasporto aereo per la fornitura di consulenze in materia di consulenza. La legge per la privatizzazione della Kuwait Airways Corporation \u00e8 stata approvata nel gennaio 2013.\nPersone chiave.\nA gennaio 2021, Adel al-Sanea ricopre la carica di amministratore delegato.\nSedi.\nLa sede della Kuwait Airways si trova sul terreno dell'aeroporto Internazionale del Kuwait nel Governatorato di al-Farwaniyya, Kuwait. La sede centrale di 42.000 metri quadrati \u00e8 stata costruita per 15,8 milioni di dinari kuwaitiani (53,6 milioni di dollari). Ahmadiah Contracting &amp; Trading Co. \u00e8 stato l'appaltatore principale. La sede centrale \u00e8 stata costruita dal 1992 al 1996. Il quartier generale precedente era sul terreno dell'aeroporto.\nSussidiarie.\nKuwait Airways ha diverse sussidiarie che stanno attraversando un processo di privatizzazione simile a quello di KAC:\nNella sua storia, Kuwait Airways ha stretto alleanze con diverse compagnie aeree per tenere il passo con la domanda e per continuare le sue operazioni durante la guerra del 1990:\nLivrea.\nLa compagnia ha rinnovato la sua livrea nell'ottobre 2016, aggiornando il logo stilizzato dell'uccello.\nCabina.\nPrima classe.\nLa First Class di Kuwait Airways \u00e8 presente solamente sui Boeing 777 della compagnia aerea.\nLa configurazione \u00e8 1-2-1, per un totale di 8 posti e con un passo di 203 centimetri; ogni posto \u00e8 circondato da pareti che dividono i passeggeri, cos\u00ec da consentire a ognuno pi\u00f9 privacy, il sedili \u00e8 totalmente reclinabile e ogni posto \u00e8 dotato di intrattenimento digitale, con uno schermo molto grande.\nBusiness class.\nLa Business Class di Kuwait Airways \u00e8 presente su tutti i voli e aerei operati da Kuwait Airways.\nSugli Airbus A320 la configurazione \u00e8 2-2, per un totale di 16 posti, con sedili parzialmente reclinabili. Ogni posto \u00e8 dotato di intrattenimento privato, presa USB. Lo stesso vale per gli Airbus A320neo, cambia solo il totale dei posti che \u00e8 12 e qualche dettaglio che \u00e8 pi\u00f9 avanzato (intrattenimento, comodit\u00e0 dei sedili).\nSugli Airbus A330 la configurazione \u00e8 1-2-1, per un totale di 17 posti (32 sulle versioni neo dell'aereo). I sedili non sono del tutto reclinabili, probabilmente perch\u00e9 questi aerei non sono usati per veri e propri lunghi viaggi. Ogni posto \u00e8 dotato di intrattenimento privato, prese USB e aria condizionata personale. Il wi-fi \u00e8 a pagamento.\nSui Boeing B777 la configurazione \u00e8 2-2-2, per un totale di 36 posti, con sedili totalmente reclinabili. Ogni posto \u00e8 dotato di intrattenimento privato, prese USB, aria condizionata personale e un separatore tra i due sedili per avere pi\u00f9 privacy.\nSu tutti i voli, appena saliti, vengono offerti: una pochette, un telo caldo, cuffie, cuscino e coperta e pigiama (per voli notturni), un drink di benvenuto (analcolico), giornali, pasti e/o snacks.\nEconomy class.\nL'Economy Class di Kuwait Airways \u00e8 presente su tutti i voli e aerei operati da Kuwait Airways.\nSugli Airbus A320 la configurazione \u00e8 3-3, per un totale di 114 posti. Ogni posto \u00e8 dotato di intrattenimento personale e una presa USB, posta sotto lo schermo. Lo stesso vale per gli Airbus A320neo, cambia solo il totale dei posti che \u00e8 122 e qualche dettaglio che \u00e8 pi\u00f9 avanzato (intrattenimento, comodit\u00e0 dei sedili).\nGli Airbus A330 e i Boeing B777 hanno rispettivamente configurazione 2-4-2 e 3-3-3, per un totale di 165 e 203 posti. Entrambi hanno sistema un intrattenimento personale e una presa USB personale.\nSu tutti i voli, appena saliti, vengono offerti: cuffie, cuscino e coperta (per voli notturni), pasti e/o snacks (in base alla durata del volo).\nServizi.\nProgramma Frequent Flyer.\nIl programma frequent flyer di Kuwait Airways \u00e8 l'Oasis Club; questo programma di consente di accumulare miglia, da spendere poi sull'acquisto di voli, upgrade, bagagli extra, accesso alle lounge, priorit\u00e0 alla consegna/ritiro bagagli, ai controlli e molto altro.\nCi sono tre tipi di Oasis Club:\nDestinazioni.\nAccordi commerciali.\nAl 2022 Kuwait Airways ha accordi di code-share con le seguenti compagnie:\nFlotta.\nFlotta attuale.\nA dicembre 2021 la flotta di Kuwait Airways \u00e8 cos\u00ec composta:\nFlotta storica.\nKuwait Airways operava in precedenza con i seguenti aeromobili:"}
{"id": "854688", "revid": "92723", "url": "https://it.wikipedia.org/wiki?curid=854688", "title": "Unione mistica", "text": "Nella teologia cristiana, si parla di unione mistica (o nella tradizione teologica latina \"unio mystica\") quando si descrive lo stretto legame esistenziale personale, la comunione, che unisce il cristiano con Ges\u00f9 Cristo e per la quale egli partecipa ai benefizi salvifici della Sua vita, morte e risurrezione. Questa comunione \u00e8 detta \"mistica\" perch\u00e9 \u00e8 realizzata in modo misterioso e soprannaturale.\nDescrizione della dottrina.\nGes\u00f9 paragona lo stretto legame che esiste fra Lui e i Suoi come l'unione del tralcio con la vite: \"Io sono la vite, voi siete i tralci. Colui che dimora in me e nel quale io dimoro, porta molto frutto\" (Giovanni 15:5). Il termine-chiave che la descrive \u00e8 \"dimorare\" o \"rimanere\" in Lui.\n\"In quel giorno conoscerete che io sono nel Padre mio, e voi in me e io in voi\" (Giovanni 14:20). \"Dimorate in me, e io dimorer\u00f2 in voi. Come il tralcio non pu\u00f2 da s\u00e9 dar frutto se non rimane nella vite, cos\u00ec neppure voi, se non dimorate in me\" (Giovanni 15:4); \"Chiunque \u00e8 nato da Dio non persiste nel commettere peccato, perch\u00e9 il seme divino rimane in lui, e non pu\u00f2 persistere nel peccare perch\u00e9 \u00e8 nato da Dio. In questo si distinguono i figli di Dio dai figli del diavolo: chiunque non pratica la giustizia non \u00e8 da Dio; come pure chi non ama suo fratello\" (1 Giovanni 3:9,10). \"Da questo conosciamo che rimaniamo in lui ed egli in noi: dal fatto che ci ha dato del suo Spirito. E noi abbiamo veduto e testimoniamo che il Padre ha mandato il Figlio per essere il Salvatore del mondo. Chi riconosce pubblicamente che Ges\u00f9 \u00e8 il Figlio di Dio, Dio rimane in lui ed egli in Dio\"(1 Giovanni 4:13-15).\nLa Scrittura ne parla come dell'essere \"in Cristo\", o \"Cristo (che abita) in noi\": \"Se dunque uno \u00e8 in Cristo, egli \u00e8 una nuova creatura; le cose vecchie sono passate: ecco, sono diventate nuove\" (2 Corinzi 5:17). \"Esaminatevi per vedere se siete nella fede; mettetevi alla prova. Non riconoscete che Ges\u00f9 Cristo \u00e8 in voi? A meno che l'esito della prova sia negativo\" (2 Corinzi 13:5). \"...e faccia s\u00ec che Cristo abiti per mezzo della fede nei vostri cuori, perch\u00e9, radicati e fondati nell'amore\" (Efesini 3:17). La Scrittura usa pure l'espressione \"camminare in Cristo\" quando il cristiano vive in sintonia con Cristo: \"Come dunque avete ricevuto Cristo Ges\u00f9, il Signore, cos\u00ec camminate in lui\" (Colossesi 2:6).\nL'unione mistica \u00e8 \"esistenziale\", perch\u00e9 lega strettamente il destino del cristiano a quello di Cristo: \"Perch\u00e9 se siamo stati totalmente uniti a lui in una morte simile alla sua, lo saremo anche in una risurrezione simile alla sua\" (Romani 6:5). \"Se hanno perseguitato me, perseguiteranno anche voi; se hanno osservato la mia parola, osserveranno anche la vostra\" (Giovanni 15:20). \"Chi si unisce al Signore \u00e8 uno spirito solo con lui\" (1 Corinzi 6:17), parlando di quanto inappropriato sia per un cristiano unirsi sessualmente ad una prostituta. I nostri corpi sono membra di Cristo, \"un corpo solo con Lui\". Il nostro corpo \u00e8 \"tempio dello Spirito Santo\", \"non apparteniamo a noi stessi\" (19), siamo stati \"comprati a caro prezzo\" (20). Per Paolo l'unione del cristiano con Cristo \u00e8 una realt\u00e0 chiamata ad essere cos\u00ec profonda che pu\u00f2 dire: \"Sono stato crocifisso con Cristo: non sono pi\u00f9 io che vivo, ma Cristo vive in me! La vita che vivo ora nella carne, la vivo nella fede nel Figlio di Dio il quale mi ha amato e ha dato s\u00e9 stesso per me\" (Galati 2:20).\nIl cristiano esistenzialmente \u00e8 parte del corpo di Cristo, del quale \u00e8 un membro. La chiesa... \"che \u00e8 il corpo di lui, il compimento di colui che porta a compimento ogni cosa in tutti... seguendo la verit\u00e0 nell'amore, cresciamo in ogni cosa verso colui che \u00e8 il capo, cio\u00e8 Cristo... Da lui tutto il corpo ben collegato e ben connesso mediante l'aiuto fornito da tutte le giunture, trae il proprio sviluppo nella misura del vigore di ogni singola parte, per edificare s\u00e9 stesso nell'amore ...nessuno odia la propria persona, anzi la nutre e la cura teneramente, come anche Cristo fa per la chiesa, poich\u00e9 siamo membra del suo corpo\" (Efesini 1:23; 4:16; 5:29,30). I credenti fanno parte del corpo di Cristo.\nL'unione mistica dei cristiani con Cristo fornisce la base dell'unione dei credenti fra di loro, e, di conseguenza della comunione dei Santi. Sono animati dallo stesso spirito, riempiti dello stesso amore, si trovano nella stessa fede, sono impegnati nello stesso conflitto spirituale, sono legati dagli stessi obiettivi.\nDifferenze teologiche.\nNell'ambito del cristianesimo vi sono diversit\u00e0 di approcci al tema dell'unione mistica.\nPer il cattolicesimo romano e parte dell'anglicanesimo e del luteranesimo, questo legame \u00e8 stabilito dal battesimo e nutrito dai sacramenti, essendo considerati lo strumento privilegiato per il quale viene comunicata la grazia.\nIl misticismo accentua cos\u00ec tanto l'identificazione di Cristo con il cristiano, che, esso afferma, avviene una sorta di fusione totale dove per\u00f2 rimangono persone distinte.\nIl razionalismo religioso concepisce Dio come una realt\u00e0 immanente nel mondo ed in ogni spirito umano. Cristo sarebbe immanente nella natura e nello spirito umano. La salvezza \u00e8 quindi concepita in modo universalista, indipendentemente dalla consapevole adesione di fede dell'individuo a Cristo. Per questo spesso cita il testo biblico: \"Poich\u00e9, come tutti muoiono in Adamo, cos\u00ec anche in Cristo saranno tutti vivificati\" (1 Corinzi 15:22).\nUnione mistica nella teologia riformata.\nLa teologia riformata critica gli approcci suddetti per diversi motivi.\nEsso nega che l'unione mistica, come dice il sacramentalismo, dipenda da pratiche sacramentali, essendo esse, semmai, solo una conferma esteriore della realt\u00e0 del rapporto di amore, fiducia ed ubbidienza del credente con il suo Signore, Salvatore e Maestro. Il protestantesimo, infatti, non attribuisce ai sacramenti alcun automatismo o potere loro intrinseco. \"Questa \u00e8 forse la l'interpretazione erronea pi\u00f9 perniciosa che si possa dare alla natura di questa unione\" (C. H. Strong). Essa rende la grazia di Dio una sorta di \"sostanza\" di cui la Chiesa sarebbe depositaria e che trasmetterebbe tramite i sacramenti, perdendo completamente di vista il fatto che i sacramenti non possono stabilire questa unione, ma solo presupporla.\nEssa contesta il misticismo affermando come Dio non si confonda mai con la creatura umana. Pu\u00f2 unirsi ad essa, come, per esempio nell'unione ipostatica di Dio e uomo in Cristo.\nAltri (soprattutto sociniani ed arminiani) vedono l'unione fra Cristo e il cristiano come una semplice unione morale, un'unione di amore e simpatia, come quella che vi pu\u00f2 essere fra un maestro ed il suo allievo o fra amico ed amico. Non si tratterebbe quindi di un'unione esistenziale se non un'amorevole adesione a Cristo, un servizio amichevole liberamente reso a Lui, una semplice accoglienza del messaggio del Regno di Dio.\nConsidera, infine, come il razionalismo dell'universalismo immanentista contraddica l'insegnamento del Nuovo Testamento.\nLa fede riformata, descrivendo l'unione mistica descrive:\n(1) La sua origine. Questo stretto legame personale trova negli eterni decreti di Dio il suo presupposto. Nasce nell'eternit\u00e0 dal divino decreto di predestinazione per il quale Dio elegge all'eterna comunione con S\u00e9 stesso un numero di creature umane affidandole a Cristo, affinch\u00e9 siano liberate dal peccato e dalle sue conseguenze.\n(2) La sua manifestazione. \u00c8 allora che Dio la rigenera attraverso l'opera dello Spirito Santo e le d\u00e0 il dono del ravvedimento, della fede e dell'amore riconoscente verso di Lui (\"la fede che opera per mezzo dell'amore\" Galati 5:6).\n(3) La sua coltivazione. Questo stretto legame personale \u00e8 poi nutrito e cresce attraverso la pratica della preghiera, la parola di Dio, l'esperienza e i sacramenti.\n(4) Il suo compimento. L'unione mistica giunge a compimento dopo la vita terrena, quando l'anima si unisce per sempre con Dio nella gloria. \"Carissimi, ora siamo figli di Dio, ma non \u00e8 stato ancora manifestato ci\u00f2 che saremo. Sappiamo che quando egli sar\u00e0 manifestato saremo simili a lui, perch\u00e9 lo vedremo com'egli \u00e8\" (1 Gv 3:2)."}
{"id": "854691", "revid": "247222", "url": "https://it.wikipedia.org/wiki?curid=854691", "title": "Burning Spear", "text": "Biografia.\nBurning Spear, nativo come Bob Marley e Marcus Garvey della Saint Ann's Bay, \u00e8 considerato uno degli artefici del reggae.\nCome molti altri artisti reggae, Burning Spear \u00e8 noto per i suoi messaggi a favore del movimento rastafariano.\nIl suo stile vocale \u00e8 inconfondibile, aggiungendo ai lamenti un pizzico di malinconia in quasi tutte le sue canzoni, una tra tutte \"Get Ready\".\nBurning Spear (\"Lancia Fiammeggiante\") che ha preso in prestito il nome di battaglia da Jomo Kenyatta, leader dell'indipendenza del Kenya, esordisce nel 1969 con il singolo \"Door Peeper\", prodotto da Coxsone Dodd.\nWinston Rodney crede nella funzione di proselitismo religioso, e di riscatto sociale della musica reggae. La collaborazione con Dodd \u00e8 durata fino al 1974, e il risultato \u00e8 stato raccolto nei due album \"Studio One present Burning Spear\" (Studio One, 1973) e \"Rocking time\" (Studio One, 1974).\nA seguito del suo contributo alla musica reggae, il 15 ottobre 2007 \u00e8 stato insignito del grado di Ufficiale dell'Ordine di Distinzione, quinto pi\u00f9 alto riconoscimento civico giamaicano."}
{"id": "854695", "revid": "1363894", "url": "https://it.wikipedia.org/wiki?curid=854695", "title": "Nuoto ai Giochi della XX Olimpiade", "text": "Le gare di nuoto ai Giochi della XX Olimpiade vennero disputate nei giorni dal 28 agosto al 4 settembre alla Olympia Schwimmhalle di Monaco di Baviera.\nCome a si disputarono 15 gare maschili e 14 gare femminili."}
{"id": "854697", "revid": "124123", "url": "https://it.wikipedia.org/wiki?curid=854697", "title": "Martin Johann Schmidt", "text": "Studi\u00f2 con i modesti signori locali, visse a Stein (ormai parte di Krems) fino alla sua morte nel 1801. Nella sua officina a Stein ha intrapreso principalmente numerose commissioni ecclesiastiche e pitture religiose per le chiese ed i monasteri della Bassa Austria settentrionale, la Moravia e l'Ungheria. La sua fama \u00e8 esplosa con la sua ammissione all'accademia viennese nel 1768."}
{"id": "854698", "revid": "466539", "url": "https://it.wikipedia.org/wiki?curid=854698", "title": "Sienna Miller", "text": "Nel 2008 riceve la candidatura al Premio BAFTA come migliore stella emergente. Per il ruolo di Tippi Hedren nel film TV \"The Girl\" riceve la candidatura al Golden Globe e al Premio BAFTA. Nel 2014 partecipa al film \"Foxcatcher - Una storia americana\" ed affianca Bradley Cooper nell'acclamato \"American Sniper\" di Clint Eastwood.\nBiografia.\nNata a New York, Sienna ha passato gran parte della sua infanzia nello Wiltshire e a Londra. Figlia di genitori hippy, giovanissima si trasferisce in Inghilterra, da dove in seguito torna a New York, dove studia per un anno al Lee Strasberg Institute. Ha una sorella di nome Savannah, pi\u00f9 grande di lei, stilista e designer, diplomata nella stessa scuola di John Galliano. Sua madre \u00e8 Jo Miller, di origini sudafricane, direttrice della scuola d'arte drammatica Lee Strasberg, che la stessa Sienna ha frequentato per dodici mesi. Il padre \u00e8 invece Ed Miller, bancario.\nDopo la separazione dei genitori, Miller si stabilisce con la sorella e la madre in Inghilterra dove prende il diploma presso l'Heathfield High School ad Ascot nel Surrey. Dopo ritorna a New York per studiare teatro e si fa notare da Tandy Anderson, titolare di Select Model Management, che la lancia nella moda. Debutta nel 2001 con una piccola parte in \"South Kensington\" di Carlo Vanzina; successivamente fa alcune apparizioni televisive: nella serie televisiva \"Keen Eddie\". Tre anni dopo l'attrice ottiene il primo ruolo di rilievo in \"The Pusher\" dove compare al fianco di Daniel Craig. Sienna interpreta l'affascinante Tammy, di cui XXXX si invaghisce perdutamente.\nNel 2004 viene scelta per interpretare la parte di Nikki - una bellissima ma instabile ragazza - in \"Alfie\", un remake del film del 1960 di Charles Shyer. Nel film la Miller conosce Jude Law - protagonista del film - e tra i due inizia una relazione che s'interrompe prima delle nozze. Nel 2005 \u00e8 al fianco di Heath Ledger in \"Casanova\" di Lasse Hallstr\u00f6m; nel film la Miller interpreta Francesca, l'unica donna che Casanova non \u00e8 in grado di sedurre. La Miller \u00e8 inoltre stata scelta per partecipare alla produzione shakespeariana del Young Vic di \"Come vi piace\", accolta positivamente dalla critica al Wyndham's Theatre del West End di Londra; lei interpretava Celia, al fianco di Helen McCrory, Dominic West e Reece Shearsmith.\nNel 2006 \u00e8 la protagonista del controverso biopic \"Factory Girl\", ispirato alla figura di Edie Sedgwick musa di Andy Warhol. Nel 2007 interpreta tre film, \"Interview\"; il fantasy \"Stardust\" e \"I misteri di Pittsburgh\". \u00c8 apparsa sul Calendario Pirelli ed ha posato per la rivista \"Vanity Fair\", inoltre \u00e8 la testimonial della Tod's e del profumo Boss Orange. Nel 2012 ottiene la sua prima nomination ai Golden Globe e ai BAFTA per il film \"The Girl - La diva di Hitchcock\". Nello stesso anno esordisce come cantante, incidendo il singolo \"Hate &amp; Love\" in duetto con il cantautore Jack Savoretti.\nNel 2014 partecipa alla pellicola \"American Sniper\" di Clint Eastwood e a \"Foxcatcher - Una storia americana\". Nel 2015 debutta a Broadway per sostituire Emma Stone nel musical \"Cabaret\" con Alan Cumming. Nel mese di maggio fa parte della giuria della 68\u00aa edizione del Festival di Cannes. Sempre nel 2015 avrebbe dovuto prendere parte al film \"Black Mass - L'Ultimo Gangster\" di Scott Cooper, basato sulla storia del famigerato criminale statunitense James Bulger, ma non fu cos\u00ec in quanto la sua parte (quella dove lei avrebbe interpretato Catherine Craig, nota per essere la convivente di Bulger) venne tagliato dal regista per esigenze narrative.\nVita privata.\nNel 2003 inizia una relazione con l'attore Jude Law e i due si fidanzano ufficialmente il giorno di Natale del 2004. I due si separarono nel 2006, perch\u00e9 Jude la trad\u00ec con la baby-sitter dei suoi figli. Durante il processo per la separazione si venne poi a scoprire, grazie ad intercettazioni telefoniche, che lei tradiva a sua volta il compagno con l'attore Daniel Craig. \u00c8 stata brevemente fidanzata fino al giugno 2008 con l'attore Rhys Ifans. Sempre nel 2008 ha avuto un flirt con l'attore Balthazar Getty, sposato e padre di quattro figli, causando molto scalpore nella cronaca rosa.\nNel dicembre del 2009 viene riportata la notizia che la Miller e Jude Law hanno ripreso la loro relazione, passando insieme il Natale alle Barbados con i tre figli di lui. La relazione si \u00e8 conclusa definitivamente nel febbraio 2011. I due sono comunque rimasti in rapporti amichevoli. Nel 2011 si lega all'attore Tom Sturridge; nel gennaio 2012 viene resa pubblica la notizia della sua gravidanza. Il 7 luglio 2012, in una clinica londinese, ha dato alla luce una bambina, Marlowe Ottoline Layng. Nel luglio 2014 la relazione termina.\nDoppiatrici italiane.\nNelle versioni in italiano dei suoi lavori, Sienna Miller \u00e8 stata doppiata da:"}
{"id": "854699", "revid": "132104", "url": "https://it.wikipedia.org/wiki?curid=854699", "title": "Kremser Schmidt", "text": ""}
{"id": "854719", "revid": "39884", "url": "https://it.wikipedia.org/wiki?curid=854719", "title": "R\u0103zvan Florea", "text": "Ha vinto la medaglia di bronzo nei 200m dorso alle Olimpiadi di Atene 2004."}
{"id": "854721", "revid": "37281", "url": "https://it.wikipedia.org/wiki?curid=854721", "title": "Marie-Antoinette", "text": ""}
{"id": "854723", "revid": "834", "url": "https://it.wikipedia.org/wiki?curid=854723", "title": "Mab", "text": ""}
{"id": "854725", "revid": "7336", "url": "https://it.wikipedia.org/wiki?curid=854725", "title": "Ferromagnetico", "text": ""}
{"id": "854726", "revid": "119070678", "url": "https://it.wikipedia.org/wiki?curid=854726", "title": "Antoine Volodine", "text": "Biografia.\nDi origini russe, esordisce nel 1985 con \"Biographie compar\u00e9e de Jorian Murgrave\", un romanzo che lo inserisce subito tra i nomi pi\u00f9 noti della fantascienza. Per qualche anno continua a muoversi in questo genere, pubblicando romanzi dagli accenti celiniani nella prestigiosa collana di fantascienza \u00abPr\u00e9sence du futur\u00bb. Nel 1987 riceve il Grand Prix de l'Imaginaire con \"Rituel du m\u00e9pris\". Nello stesso anno, partecipa alla raccolta \"Malgr\u00e9 le monde\" del groupe Limite, con Emmanuel Jouanne e Francis Berthelot.\nDal 1990, in seguito all'incomprensione critica della raccolta, Antoine Volodine abbandona la fantascienza per lanciare il concetto di \u00abletteratura post-esotista\u00bb, corrente letteraria animata da una fusione tra realt\u00e0 e fantasia, scarto onirico e tensione politica. Vicini all'opera di Daniela Hodrov\u00e1 e ossessionati dal Tibet, i suoi romanzi - avanguardisti e mostrano un mondo in disfacimento - sono pubblicati sotto la firma di numerosi pseudonimi, tra cui Manuela Draeger e Lutz Bassman.\nCon \"Des anges mineurs\" riceve il Prix Wepler e il Prix du Livre Inter nel 2000. I suoi primi quattro romanzi sono stati ripubblicati in un solo volume nel 2003. Volodine ha anche tradotto alcune opere di Alexandre Ikonnikov e di Maria Souda\u00efeva.\nTra i romanzi tradotti in italiano, si ricordano \"Scrittori\" (Clichy, 2013), \"Undici sogni neri\" (Clichy, 2013), \"Angeli minori\" (L'orma editore, 2016) e \"Terminus radioso\" (66thand2nd, 2016), a cui seguono, pubblicati sempre dalla medesima casa editrice, \"Il post-esotismo in dieci lezioni, lezione undicesima\" (2017) e Gli animali che amiamo (2017)."}
{"id": "854728", "revid": "100142030", "url": "https://it.wikipedia.org/wiki?curid=854728", "title": "Gregor Tait", "text": "Ai Giochi olimpici di Atene 2004 ha raggiunto la finale dei 200 metri dorso, arrivando settimo.\nAi XVIII Giochi del Commonwealth di Melbourne del 2006, dove ha rappresentato la Scozia, ha conquistato la medaglia d'oro nei 200 metri dorso e nei 200 metri misti, stabilendo nei primi anche il record dei Giochi, a queste si aggiungono anche le medaglie di bronzo nei 100 metri dorso e con la staffetta 4x100 metri mist. Al suo ritorno in patria \u00e8 stato acclamato come \"eroe nazionale\" dall'allora primo ministro Jack McConnell."}
{"id": "854730", "revid": "1861950", "url": "https://it.wikipedia.org/wiki?curid=854730", "title": "Syrianair", "text": "Syrian Airlines (in arabo: \u0645\u0624\u0633\u0633\u0629 \u0627\u0644\u0637\u064a\u0631\u0627\u0646 \u0627\u0644\u0633\u0648\u0631\u064a\u0629), che opera come SyrianAir (in arabo: \u0627\u0644\u0633\u0648\u0631\u064a\u0629), \u00e8 la compagnia aerea di bandiera della Siria. Opera servizi internazionali di linea verso diverse destinazioni in Asia, Europa e Nord Africa, sebbene il numero di voli operati sia notevolmente diminuito dal 2011 a causa della primavera araba e della successiva guerra siriana. SyrianAir serviva in precedenza oltre 50 destinazioni in tutto il mondo. La sua base principale \u00e8 l'aeroporto Internazionale di Damasco e in precedenza l'aeroporto Internazionale di Aleppo. La compagnia ha la sua sede centrale al quinto piano del Palazzo della Previdenza Sociale a Damasco.\nStoria.\nI primi anni: Syrian Airways 1946-1958.\nSyrian Airlines venne fondata nel 1946, con due aerei a elica, e inizi\u00f2 a volare tra Damasco, Aleppo, Deir ez-Zour e Qamishli. Le operazioni iniziarono nel 1947. Le difficolt\u00e0 finanziarie causarono la sospensione dei servizi nel 1948, ma dopo aver ricevuto il sostegno del governo le operazioni furono riprese nel 1951. La compagnia aerea si espanse negli anni successivi per includere Beirut, Baghdad e Gerusalemme, poi Il Cairo e Kuwait poi oltre ai voli durante l'hajj. La compagnia aerea inizi\u00f2 le sue operazioni nel giugno 1947 utilizzando due Beech D-18 e tre Douglas DC-3 (C-47 Dakota). I Dakota erano stati acquisiti dalla Pan American World Airways (PAA), che forniva assistenza tecnica alla Syrian Airways durante i primi anni di attivit\u00e0. La rete domestica della compagnia aerea collegava Damasco, Aleppo, Latakia, Kamishly e Palmyra. Syrian Airways gestiva anche una rete regionale, con voli per Beirut, Baghdad, Gerusalemme, Amman; seguiti da Il Cairo, Kuwait, Doha e Gedda. Nel maggio 1948, la guerra in Palestina e le difficolt\u00e0 finanziarie portarono al ritiro dall'area della PAA e alla sospensione del servizio fino alla met\u00e0 del 1952. Il 21 dicembre 1953, uno degli aerei Douglas della compagnia aerea si schiant\u00f2 vicino a Damasco uccidendo tutti e nove a bordo. Il permesso di esercizio della compagnia aerea venne annullato in seguito all'incidente. La compagnia aerea fu autorizzata a volare di nuovo nel 1954. I D-18 erano stati restituiti all'aeronautica militare siriana nel 1949, mentre altri quattro Dakota furono acquistati tra il 1952 e il 1956.\nNel 1952 la compagnia ricevette tre Douglas DC-3 e quattro Douglas DC-4 nel 1954, e nel 1957 ricevette quattro Douglas DC-6 a nome della \"United Arab Airline\".\nUno dei Dakota pi\u00f9 vecchi (YK-AAE) si schiant\u00f2 durante la sua salita dall'aeroporto Nejrab di Aleppo il 24 febbraio 1956, durante una forte tempesta. Le 19 persone a bordo morirono nel peggior incidente della compagnia aerea fino ad oggi. Di conseguenza, a met\u00e0 degli anni '50 furono aggiunti alla flotta aerei pi\u00f9 nuovi e pi\u00f9 potenti: due Douglas DC-4/C-54 Skymaster, seguiti da un Douglas DC-4-1009 acquisito da Swissair nel dicembre 1958, a completamento di una flotta attiva di quattro Douglas C47 Dakota. La rete venne estesa a Dhahran nel Golfo Persico mentre le frequenze venivano rafforzate altrove.\nFusione con Misrair: United Arab Airlines 1958-1960.\nNel febbraio 1958, la Siria e l'Egitto decisero di unirsi sotto la guida del presidente Gamal Abdel Nasser, e i due paesi divennero province della Repubblica Araba Unita (UAR). La fusione tra Syrian Airways e Misrair, le compagnie aeree statali di Siria ed Egitto, arriv\u00f2 come conseguenza di questa unione politica. Le compagnie aeree si fusero il 25 dicembre 1958 per formare la United Arab Airlines (UAA). Al momento della fusione, Syrian Airways era ancora solo una piccola compagnia aerea regionale, mentre la sua controparte egiziana, Misrair, era la pi\u00f9 grande e antica compagnia aerea del mondo arabo, operando una vasta rete al di fuori del Cairo, la metropoli della regione.\nDurante l'intermezzo UAA, in Siria venivano operate solo rotte regionali e nazionali, i voli pi\u00f9 lontani erano verso Il Cairo. Due aerei ereditati dalla Syrian Airways furono persi tra il 1959 e il 1961: il Douglas DC-4-1009 fu abbandonato nel fiume Congo mentre trasportava merci da Accra a Leopoldville il 1\u00ba settembre 1960, e un Dakota si schiant\u00f2 durante l'avvicinamento a Kamishly su un volo interno da Aleppo il 6 maggio 1961. Fortunatamente, non ci furono vittime in nessuno dei due incidenti. L'unione tra Egitto e Siria si concluse il 26 settembre 1961, tra le tensioni tra i vertici delle due province. La Siria divenne la Repubblica Araba Siriana, mentre l'Egitto scelse di continuare a portare il titolo di UAR ancora per qualche anno. Parallelamente a quel divorzio, la Siria si ritir\u00f2 dalla UAA. Tutti gli aerei di linea precedentemente di propriet\u00e0 della Syrian Airways, due Douglas DC-6B e un cargo Douglas DC-6B, vennero ceduti dalla UAA alle autorit\u00e0 siriane.\nRinascita della compagnia di bandiera: Syrian Arab Airlines 1961-1969.\nLa Syrian Arab Airlines (S.A.A.L.) venne fondata nell'ottobre del 1961 per rilevare le operazioni della UAA in Siria e diventare la nuova compagnia aerea nazionale. La flotta inizialmente era composta da tre Douglas C-47 Dakota, due Douglas C-54 Sky master, due Douglas DC-6B e un Douglas DC-6B cargo (successivamente venduto a LAC-Colombia). I voli nazionali e regionali furono prontamente ripresi e la flotta era dipinta con una livrea verde che ricordava quella dei colori della Syrian Airways.\nS.A.A.L. acquis\u00ec un terzo DC-6B da SAS nel novembre 1962. I voli verso destinazioni europee (Roma e Monaco) vennero avviati nel 1963, seguiti da voli per Londra e Parigi (Le Bourget), Karachi e Delhi nel 1964. Successivamente fu introdotta una nuova livrea , con strisce alternate blu scuro e rosse per la cheatline.\nSyrian Arab Airlines divenne un membro fondatore della Arab Air Carriers Organization (AACO) ed entr\u00f2 nell'era dei jet nel 1965, con l'acquisto di due Sud Aviation 210 Super-Caravelle 10B3. Questi jet permisero alla compagnia i espandere e rafforzare la sua rete con l'aggiunta di voli per Lussemburgo, Praga, Atene, Istanbul, Teheran e Bahrein. Per l'occasione venne introdotta una livrea leggermente modificata, rimuovendo le strisce parallele dall'impennaggio e rimuovendo le strisce rosse dalla cheatline. Nel 1966 fu firmata una partnership in pool con Middle East Airlines fu lanciata una rotta due volte al giorno tra Beirut e Damasco.\nNel 1967, S.A.A.L. entr\u00f2 a far parte della IATA con la quale ottenne il numero di serie 70. I Dakota e gli Skymaster furono progressivamente ritirati dalla flotta, mentre i DC-6B venivano utilizzati per i voli nazionali e per alcuni voli regionali a corto raggio. La guerra dei sei giorni interruppe le operazioni di S.A.A.L per diverse settimane nel 1967 e la compagnia aerea dovette sospendere i suoi voli per Gerusalemme. Al di l\u00e0 di queste conseguenze immediate, la sconfitta militare della Siria nel 1967 lasci\u00f2 l'intero paese in uno stato di shock e ebbe un impatto decisivo sull'evoluzione del suo sistema politico per gli anni a venire. Tuttavia, le operazioni della S.A.A.L furono gradualmente ripristinate. La flotta era composta da due Super Caravelle e tre DC-6B.\nSyrian Air: 1970-1981.\nCon l'inizio degli anni settanta, SAAL continu\u00f2 il suo costante sviluppo, introducendo voli per Mosca nel 1970 e acquistando altri due Super Caravelle da Sterling Airways nel giugno 1971. I voli furono interrotti per diverse settimane durante la guerra dello Yom-Kippur del 1973, in seguito alla quale la sovranit\u00e0 siriana fu ripristinata in alcune parti delle alture del Golan. Ciononostante, in Siria si profilava un clima di fiducia, pragmatismo e stabilit\u00e0 politica, dopo decenni di politica instabile e colpi di stato. Vennero lanciati ambiziosi programmi di sviluppo in tutto il paese. La Syrian Arab Airlines era tra le priorit\u00e0 del governo quando fu lanciato un nuovo programma di modernizzazione ed espansione. Un nuovo aeroporto, il Damascus International Airport, venne costruito a 25 km a sud-est della capitale e venne aperto al traffico nel 1973 per diventare il moderno hub di S.A.A.L, in sostituzione della vecchia struttura ereditata dal mandato francese.\nUna nuova livrea venne introdotta nel 1973, con il nuovo logo della compagnia aerea, un uccello mitico che si erge su un disco blu mediterraneo. Legami economici e politici pi\u00f9 stretti con i paesi del patto di Varsavia portarono alla progressiva creazione di una rete globale nell'Europa orientale, con l'aggiunta di Bucarest, Praga e Berlino-Schoenefeld. Altri voli per il Nord Africa furono aggiunti nel 1974 con l'introduzione di Tripoli, Tunisi, Algeri e Casablanca. Anche Sana'a venne aggiunta alla rete nel 1974. Parallelamente, S.A.A.L. stava gestendo un numero crescente di aerei di costruzione sovietica per il governo siriano e l'aeronautica militare siriana. Quella flotta fu gradualmente ampliata fino a includere due Antonov An-24, sei Antonov An-26, sei Yakovlev Yak-40 e quattro Ilyushin Il-76 cargo (2 Il-76T, 2 Il-76M), oltre a due Dassault Mystere e un Dassault Falcon 900. Questi velivoli non venivano utilizzati dalla compagnia aerea per servizi di linea ad eccezione di alcuni Yak-40 che avevano sostituito i Douglas DC-6B e i Caravelle sulle rotte nazionali all'inizio degli anni ottanta. Nel 1974, due Boeing 707 furono noleggiati dalla British Airtours per completare la flotta Caravelle. Quell'anno, la compagnia aerea trasport\u00f2 279.866 passeggeri.\nUn programma di rinnovo della flotta venne avviato nel 1975 quando S.A.A.L. ordin\u00f2 tre Boeing 727-200 nuovi di zecca e due Boeing 747SP. In attesa della consegna dei suoi nuovi aerei, la compagnia aerea noleggi\u00f2 i Boeing 707. In tutto, due Boeing 707-420 e sei Boeing 707-320 furononoleggiati (rispettivamente da British Airtours e British Midland Airways) in vari periodi tra il 1974 e il 1976 e furono utilizzati per rafforzare le frequenze e aggiungere nuove destinazioni alla rete.\nL'acronimo \"SyrianAir\" venne ufficialmente adottato l'11 novembre 1975, in previsione della consegna della nuova flotta di Boeing e per generare un'immagine pi\u00f9 moderna e internazionale. Tuttavia, il titolo ufficiale e legale di SyrianAir continua ad essere \"Syrian Arab Airlines\" fino ad oggi. I Boeing 727 integrarono i Caravelle in tutta la rete, mentre i Boeing 747SP venivano utilizzati su rotte internazionali ad alto carico (Monaco, Parigi, Londra, regione del Golfo Persico, Karachi e Delhi). La domanda era particolarmente elevata su queste rotte nel 1976, soprattutto a seguito delle ripetute chiusure dell'aeroporto internazionale di Beirut e del crescente numero di passeggeri che utilizzavano l'aeroporto internazionale di Damasco per viaggiare da e verso il vicino Libano colpito dalla guerra. Un record di 480.000 passeggeri furono trasportati dalla compagnia aerea nel 1976. I due jumbo jet furono ordinati nel 1976 con l'intenzione di operare servizi transatlantici per New York. SyrianAir e Alia-the Royal Jordanian Airlines avrebbero unito le forze per lanciare la prima rotta transatlantica mai operata da una compagnia aerea arabo-mediorientale. L'accordo non si realizz\u00f2 mai realmente e Alia lanci\u00f2 in modo indipendente i propri voli Amman-New York nel 1977. SyrianAir inizi\u00f2 le operazioni con il Boeing 747SP il 1\u00ba giugno 1976, utilizzando il jumbo jet sulla tratta Damasco-Monaco-Londra. Nel 1980, SyrianAir vendette due dei suoi vecchi Caravelle mentre si pianificava l'acquisizione di nuovi aeromobili. Nel 1981, la compagnia aerea trasport\u00f2 510.000 passeggeri, ma questi numeri scesero a 462.000 nel 1982 in seguito ai disordini causati dall'invasione israeliana del vicino Libano.\nDurante gli anni settanta, SyrianAir riusc\u00ec ad acquisire una flotta moderna, rinnovare la propria immagine e gestire una redditizia rete di passeggeri in tre continenti soddisfacendo ampiamente le esigenze del mercato siriano. Le sue tariffe erano accessibili e attiravano viaggiatori economici che volavano tra l'Europa e l'Asia meridionale. Il clima di stabilit\u00e0 e prosperit\u00e0 economica in Siria ebbe un'influenza determinante sui risultati positivi della compagnia aerea. Gli anni Ottanta portarono nuove sfide sia alla Siria che alla sua compagnia aerea.\nRinnovamento: 1981-1993.\nSyrianAir accolse gli anni ottanta con una flotta attiva di tre Boeing 727, due Boeing 747SP e due vecchi Super Caravelle. Gli Yakovlev Yak 40 dedicati alle rotte interne volavano per lo pi\u00f9 per conto dell'aeronautica militare siriana. Sebbene fosse evidente la necessit\u00e0 di rinnovare la flotta e di aumentare la capacit\u00e0 della compagnia aerea, le crescenti tensioni tra la Siria e l'Occidente ostacolarono i piani di modernizzazione. C'era una spaccatura crescente tra l'amministrazione statunitense e la Siria; entrambe le parti si trovavano spesso in disaccordo su una variet\u00e0 di questioni regionali, dalla rivoluzione iraniana alla causa palestinese, al conflitto furioso in Libano. Queste tensioni alla fine portarono a sanzioni economiche votate dal Congresso degli Stati Uniti, che accusava la Siria di ospitare e abbracciare movimenti di opposizione illegali. Le sanzioni, entrate in vigore all'inizio degli anni ottanta, oltre a danneggiare l'economia siriana in generale, impedirono a SyrianAir di acquistare nuovi aerei occidentali. Questo clima di difficile economia si tradusse anche in un servizio di bordo relativamente austero e nella persistenza di noiose rotte a pi\u00f9 tratte, mentre le compagnie aeree concorrenti offrivano voli frequenti senza scalo. SyrianAir alla fine dovette ricorrere ad aerei di costruzione sovietica per espandere la sua flotta. I Tupolev Tu-134 furono introdotti nel 1983. In tutto, sei Tu-134 furono acquistati da SyrianAir, compresi due dedicati alle missioni governative. I Tu-134 venivano utilizzati insieme ai Caravelle su voli regionali e di medio raggio a basso rendimento e su alcune rotte nazionali, mentre la maggior parte dei voli nazionali continuava a essere operata utilizzando gli Yakovlev Yak-40. Tre Tupolev Tu-154M furono acquisiti da SyrianAir tra il 1985 e il 1986, fornendo una spinta necessaria alle operazioni del Boeing 727 in Europa e nella regione del Golfo Persico. Nella stessa difficile estate del 1985, i voli per Beirut furono ripresi con i Super Caravelle. Nel 1986, SyrianAir sospese i voli verso una delle sue destinazioni pi\u00f9 antiche e importanti, Londra, a causa di una crisi diplomatica tra il Regno Unito e la Siria a seguito dell'affare Hindawi. Il numero di passeggeri trasportati da SyrianAir scese a 353.355 nel 1988, il pi\u00f9 basso dalla met\u00e0 degli anni Settanta, costringendo la compagnia aerea a ulteriori riforme. La forza lavoro venne ridotta dell'1,5% a 3.526 nel 1989, il numero di passeggeri trasportati quell'anno aument\u00f2 a 509.659. La forza lavoro ri-aument\u00f2 a 3.615 nel 1990 e il numero di passeggeri a 655.644, un record nonostante la guerra in Kuwait, e la compagnia aerea fu in grado di finire l'anno senza perdite.\nMentre le sanzioni e la dura economia la tenevano in ritardo rispetto ai suoi concorrenti, e mentre la fine dell'Unione Sovietica metteva in dubbio il futuro della sua flotta di Tupolev, le fortune di SyrianAir cambiarono dopo la seconda guerra del Golfo nel 1990. Poich\u00e9 la Siria sosteneva la coalizione guidata dagli Stati Uniti contro l'invasione irachena del Kuwait, riguadagn\u00f2 parte della sua simpatia perduta da tempo nei cuori occidentali. I voli per Londra ripresero nel 1991 e il numero di passeggeri continu\u00f2 ad aumentare fino a 700.819. Le sanzioni statunitensi di lunga data vennero allentate nel 1993, consentendo l'acquisizione di moderne attrezzature occidentali.\nModernizzazione: 1994-presente.\nNel 1994, il Kuwait don\u00f2 alla Siria tre Boeing 727-200 che permisero a SyrianAir di eliminare definitivamente i due Caravelle nel dicembre dell'anno successivo. Nel 1995, la compagnia aerea riport\u00f2 un record di 71 milioni di dollari di utile operativo. Le operazioni dei Tupolev vennero gradualmente ridimensionate, mentre furono lanciate nuove destinazioni (Madrid e Stoccolma). Nel 1997, la compagnia aerea adott\u00f2 misure drastiche per ridurre la sua forza lavoro a 2.331 unit\u00e0, poich\u00e9 i profitti operativi erano scesi a 44 milioni di dollari durante l'anno precedente. Nel 1998, il Tupolev Tu-134 era limitato ai settori Budapest, Beirut, Kuwait, Deirezzor e Kamishly mentre i Tu-154 volavano ancora a Bucarest, Mosca, Istanbul, Il Cairo e Aleppo. Nell'ottobre 1998, SyrianAir ricevette il suo primo Airbus A320-200, YK-AKA, e una nuova livrea venne svelata per l'occasione. Sei Airbus A320 vennero consegnati a SyrianAir in totale, consentendo il ritiro dei Tupolev entro il 2000. I Tupolev (ad eccezione dell'YK-AYE, un Tu-134 mantenuto per uso governativo) e i Caravelle vennero immagazzinati dalla compagnia aerea all'aeroporto Internazionale di Damasco.\nNel 2000, SyrianAir operava una flotta di 14 aeromobili: sei Airbus A320, sei Boeing 727 e due Boeing 747SP, mentre continu\u00f2 a utilizzare gli Yakovlev Yak-40 dell'aeronautica siriana per le rotte interne verso Kamishly e Deirezzor. Furono inaugurati i voli per Vienna, mentre la ripresa dei voli per Amman e Baghdad durante quell'anno si rivel\u00f2 solo temporanea. Secondo il sito web della DGCA siriana, la compagnia aerea trasport\u00f2 764.000 passeggeri quell'anno. Nel 2003, la compagnia aerea registr\u00f2 un utile netto di 9 milioni di dollari grazie alla sua flotta pi\u00f9 economica e trasport\u00f2 907.850 passeggeri. Le rotte non redditizie vennero abbandonate o ridimensionate per le operazioni stagionali. Pertanto, i voli per Teheran, Bahrain, Doha e Muscat vennero operati solo durante la stagione estiva. Si cercarono nuovi mercati con l'aggiunta di Milano, Barcellona, Manchester, Copenaghen e Bengasi nel 2004.\nLa maggior parte dei voli di SyrianAir sono voli a pi\u00f9 tratte. Questa struttura di rotte \u00e8 in netto contrasto con le pratiche attuali delle moderne compagnie aeree, che tendono a concentrarsi su voli diretti ad alto rendimento e ad alta frequenza che si evolvono attorno a un hub strategico. La compagnia aerea, che stava appena completando la modernizzazione della sua flotta, ha dovuto anche mettersi al passo con i moderni metodi di marketing, rinnovare il suo servizio a bordo e diventare pi\u00f9 consapevole dei profitti. Nel 2004, e nonostante una difficile situazione regionale e le sanzioni statunitensi, la compagnia aerea ha migliorato le sue prestazioni, trasportando 1,07 milioni di passeggeri. Tuttavia, il numero di passeggeri \u00e8 sceso a meno di 740.000entro il 2009. \u00c8 stato pianificato il rinnovo della flotta con la possibile acquisizione di diversi nuovi Airbus in sostituzione dei vecchi Boeing 727 e 747. Questi piani sono stati ostacolati dal rafforzamento di un embargo guidato dagli Stati Uniti contro la Siria e il rinnovo della flotta utilizzando attrezzature russe \u00e8 stato riconsiderato. Entro il 2012, Syrian Air ha ritirato tutti i suoi vecchi Boeing 747, 727 e Tupolev, lasciando SyrianAir con solo 8 aeromobili nella sua flotta: 2 ATR e 6 Airbus A320.\nIl 9 gennaio 2020, il presidente siriano Bashar Al-Assad ha emesso un decreto legislativo per cambiare il nome da Syrian Arab Airlines a Syrian Airlines.\nSanzioni europee e statunitensi.\nIl 23 luglio 2012, mentre la guerra civile siriana continuava, l'Unione europea ha imposto una nuova ondata di sanzioni alla Siria, che includeva sanzioni contro SyrianAir. La compagnia aerea non pu\u00f2 effettuare voli verso l'UE o acquistare nuovi aeromobili che contengono parti europee. Di conseguenza, Syrian Air \u00e8 stata costretta a sospendere tutte le sue operazioni verso i paesi dell'Unione Europea. La compagnia sta discutendo una causa contro i paesi dell'Unione Europea poich\u00e9 Syrian Airlines \"non ha violato alcuna legge n\u00e9 ha messo a repentaglio la sicurezza\". Tuttavia, i ministri dell'UE hanno giustificato le sanzioni contro la compagnia aerea perch\u00e9 la compagnia \"fornisce supporto finanziario e logistico al governo siriano\".\nIl 10 ottobre 2012, un volo della Syrian Air nello spazio aereo turco \u00e8 stato affiancato da due jet da combattimento ed \u00e8 stato costretto ad atterrare nel Paese. Si credeva che l'aereo stesse trasportando una spedizione russa all'esercito siriano. L'allora ministro degli Esteri turco Ahmet Davuto\u011flu ha affermato che la Turchia \"aveva ricevuto informazioni che questo aereo trasportava merci di una natura che non poteva essere conforme alle regole dell'aviazione civile\". L'agenzia di stampa russa Interfax ha citato una fonte anonima di un'agenzia di esportazione di armi russa che ha affermato che non c'erano armi o equipaggiamento militare a bordo dell'aereo.\nFlotta.\nFlotta attuale.\nA dicembre 2021 la flotta di Syrianair \u00e8 cos\u00ec composta:\nFlotta storica.\nSyrianair operava in precedenza con i seguenti aeromobili:"}
{"id": "854731", "revid": "547034", "url": "https://it.wikipedia.org/wiki?curid=854731", "title": "Odradek", "text": "Odradek \u00e8 un personaggio immaginario del racconto \"Il cruccio del padre di famiglia\" (1917) di Franz Kafka, presente nella raccolta \"Un medico di campagna\".\nPersonaggio.\nQuesta creatura somiglia a un rocchetto di filo, \u00e8 piccolo, velocissimo ed ha una voce \"simile al frusciar di foglie cadute\"."}
{"id": "854734", "revid": "547034", "url": "https://it.wikipedia.org/wiki?curid=854734", "title": "Ipercubo roncitroncato", "text": "In geometria, l'ipercubo roncitroncato (ipercubo troncato e roncinato) \u00e8 un poliedro semiregolare della quarta dimensione, delimitato da 80 celle tridimensionali: 8 cubi troncati, 16 cubottaedri, 24 prismi ottagonali e 32 prismi triangolari.\nCostruzione.\nL'ipercubo roncitroncato pu\u00f2 essere costruito a partire dall' ipercubo troncato, espandendo le celle cubiche all'esterno\ndel poliedro in modo radiale, quindi inserendo dei prismi ottagonali fra di esse. Durante il processo i tetraedri originali si espandono in cubottaedri, mentre alcuni prismi triangolari riempiono gli interstizi formatisi. La figura\nquindi \u00e8 ottenuta applicando il troncamento quindi la roncinatura dell'ipercubo."}
{"id": "854735", "revid": "21880", "url": "https://it.wikipedia.org/wiki?curid=854735", "title": "Mallofaga", "text": ""}
{"id": "854737", "revid": "6066", "url": "https://it.wikipedia.org/wiki?curid=854737", "title": "Opera pubblica", "text": ""}
{"id": "854748", "revid": "2210994", "url": "https://it.wikipedia.org/wiki?curid=854748", "title": "IceWM", "text": "IceWM \u00e8 un gestore delle finestre utilizzato nei sistemi operativi Unix-like per l'infrastruttura grafica dell'X Window System, scritto da Marko Ma\u010dek nel 1997.\nCaratteristiche.\n\u00c8 stato creato da zero in C++ ed \u00e8 distribuito sotto i termini della GNU Lesser General Public License. \u00c8 relativamente leggero in termini di consumo di memoria e di CPU, e si presenta con temi che gli consentono di imitare l'interfaccia utente di Windows 95, OS/2, Motif e altre GUI.\nIceWM pu\u00f2 essere configurato da un file di puro testo immagazzinato in una \"home directory\", rendendo semplice personalizzare e copiare le impostazioni. IceWM ha anche un accessorio, incorporato nella barra delle applicazioni con il menu che mostra i compiti, l'uso della rete e della CPU, verifica le email e gestisce un orologio configurabile. Precedentemente era disponibile un pacchetto separato che conteneva il supporto ufficiale per i menu di GNOME e KDE.\nNelle recenti versioni di IceWM, questo supporto \u00e8 stato incorporato. Esistono anche programmi esterni forniti di GUI per editare graficamente le configurazioni."}
{"id": "854750", "revid": "55235559", "url": "https://it.wikipedia.org/wiki?curid=854750", "title": "SimCity 5", "text": ""}
{"id": "854755", "revid": "110157", "url": "https://it.wikipedia.org/wiki?curid=854755", "title": "Contea di Butler (Ohio)", "text": "La contea di Butler, in inglese Butler County, \u00e8 una contea dello Stato dell'Ohio, negli Stati Uniti. All'ultimo censimento la popolazione era di 332.807 abitanti; il capoluogo \u00e8 Hamilton (Ohio). La contea deve il suo nome al generale Richard Butler, ucciso dai nativi americani nel 1791.\nGeografia fisica.\nL'U.S. Census Bureau certifica che l'estensione della contea \u00e8 di 1.218\u00a0km\u00b2, di cui 1.210\u00a0km\u00b2 composti da terra e otto km\u00b2 composti di acqua.\nStoria.\nLa contea \u00e8 stata istituita nel 1803."}
{"id": "854756", "revid": "53846314", "url": "https://it.wikipedia.org/wiki?curid=854756", "title": "Simcity 5", "text": ""}
{"id": "854757", "revid": "1418004", "url": "https://it.wikipedia.org/wiki?curid=854757", "title": "Prix du Livre Inter", "text": "Il Prix du Livre Inter \u00e8 un premio letterario francese creato nel 1975 da Paul-Louis Mignon.\nViene assegnato a maggio o giugno da una giuria di 24 ascoltatori di France Inter sotto la presidenza di uno scrittore rinomato sulla base di una selezione operata di librai e dagli ascoltatori della radio."}
{"id": "854762", "revid": "1714743", "url": "https://it.wikipedia.org/wiki?curid=854762", "title": "Carlomanno (figlio di Carlo Martello)", "text": "Origine.\nEra il figlio primogenito del maggiordomo di palazzo di Austrasia ed in seguito maggiordomo di palazzo di tutti i regni dei Franchi, Carlo Martello (che era figlio di Pipino di Herstal o Pipino II maggiordomo di palazzo di tutti i regni dei Franchi e di Alpa\u00efde di Bruy\u00e8res, (ca. 650-\u2020 717), di cui non si conoscono gli ascendenti, ma il \"Chronicon Sigeberti monachi\" ci informa che era sorella di un certo Dodone, domestico di Pipino II, che martirizz\u00f2 il vescovo di Liegi, San Lamberto) e della sua prima moglie, Rotrude di Treviri (695-724) che per molto tempo \u00e8 stata ritenuta figlia di Willigarda di Baviera e di San Li\u00e9vin, Liutwin o Leudin (?-\u2020713), arcivescovo di Treviri; ma studi pi\u00f9 recenti hanno stabilito che fu la figlia del conte Lamberto II di Hesbaye (?-\u2020741), antenato dei Robertingi (poi Capetingi); da cui discese anche Ermengarda (778-818), moglie di Ludovico il Pio.\nBiografia.\nNel (736), assieme al padre, Carlo Martello, e al fratello, Pipino III detto \"il Breve\", attraversarono la Loira e, combattendo il duca d'Aquitania, Hunaldo, giunsero alla Garonna conquistarono la citt\u00e0 di Bordeaux, il castello di Blavia, riuscirono a soggiogare tutta la regione e ad impossessarsene. Concesse per\u00f2 a Hunaldo di governare il ducato in seguito al giuramento di fedelt\u00e0 fatto a Carlo e ai suoi figli, Carlomanno e Pipino III.\nMaggiordomo di palazzo.\nNel 741, il padre Carlo divise il regno in due parti: a Carlomanno il primogenito consegn\u00f2 l'Austrasia, la Svevia, oggi denominata Alemannia e la Turingia; al secondogenito, Pipino consegn\u00f2 la Neustria, la Borgogna e la Provenza. In quello stesso anno, Carlo, assalito dalla febbre, mor\u00ec.Secondo gli \"Annales Mettenses\" il padre, Carlo, avrebbe voluto dividere il regno in tre parti, come richiesto dalla seconda moglie Swanachilde, ma seguendo il parere dei Franchi che consideravano il figlio di secondo letto, Grifone, illegittimo, Carlomanno e Pipino rifiutarono. \nGrifone si ribell\u00f2 ai fratellastri, per poter avere una parte o addirittura tutto il dominio paterno. Allora Carlomanno e Pipino radunarono l'esercito per catturare Grifone che avuta la notizia fugg\u00ec con la madre e si chiuse in Laudunum (l'attuale Laon), dove i fratellastri posero l'assedio. Vedendo che non poteva evadere dall'assedio, Grifone si consegn\u00f2 ai fratellastri. Venne imprigionato, da Carlomanno, in un castello (Nova Castella) nelle Ardenne, vicino a Liegi dove rimase sino al 747, l'anno in cui il fratellastro Carlomanno si rec\u00f2 a Roma.\nCarlomanno e Pipino, dopo che il trono dei regni dei Franchi era stato vacante per alcuni anni, decisero, o alla fine del 741, o, nel 742, di riconoscere come re Childerico III che secondo gli \"Annales Francorum Ludovici Dufour\" era parente del predecessore, Teodorico IV (forse fratello o figlio).\nNel 742, Carlomanno e Pipino andarono in Aquitania a combattere Hunaldo, che dopo la morte di Carlo Martello non aveva mantenuto l'impegno di fedelt\u00e0 ai suoi figli. Radunato l'esercito e passata la Loira ad Aurelianis, l'attuale Orl\u00e9ans, giunsero a Beturigas, l'attuale Bourges, che diedero alle fiamme. Proseguendo, sconfissero Hunaldo e lo costrinsero a darsi alla fuga e durante l'inseguimento, conquistarono il castello e la citt\u00e0 di Lucas, l'attuale Loches, risparmiando gli abitanti. Poi a Vetus-Pictavis (Vieux-Poitiers) i due fratelli si divisero le prede e gli ostaggi.Nell'autunno di quell'anno, passato il Reno, Carlomanno devast\u00f2 l'Alemannia, arrivando sino al Danubio dove gli Alemanni, guidati da Teobaldo, figlio del duca Gotfrido, vedendosi battuti, si arresero e consegnando ostaggi e offrendo doni chiesero la pace.\nNel 743, il duca di Baviera Odilone, che, l'anno prima aveva costretto la sorella di Carlomanno e Pipino, Iltrude, a sposarlo contro la volont\u00e0 dei fratelli (secondo il \"Chronicon Sigeberti monachi\" l'aveva rapita), si ribell\u00f2 all'autorit\u00e0 dei Franchi, costringendo cos\u00ec Carlomanno e Pipino a radunare l'esercito per attaccare la Bavaria. Si accamparono sulle rive del fiume Lech, mentre sulla sponda opposta si erano radunati non solo Bavari ma anche Sassoni, Suebi e Alemanni. Non potendo attraversare il fiume in quel punto, dopo alcuni giorni, Carlomanno, dopo aver diviso in due gruppi l'esercito, lo attravers\u00f2 di notte, in zone paludose e disabitate, e piombando inaspettatamente sugli avversari, li sconfissero, mentre Odilone e Teodorico duca dei Sassoni fuggirono oltre il fiume Inn, I Franchi fecero molti prigionieri tra cui il messo del papa, Sergio, che convinse i Franchi a ritornare in patria.In quello stesso anno Carlomanno combatt\u00e9 i Sassoni e conquist\u00f2 il castello di Hoohseoburg (l'attuale Seeburg vicino a Eisleben) e soggiog\u00f2 Teodorico duca dei Sassoni, li sconfisse e li costrinse alla pace.\nSempre nel 743, Hunaldo, il duca di Aquitania, attravers\u00f2 la Loira, conquist\u00f2 e bruci\u00f2 Carnotis, l'attuale Chartres. Carlomanno e Pipino, nel 744, memori dell'ingiuria di Hunaldo, reagirono, passarono la Loira e posero il campo in Aquitania.Hunaldo vedendo che non poteva resistere ai suoi avversari decise di abdicare.\nPoi, sempre nel 744, Carlomanno e Pipino intervennero con l'esercito in Sassonia che si era ribellata, e dopo aver catturato il duca Teodorico un'altra volta, secondo l'anonimo continuatore del cronista Fredegario, dopo aver fatto un gran numero di prigionieri e constatato che erano di stirpe simile agli abitanti del suo regno, Carlomanno li acquis\u00ec come sudditi e molti di essi si convertirono alla fede cristiana e chiesero di essere battezzati.Sempre in quell'anno Carlomanno e Pipino intervennero in Baviera e dopo averlo sconfitto Carlomanno fece la pace con Odilone.\nIn quel periodo, tra il 742 ed il 744, Carlomanno fu promotore, sotto l'influsso del futuro arcivescovo di Magonza, san Bonifacio, che era sotto la sua protezione, di una politica di moralizzazione dei costumi dei chierici e di rispetto per i beni della Chiesa e delle sedi vescovili da parte dei laici.\nNel 745, si ribellarono ancora una volta i Vasconi, per cui l'esercito dei Franchi fu radunato sulle sponde della Loira. Spaventati di ci\u00f2 i Vasconi chiesero la pace.Nel 745, Teobaldo, figlio di Gotfrido, duca degli Alemanni si ribell\u00f2, che fu sconfitto da suo fratello, Pipino. \nNel 746, riprese la ribellione degli Alemanni; Carlomanno e Pipino li combatterono. Carlomanno si scagli\u00f2 contro di loro facendone strage, soprattutto a Candistat (oggi Canstat quartiere di Stoccarda).\nIl ritiro dalla carica di maggiordomo.\nDopo tante battaglie, Carlomanno confess\u00f2 a Pipino che voleva lasciare la vita secolare e, nel 747, non mossero l'esercito, ma si prepararono per facilitare la via scelta da Carlomanno; rinunci\u00f2 al potere, che consegn\u00f2 nelle mani del fratello Pipino, lasciandogli anche la tutela di suo figlio Drogone, si rec\u00f2 a Roma con diversi suoi ministri e con molti doni, dove incontr\u00f2 con papa Zaccaria, si fece tonsurare e divenne monaco, ricevendo l'abito monacale da papa Zaccaria. Dapprima si rec\u00f2 sul monte Soratte, in un cenobio da lui stesso fondato, in onore di San Silvestro. Poi, su consiglio del papa si rec\u00f2 a Cassino, nel monastero di Montecassino, cenobio di San Benedetto e si diede alla vita monastica. Il fratello Pipino il Breve entr\u00f2 in possesso di tutti i suoi titoli ed i suoi possedimenti.Secondo alcuni storici, suffragati dall\"'Annalium Petavianorum continuatio\", Carlomanno si ritir\u00f2 in convento per espiare le colpe dei massacri compiuti nelle varie battaglie combattute, specialmente contro gli Alemanni(vedi strage di Canstatt del 746). Altri sostengono che il fratello Pipino il Breve, con la complicit\u00e0 del papa, abbia agevolato questa decisione.\nVerso il 750, il fratellastro, Remigio, su richiesta di Carlomanno e della Santa Sede, fu incaricato da Pipino II, di recarsi a Saint-Beno\u00eet-sur-Loire, nei pressi di Orl\u00e9ans, per richiedere all'abate dell'abbazia di Fleury la restituzione delle ossa di san Benedetto all'Abbazia di Montecassino\nNel 751 cerc\u00f2 di intervenire, per impedire l'incoronazione del fratello a re dei Franchi, ma il papa riusc\u00ec a fermarlo in Provenza e gli impose di rientrare immediatamente a Montecassino.\nNel 753, Carlomanno, per ordine del suo abate, fu inviato in Francia, in seguito al viaggio in Francia di papa Stefano II (per ottenere la protezione del re dei Franchi, Pipino contro i soprusi dei Longobardi guidati dal re Astolfo), per una missione di pace consistente nel convincere il fratello, il re Pipino a non invadere l'Italia (secondo gli \"Annales Mettenses\" su richiesta del re Astolfo).Ma, a conclusione della infruttuosa missione, si ammal\u00f2 e rimase nella citt\u00e0 di Vienne, assistito dalla regina Bertrada, per molti giorni e mor\u00ec in pace, nel 754.Carlomanno fu tumulato a Vienne.In un secondo tempo i suoi resti furono tumulati nell'abbazia di Montecassino.\nDiscendenza.\nCarlomanno ebbe pi\u00f9 figli dalla moglie, della quale non si conoscono n\u00e9 il nome n\u00e9 gli ascendenti:\nCulto.\nLa Chiesa cattolica, pur avendolo escluso dal Martirologio Romano, lo ricorda il 17 agosto."}
{"id": "854768", "revid": "1856513", "url": "https://it.wikipedia.org/wiki?curid=854768", "title": "Royal Air Maroc", "text": "La Royal Air Maroc (talvolta nota con l'acronimo di RAM) \u00e8 la principale compagnia aerea del Marocco, principalmente operante dall'Aeroporto internazionale Mohammed V di Casablanca; \u00e8 posseduta al 95,95% dal governo marocchino e partecipata con quote minoritarie da Air France e Iberia. Fa parte della Arab Air Carriers Organization (\"Organizzazione Araba dei Trasporti Aerei\") ed entro il 2020 far\u00e0 parte come membro ufficiale dell\u2019alleanza Oneworld.\nStoria.\nLa Royal Air Maroc (RAM) nasce il 28 giugno 1957 dalla fusione di Air e \"Atlas Air Maroc\". Nel 1957, il 68% del capitale della compagnia venne acquistato dallo Stato marocchino. Nel 1976, la societ\u00e0 fu uno dei primi operatori a utilizzare un Boeing 737-200.\nPrimo amministratore delegato della Royal Air Marocco fu \"Driss Cherradi\". Laureato in giurisprudenza e in scienze politiche e economiche, ex consigliere speciale per l'ufficio del defunto Moulay Hassan, ex governatore, ex-CEO di SUNAB, membro fondatore del Movimento Popolare.\nNel 2005, secondo le dichiarazioni di Saad Azzioui, funzionario della compagnia, La Royal Air Maroc (RAM) ha fatturato per il mercato africano 950.000.000 \u20ac, registrando un incremento del 68% rispetto all'anno precedente.\nNel 2006, la RAM ha registrato un'ulteriore crescita del 75%, rivelando future collaborazioni con altre compagnie aeree africane, come gi\u00e0 avviene con Air Senegal International e Air Gabon International. Inoltre ha contribuito all'acquisizione del 51% di Air Mauritanie, annunciato nell'agosto 2006. Lo stesso funzionario ha inoltre affermato che la RAM, tra il 2007 e il 2008, mira a servire oltre al Camerun, alla Costa d'Avorio, al Burkina Faso, al Togo e al Benin, anche Ghana, Congo, Guinea Equatoriale e Repubblica Democratica del Congo.\nLa RAM \u00e8 riconosciuta in tutto il mondo tra le migliori compagnie aeree in termini di sicurezza elevata a livello 3. Tuttavia, non \u00e8 riuscita a gestire con successo la sua rapida crescita: questo ha causato ritardi, cancellazioni e mancate coincidenze, soprattutto nel suo hub di Casablanca.\nNel maggio 2010, l'et\u00e0 media di tutti i velivoli della Royal Air Marocco era di 6,9 anni, un valore ben al di sotto della media mondiale (11,5 anni). Il costruttore europeo ATR, ha presentato il primo esemplare della serie ATR 72 - 600 con livrea Royal Air Maroc Express sulla pista dell'aeroporto di Parigi, Le Bourget : il velivolo venne consegnato subito dopo lo spettacolo organizzato per l'occasione.\nIl 6 dicembre 2013, la compagnia ha finalizzato un accordo per l'acquisizione di cinque Boeing 787 Dreamliner, un modello recentissimo prodotto nello stabilimento Boeing di Seattle, successivamente in vista del programma di rinnovo della flotta sono stati finalizzati altri 2 accordi per 4 Boeing 787-9 e per 4 737-MAX 8.\nIl 5 ottobre 2018 \u00e8 stata annunciata come nuovo membro dell\u2019alleanza Oneworld, diventando il 14\u00b0 membro effettivo il 1\u00ba aprile 2020.\nIdentit\u00e0 aziendale.\nPropriet\u00e0 e sussidiarie.\nAl 2021, la compagnia aerea \u00e8 di propriet\u00e0 del governo marocchino; il 53,94% delle azioni \u00e8 posseduto direttamente dallo Stato, un ulteriore 44,10% \u00e8 detenuto tramite il Fondo Hassan II per lo sviluppo economico e sociale. Il restante 2% \u00e8 di propriet\u00e0 di investitori privati, tra cui Air France e Iberia.\nIl governo ha preso in considerazione la privatizzazione della societ\u00e0 per circa 20 anni; l'ultimo piano, risalente alla fine del 2012, avrebbe incluso la vendita fino al 44% delle quote a una compagnia aerea del Golfo.\n\"The Group Royal Air Maroc\" ha le seguenti consociate:\nLe ex sussidiarie includono:\nQuartier generale.\nRoyal Air Maroc ha la sua sede nell'aeroporto di Casablanca-Anfa a Casablanca. Nel 2004, la compagnia aerea ha annunciato che avrebbe trasferito la sua sede da Casablanca alla provincia di Nouaceur, vicino all'aeroporto Internazionale Mohammed V. MAP, l'agenzia di stampa ufficiale dello stato, ha affermato che la costruzione della sede e di un hotel per conferenze da 500 stanze avrebbe richiesto almeno 1 anno e 6 mesi. L'accordo per la costruzione della sede centrale a Nouaceur \u00e8 stato firmato nel 2009.\nDestinazioni.\nAl 2022, Royal Air Maroc serve pi\u00f9 di 90 destinazioni in paesi di tutto il mondo \nAccordi commerciali.\nAl 2022 Royal Air Maroc ha accordi di code-share con le seguenti compagnie:\nAlleanze.\nIl 1\u00ba aprile 2020 Royal Air Maroc \u00e8 entrata a far parte di Oneworld.\nFlotta.\nFlotta attuale.\nA dicembre 2021 la flotta di Royal Air Maroc \u00e8 cos\u00ec composta:\nFlotta storica.\nRoyal Air Maroc operava in precedenza con i seguenti aeromobili:"}
{"id": "854777", "revid": "287204", "url": "https://it.wikipedia.org/wiki?curid=854777", "title": "International School of Beijing", "text": "La International School of Beijing (ISB) \u00e8 una scuola privata per stranieri residenti a Pechino, Cina. Solo studenti con un passaporto non-cinese possono iscriversi. La scuola fu fondata nel 1980 da cinque ambasciate, Canada, USA, Nuova Zelanda, Australia, e Gran Bretagna.\nNell'anno scolastico 2005-2006, la scuola ha celebrato il suo 25\u00ba anniversario. L'ISB \u00e8 una scuola a lingua inglese che va dall'asilo nido sino alle scuole superiori a modello anglosassone. L'High School offre il programma di Diploma dell'IB, Baccellierato Internazionale, un titolo di studio internazionalmente riconosciuto per l'accesso all'universit\u00e0, nato nel 1967. L'ufficio centrale del Baccellierato Internazionale ha sede a Ginevra, ed \u00e8 diretto da un Consiglio Internazionale sostenuto da numerosi governi di tutto il mondo. Questo curriculum di studi \u00e8 stato creato con l'espresso obiettivo di superare le difficolt\u00e0 di riconoscimento e di parificazione dei titoli di studio.\nLa scuola \u00e8 internazionalmente conosciuta per i suoi alti standard di insegnamento. Inoltre, l'International School of Beijing offre molte attivit\u00e0 di educazione e ricreazione extra-curriculae. Con le sue 4 palestre, 6 campi da tennis, 2 campi da baseball, 1 piscina, pista podistica da 400 metri, e stadio da calcio, la scuola ha numerose e incredibili strutture sportive. Le varie squadre dell'International School of Beijing partecipano all'Asia Pacific Activities Conference (APAC), e altri tornei sportivi come, ad esempio, la China Cup e l'IFFC.\nLa scuola non \u00e8 solo nota per le vittorie delle sue squadre sportive ma anche per il suo programma artistico. Infatti la scuola offre una chance per gli studenti di partecipare ad attivit\u00e0 come l'orchestra, la banda jazz, il coro e il teatro."}
{"id": "854787", "revid": "767487", "url": "https://it.wikipedia.org/wiki?curid=854787", "title": "Snuff (film)", "text": "Snuff \u00e8 un film del 1976 diretto da Michael Findlay, Roberta Findlay e Horacio Fredriksson. Il successo della pellicola ha contribuito a diffondere la leggenda dei film snuff. Il film \u00e8 stato incluso della lista dei \"Video nasty\" censurati nel Regno Unito all'inizio degli anni ottanta.\nTrama.\nSudamerica. Aizzate dal loro capo, uno spietato e violento manipolatore che si fa chiamare Satan, un gruppo di donne dedite a sesso, violenza e motociclette uccidono Maximilian Marsh, produttore nordamericano di mezza et\u00e0 in procinto di montare un film con protagonista la bella attrice Terry London, di cui Marsh \u00e8 innamorato. Terry per\u00f2 ha occhi solo per Horst Frank, giovane e aitante rampollo di buona famiglia conosciuto negli Stati Uniti, e la morte di Marsh la convince a legarsi di pi\u00f9 a lui. Quando Terry va a convivere con Horst nella villa del padre di lui, il giovane butta fuori casa Angelica, sua precedente amante, ignaro che la ragazza fa parte dell'accolita di Satan. Dopo qualche tempo, Angelica riferisce a Satan che Terry \u00e8 incinta del figlio di Horst, e Satan sguinzaglia le sue devote perch\u00e9 massacrino la coppia. Le donne ubbidiscono, trucidando anche il padre di Horst. Nel momento in cui Angelica sventra Terry con un coltellaccio, la scena si interrompe: siamo sul set di un film, e il regista ha appena dato lo stop. Uno dei componenti della troupe tenta di sedurre l'attrice che interpreta Terry, che sembra starci. All'improvviso, per\u00f2, l'uomo la immobilizza e la minaccia con un coltello. Mentre la macchina da presa lo riprende, l'uomo mutila spietatamente l'attrice, finendo per ucciderla ed estrarne cuore e budella.\nProduzione.\nUtilizzando gran parte di \"Slaughter\", un film realizzato da Michael Findlay nel 1972, il produttore Allan Shackleton fa girare a Simon Nuchtern un nuovo finale in cui viene simulata una scena snuff, e lancia poi la pellicola con una campagna pubblicitaria a sensazione."}
{"id": "854790", "revid": "1305772", "url": "https://it.wikipedia.org/wiki?curid=854790", "title": "Mal (disambigua)", "text": ""}
{"id": "854791", "revid": "547034", "url": "https://it.wikipedia.org/wiki?curid=854791", "title": "Seconda Divisione 1925-1926", "text": "La Seconda Divisione 1925-1926 fu la quarta e ultima edizione del torneo cadetto del campionato italiano di calcio organizzata a livello interregionale dalla Lega Nord.\nLega Nord.\nFormula.\nAl campionato parteciparono 44 squadre suddivise in quattro gironi. In origine avrebbero dovuto essere 40 ma, in seguito al ricorso del , che era passata dalla promozione alla retrocessione dopo la condanna per il caso dei suoi tesserati ungheresi, tra cui il talentuoso Ign\u00e1c Moln\u00e1r, la Lega Nord il 25 luglio 1925 decise di riammettere i berici nella Seconda Divisione. Fu cos\u00ec che, in una concatenazione di decisioni che part\u00ec dall'amnistia per i berici, si allarg\u00f2 il presente torneo a 44 squadre.\nTuttavia, nell'agosto del 1925, all'Assemblea Federale si stabil\u00ec che dalla stagione 1926-1927 si sarebbe creata una Divisione d'Onore con le migliori societ\u00e0 del paese, mentre le altre divisioni sarebbero scalate di conseguenza. La riforma dei campionati proposta all'Assemblea Federale dell'agosto 1925 era la seguente:\nQuesto schema riguardava solo il Nord, e partiva evidentemente dal presupposto di porre la nuova divisione elitaria come un cappello al di sopra dei due vecchi tornei che avrebbero mantenuto le loro vecchie formule. Fu stabilito che la Prima Divisione Sud, riqualificata in un girone unico interregionale, sarebbe stata parificata al nuovo secondo livello vista la notevole superiorit\u00e0 del calcio settentrionale, e di immettere una squadra meridionale nel massimo torneo solo dal 1927. Alla nuova Prima Divisione 1926-1927 declassata a campionato cadetto, a 24 squadre, avrebbero dovuto parteciparvi, a rigor di logica, le otto escluse dalla Divisione d'Onore, a cui si sarebbero aggiunte le prime quattro classificate dei quattro gironi di Seconda Divisione Nord. Si stabil\u00ec inoltre di istituire un nuovo comitato, la Lega delle Societ\u00e0 Minori, con sede a Genova, che avrebbe coordinato l'attivit\u00e0 dei comitati regionali organizzanti la Terza e la Quarta Divisione, e avrebbe gestito direttamente le finali interregionali Nord di Terza Divisione. Per stabilire la formula definitiva del campionato 1926-1927, con le connesse promozioni e retrocessioni, fu perci\u00f2 istituita la cosiddetta \"Commissione dei tredici\".\nNel frattempo, la cosiddetta \"Commissione dei tredici\" decise di mantenere invariato l\u2019organico complessivo dei 64 club della Lega Nord, limitandosi a distribuirlo su tre tornei anzich\u00e9 due, restringendo il futuro declassato campionato di Seconda Divisione a 24 club eliminando due gironi, risultato matematicamente raggiungibile facendo retrocedere le ultime tre classificate di ogni girone come sarebbe avvenuto normalmente in assenza di riforme. La piramide stabilita a fine settembre 1925 dalla \"Commissione dei tredici\" era infatti la seguente:\nLa Prima e la Seconda Divisione sarebbero state gestite dalla Lega Nord delle Societ\u00e0 Maggiori, mentre i campionati regionali di Terza e Quarta Divisione sarebbero stati coordinati dalla Lega delle Societ\u00e0 Minori del Nord, che avrebbe organizzato direttamente le finali per la promozione in Seconda Divisione. Era prevista l'istituzione delle leghe delle societ\u00e0 maggiori e delle societ\u00e0 minori anche al Sud.\nLa delusione delle dodici societ\u00e0 di Seconda Divisione destinate a retrocedere, contrariamente a quanto inizialmente proposto in assemblea, fu formalmente raccolta dalla Carta di Viareggio che tramite la nuova piramide:\nannull\u00f2 tutte le retrocessioni in Terza Divisione.\nFu cos\u00ec che, essendo rimasto libero il posto in Prima Divisione che doveva spettare all'Alessandria, ammessa in \"extremis\" in Divisione Nazionale, fu ammessa in suo luogo l'Anconitana, che finora aveva militato nella Lega Sud. Nella sostanza per\u00f2, queste riammissioni vennero svilite dall\u2019esclusione della Seconda Divisione dall\u2019associazione di vertice, quel Direttorio Divisioni Superiori in cui il regime trasform\u00f2 la Lega Nord, per declassarla in blocco nel successore della Lega delle Societ\u00e0 Minori, il Direttorio Divisioni Inferiori. Il disegno originario di riqualificazione mediante un allungamento della piramide dei campionati si riduceva nella sostanza ad un \"glissement\" delle denominazioni dei tornei. A maggior prova di tale tendenza, in seguito fu deciso un riassestamento verso la Prima dequalificando di conseguenza la Seconda, arrivando allo schema definitivo basato tutto su gironi da dieci club ciascuno:\nFu cos\u00ec che, complice la fusione tra le societ\u00e0 fiumane dell'Olympia e del Gloria, anche alle quinte e le seste classificate fu consentito di mantenere il proprio livello nel \"Direttorio Divisioni Superiori\" che dal 1926 sostitu\u00ec la Lega Nord: per gli altri \"clubs\" il destino fu quello di confluire nell'ex \"Lega delle Societ\u00e0 Minori\" ridenominato dalla Carta di Viareggio \"Direttorio Divisioni Inferiori Nord\", il comitato di tipo interregionale chiamato a gestire il declassato torneo di Seconda Divisione nell'Italia settentrionale.\nQuale \"norma transitoria\" introdotta all'inizio della stagione, la F.I.G.C. decise che in caso di qualsiasi parit\u00e0 di punti e anche per l'assegnazione del primo posto in classifica non si sarebbe giocato lo spareggio ma doveva essere applicato il goal-average (quoziente reti) ovvero il rapporto tra reti fatte e subite. Avrebbe regolato anche tutti gli altri pari merito.\nQuesta norma fu subito accantonata all'inizio della stagione seguente perch\u00e9 ci furono troppi casi sospetti di combine a causa di eclatanti risultati superiori alle 8-10 reti (forse concordati ma non provati) in modo da evitare problemi con le seconde classificate.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nGirone finale.\nIl girone di finale non fu fatto disputare.\nSud.\nA differenza delle precedenti stagioni, i campionati regionali di Seconda Divisione del Meridione, cui si erano aggiunti l\u2019Umbria e gli Abruzzi, avrebbero dovuto essere propedeutici a due triangolari finali interregionali gestiti dalla Lega Sud, i cui vincitori avrebbero dovuto sostituire le ultime classificate dei programmati due gironi di Prima. Il sabotaggio di quest\u2019ultimo progetto lasci\u00f2 anche la Seconda Divisione senza un regolamento definito. Con la redazione della Carta di Viareggio la FIGC attu\u00f2 un progressivo inserimento delle squadre meridionali e lo fece valutando vari fattori, capacit\u00e0 finanziaria, meriti sportivi e impianti sportivi a norma, che furono anche influenzati dall'ingerenza politica del regime fascista. Per quanto riguarda la Seconda Divisione Sud, si decise che le regioni minori sarebbero state d'ora in poi raggruppate in modo da avere tornei interregionali di almeno dieci giornate per squadra, lasciando il mero ambito locale alla Terza Divisione come al Nord.\nIn questa stagione, in seguito alla riforma dei campionati, non erano previste promozioni e retrocessioni, ma tutte le squadre furono ammesse alla declassata Seconda Divisione 1926-1927 che costitu\u00ec una sezione del nuovo terzo campionato italiano.\nMarche.\nClassifica finale.\nLegenda:\nRegolamento:\nUmbria.\nClassifica finale.\nLegenda:\nRegolamento:\nLazio.\nClassifica finale.\nLegenda:\nRegolamento:\nAbruzzo.\nClassifica finale.\nLegenda:\nRegolamento:\nCampania.\nClassifica finale.\nLegenda:\nRegolamento:\nSicilia e Calabria.\nCampionato appena normalizzato mediante l\u2019iscrizione dei vincitori dei quattro campionati provinciali previgenti.\nClassifica finale.\nLegenda:\nRegolamento:\nNote:"}
{"id": "854792", "revid": "72396", "url": "https://it.wikipedia.org/wiki?curid=854792", "title": "Campionati mondiali di nuoto 2003", "text": "La X edizione dei campionati mondiali di nuoto si \u00e8 tenuta a Barcellona dal 12 al 27 luglio 2003. La Spagna ha ospitato la rassegna iridata per la seconda volta, dopo l'edizione 1986 disputatasi a Madrid.\nIl programma delle gare \u00e8 rimasto invariato rispetto alla precedente edizione.\nGli Stati Uniti sono tornati ad imporsi come miglior nazione aggiudicandosi dodici titoli mondiali, quattro dei quali conquistati da Michael Phelps, miglior medagliato della competizione.\nDiscipline.\nIn questa edizione dei mondiali si sono disputate 62 gare."}
{"id": "854794", "revid": "287204", "url": "https://it.wikipedia.org/wiki?curid=854794", "title": "Ciclo Troiano", "text": "Il Ciclo Troiano era una raccolta di poemi epici greci che trattavano la storia della Guerra di Troia e il suo seguito. I poemi in questione sono i \"Cypria\", l'Etiopide, la Piccola Iliade, l\"'Iliou persis\" (\"La caduta di Ilio\"), i \"Nostoi\" (\"I ritorni\") e la Telegonia. Alcuni studiosi includono nel Ciclo anche i due poemi di Omero, ma pi\u00f9 frequentemente questo nome \u00e8 impiegato per definire i poemi non-omerici e distinguerli da quelli.\nA parte l'Odissea e l'Iliade, degli altri poemi del Ciclo Troiano restano soltanto frammenti e alcuni riassunti, il pi\u00f9 importante dei quali \u00e8 stato scritto da un certo Proclo (forse il grammatico del II secolo d.C., mentre \u00e8 stato escluso che si tratti del filosofo). Tutti i poemi del ciclo erano scritti in esametri dattilici.\nNel mondo accademico moderno, lo studio delle relazioni storiche e letterarie tra l'epica omerica ed il resto del Ciclo Troiano \u00e8 chiamata neoanalisi omerica.\nConservazione.\nDi questi poemi, solo l'Iliade e l'Odissea sono giunti intatti fino a noi, tuttavia frammenti degli altri poemi sono citati nelle opere di autori pi\u00f9 tardi. A queste citazioni si aggiungono alcuni versi ritrovati sui frammenti di antichi papiri.\nLa maggior parte delle notizie in nostro possesso sul Ciclo Troiano provengono da un riassunto incompleto che faceva parte delle prefazione del famoso manoscritto dell'Iliade del X secolo noto come \"Venetus A\". Dalla prefazione manca per\u00f2 la parte relativa ai \"Cypria\", pertanto si \u00e8 dovuto supplire alla mancanza con altre fonti (un riassunto dei \"Cypria\" \u00e8 presente in vari altri manoscritti, che per\u00f2 trattano solo quel poema e non gli altri del Ciclo). Il riassunto \u00e8 una parte di un'opera pi\u00f9 lunga, la \"Crestomazia\", scritta da un certo Proclo, come testimoniato da Fozio, nella sua \"Biblioteca\", le cui informazioni sono sufficienti a dimostrare che il passo del manoscritto \"Venetus A\" \u00e8 tratto dalla stessa opera.\nEpoca di composizione ed influenza.\nStoricamente si \u00e8 ritenuto che gli altri poemi epici risalgano ad un'epoca posteriore rispetto all'Iliade e all'Odissea, ma non c'\u00e8 alcuna prova attendibile a sostegno di questa tesi.\nAlcuni studiosi oggi anzi sostengono che siano le opere di Omero ad essere posteriori e ad essere fortemente ispirate a quelle del Ciclo Troiano. \nAltri si assestano su una posizione pi\u00f9 moderata, affermando che l'epica omerica sia stata ispirata da un corpus leggendario che pi\u00f9 tardi fin\u00ec per cristallizzarsi nel Ciclo Troiano. Su queste questioni il dibattito \u00e8 tuttora in corso.\nSicuramente nell'antichit\u00e0 posteriore i due poemi omerici furono considerati le pi\u00f9 importanti opere del ciclo. Secondo gli studiosi di epoca ellenistica, i poeti ciclici, ovvero gli autori a cui venivano comunemente attribuiti gli altri poemi, erano \"\u03bd\u03b5\u03ce\u03c4\u03b5\u03c1\u03bf\u03b9\" (\"ne\u014dteroi\" \"poeti di epoca successiva\"), e \"\u03ba\u03c5\u03ba\u03bb\u03b9\u03ba\u03cc\u03c2\" (\"kyklikos\" \"ciclico\") che era usato come sinonimo di \"stereotipato\"; sostenevano quindi, come d'altronde molti studiosi moderni, l'equazione: poesia di epoca successiva uguale poesia di livello inferiore.\n\u00c8 celebre il modo in cui Aristotele nella sua \"Poetica\" critica i \"Cypria\" e la \"Piccola Iliade\" per il carattere frammentario della loro trama:\nAristotele non estende per\u00f2 le sue critiche agli altri poemi del ciclo che, secondo i suoi criteri, riguardo alla poesia epica erano migliori.\nIn epoche pi\u00f9 recenti si \u00e8 discusso se i contenuti magici e fantastici delle trame dei poemi non-omerici li rendessero di valore inferiore.\nVa considerato che anche vari passi dell'Iliade e la maggior parte dell'Odissea sarebbero potuti apparire come di genere fantastico se ne fossero sopravvissuti soltanto dei brevi riassunti, dato che si parla di cavalli parlanti, di un fiume che insegue un uomo e di mostri cannibali con un occhio solo. \n\u00c8 certo che i poeti dell'Iliade e dell'Odissea conoscevano le storie contenute negli altri poemi del Ciclo, e che ne hanno ampiamente tratto ispirazione. Probabile anche che in particolare l\"'Etiopide\" fosse un'opera di fattura relativamente buona. \nNel complesso \u00e8 per\u00f2 impossibile dire quanto validi fossero i poemi perduti, anche se il riassunto di alcune parti, specialmente il finale della \"Telegonia\", appaiono talvolta bizzarre.\nLe vicende narrate nei poemi del Ciclo sono riportate anche da altre fonti antiche, tra cui:\nRiunione del Ciclo troiano.\nAnche il modo in cui gli otto poemi del Ciclo troiano furono riuniti insieme e si cominci\u00f2 a riferirsi a loro come ad un \"ciclo\", nonch\u00e9 l'epoca in cui questo accadde sono tuttora oggetto di dibattito. Verso la fine del XIX secolo David Binning Monro sostenne che l'uso del termine\n\"\u03ba\u03c5\u03ba\u03bb\u03b9\u03ba\u03cc\u03c2\" che si faceva tra gli antichi studiosi non si riferiva al Ciclo in quanto tale, ma significava \"tradizionale\", e che il Ciclo era stato raccolto durante il periodo Ellenistico (forse non pi\u00f9 tardi del I secolo a.C.). Studiosi di epoca pi\u00f9 vicina alla nostra hanno preferito retrodatare la riunione dei poemi nel Ciclo, ma sostanzialmente sono d'accordo con l'impostazione generale della teoria.\nLa natura della relazione esistente tra i poemi del Ciclo ed Omero \u00e8 anch'essa legata alla risposta che si cerca di dare a questi interrogativi. Come affermato da \"Proclo\", le trame dei sei poemi non-omerici mostrano chiaramente come siano stati modellati per adattarsi a fare da contorno alle opere di Omero, senza che vi siano sovrapposizioni negli avvenimenti trattati. \u00c8 certo per\u00f2 che in origine la situazione non fosse questa.\nAd esempio, una citazione sopravvissuta mostra che la \"Piccola Iliade\" narrava come Neottolemo prese prigioniera Andromaca dopo la caduta di Troia; tuttavia secondo \"Proclo\" la \"Piccola Iliade\" si ferma prima che il saccheggio di Troia abbia inizio. Alcuni studiosi hanno proposto che i \"Cypria\", nella versione in cui furono originariamente composti, trattassero la guerra di Troia pi\u00f9 approfonditamente di quanto il riassunto di \"Proclo\" lasci intendere; al contrario altri sostengono che fossero stati ideati per introdurre l'Iliade e che il riassunto di \"Proclo\" ritragga i \"Cypria\" nella loro stesura originale.\n\u00c8 comunque certo che siano stati eseguiti almeno alcuni adattamenti o \"cuciture\" per unire assieme i poemi. Ad esempio l'ultimo verso dell'Iliade \u00e8:\nNe esiste per\u00f2 una versione alternativa che sembra concepita per introdurci direttamente all\"'Etiopide\":\nTra i poemi del Ciclo si possono rintracciare alcune contraddizioni. Ad esempio il guerriero greco che uccide il figlio di Ettore, Astianatte, durante la caduta di Troia secondo la \"Piccola Iliade\" \u00e8 Neottolemo, mentre secondo l\"'Iliou persis\" si tratta di Odisseo."}
{"id": "854796", "revid": "287204", "url": "https://it.wikipedia.org/wiki?curid=854796", "title": "Campionato italiano di calcio a 5 1987-1988", "text": "Il quinto campionato italiano di calcio a 5 si svolse durante la stagione 1987/1988 e dopo una fase interregionale si svolse una fase finale (poule scudetto) in sede unica a Merano dal 18 luglio al 23 luglio 1988.\nLa stagione \u00e8 segnata dal ritorno prepotente della capitale Roma come protagonista del torneo: alla prima di una lunga serie di vittorie per la Roma RCB si aggiunge il primo affacciarsi di una delle compagini storiche del calcio a 5 italiano, ovvero la Brillante Calcio a 5, che si ferma alle semifinali. Ma la stagione rappresenta anche la prima occasione per vedere all'opera in finale una compagine non laziale: l'impresa riesce al Millefonti Torino che viene per\u00f2 sconfitto seccamente per 4-1. I campioni in carica del Marino Calcetto invece abdicano senza andare oltre il terzo posto nel proprio girone di qualificazione\nFinali.\n3\u00ba-4\u00ba posto.\nBrillante Forma Center Roma - Libertas Corbino Augusta 5-1\n1\u00ba- 2\u00ba posto.\nRoma RCB - Millefonti Torino 4-1"}
{"id": "854797", "revid": "1861950", "url": "https://it.wikipedia.org/wiki?curid=854797", "title": "Tunisair", "text": "Soci\u00e9t\u00e9 Tunisienne de l'Air, o Tunisair (arabo: \u0627\u0644\u062e\u0637\u0648\u0637 \u0627\u0644\u062a\u0648\u0646\u0633\u064a\u0629) \u00e8 la compagnia aerea di bandiera della Tunisia. Costituita nel 1948, opera servizi internazionali di linea verso quattro continenti. La sua base principale \u00e8 l'aeroporto Internazionale di Tunisi-Cartagine. La sede della compagnia aerea \u00e8 a Tunisi, vicino all'aeroporto.\nStoria.\nIl vettore venne formato dal governo della Tunisia come Soci\u00e9t\u00e9 Tunisienne de l'Air alla fine del 1948. L'investimento iniziale era di 60 milioni di FRF, con suddivisione della partecipazione tra il governo (35%), Air France (35%) e altri investitori (30%). Air France trasfer\u00ec alcuni dei suoi DC-3 e rotte (che includevano Tunisi-Annaba-Algeri, Tunisi-Ajaccio-Nizza, Tunisi-Bastia-Nizza, Tunisi-Roma e un volo cargo tra Tunisi e Marsiglia) alla nuova compagnia aerea affinch\u00e9 iniziasse le operazioni; ci\u00f2 avvenne il 1\u00ba aprile 1949. Il primo amministratore delegato della societ\u00e0 fu Rene Lefevre.\nLa rete di rotte fu ampliata lungo la costa all'inizio degli anni '50. Nel 1951, Casablanca, Ghudamis e Tripoli furono incorporate come destinazioni. Nel maggio di quell'anno fu lanciato un servizio Tunisi-Tripoli-Sabhah, con scali a Sfax e Djerba aggiunti a settembre. La rotta per Ghudamis termin\u00f2 nel 1952 e la rotta per Casablanca fu rilevata da Air France lo stesso anno. Nel 1953, il servizio per Marsiglia fu esteso a Parigi. Nel 1954, un Douglas DC-4 fu preso in leasing da Air France e utilizzato sulla rotta per Parigi. Nel marzo 1955, la flotta comprendeva tre Douglas DC-3, un Douglas DC-4 e uno SNCASE Languedoc. Nel 1955, il vettore trasport\u00f2 92.344 passeggeri. Alla fine dell'anno, il numero dei dipendenti era 140. La compagnia aerea aveva un fatturato di \u00a3 620.000 e i costi ammontavano a \u00a3 550.000, nel 1955. Nel 1957, il governo tunisino divenne il maggiore azionista (51%) e la partecipazione detenuta da Air France fu ridotta al 15%.\nIl vettore prese in consegna il suo primo aereo a reazione, un Sud Caravelle III, il 31 agosto 1961. Un nuovo servizio per Francoforte fu inaugurato a ottobre, ma fu interrotto nel marzo dell'anno successivo a causa delle scarse prestazioni economiche. Un secondo Caravelle fu ordinato nel 1963 ed entr\u00f2 in servizio nel marzo 1964. In collaborazione con Lufthansa, i voli per Francoforte ripresero nell'aprile 1966 utilizzando i Caravelle. Il Nord 262 venne messo in servizio per la prima volta nel 1969. L'introduzione di questo velivolo nella flotta permise al vettore di eliminare gradualmente un DC-3 e due DC-4.\nIl numero di dipendenti era cresciuto fino a 888 nel marzo 1970. A quel tempo, Tunisair possedeva quattro Caravelle, due Cessna 402, un DC-3 e un Nord 262, che venivano utilizzati sui servizi nazionali e sulle rotte internazionali verso Algeria, Belgio, Francia, Germania, Paesi Bassi, Italia, Libia, Marocco e Svizzera. Tunis Air prese in consegna il suo primo Boeing, un Boeing 727-200, il 12 marzo 1972; venne messo in servizio sulla rotta Tunisi-Parigi. Il 1\u00ba aprile 1972, un Boeing 707 noleggiato da Sabena inaugur\u00f2 il collegamento Tunisi-Londra. Lo stesso giorno furono lanciati nuovi servizi per il Lussemburgo e Gedda. Verso la fine dell'anno, un secondo Boeing 727 fu ordinato e consegnato poi nel luglio 1973. Nel 1973, un terzo Boeing 727 fu ordinato e consegnato nel dicembre dello stesso anno. Un quarto e un quinto 727 furono ordinati nel 1974 e nel 1975. La graduale incorporazione dei Boeing 727 permise a Tunisair di sostituire i Caravelle e di ritirare i restanti DC-3.\nPer la prima volta nella sua storia, nel 1995 il vettore inizi\u00f2 a negoziare le sue azioni alla borsa di Tunisi. Ahmed Smaoui assunse la carica di presidente e direttore generale della societ\u00e0 nel marzo 1997. Nel gennaio 1999, Abdelmalek Larifthe divenne il nuovo presidente. Ad aprile 2000, la compagnia aerea aveva 7259 dipendenti. In quel momento la flotta comprendeva un Airbus A300B4-200, due Airbus A319-100, dieci Airbus A320-200, quattro Boeing 727-200, tre Boeing 737-200, quattro Boeing 737-500 e tre Boeing 737-600 che servito le seguenti destinazioni: Abu Dhabi, Algeri, Amman, Amsterdam, Atene, Barcellona, Beirut, Berlino, Bilbao, Bordeaux, Bratislava, Bruxelles, Budapest, Il Cairo, Casablanca, Copenaghen, Dakar, Damasco, Djerba, D\u00fcsseldorf, Francoforte, Gafsa, Ginevra, Graz, Amburgo, Istanbul, Jeddah, Lille, Linz, Lisbona, Londra, Lussemburgo, Lione, Madrid, Malta, Marsiglia, Milano, Monastir, Monaco, Nizza, Nouakchott, Palermo, Parigi, Praga, Roma, Salisburgo, Sfax, Stoccolma, Strasburgo, Tabarka, Tolosa, Tozeur, Tunisi, Vienna, Varsavia e Zurigo.\nNel 2007, Nabil Chettaoui \u00e8 stato nominato amministratore delegato (CEO). Nel giugno 2011, Hamadi Thamri ha sostituito Chettaoui come presidente e amministratore delegato della societ\u00e0. Nel luglio dello stesso anno, Mosca fu servita per la prima volta dal vettore con voli per l'aeroporto di Domodedovo. Il primo servizio transatlantico della compagnia aerea, Tunisi-Montr\u00e9al, \u00e8 stato lanciato nel luglio 2016.\nNel gennaio 2018, il management ha annunciato cifre pi\u00f9 alte per l'attivit\u00e0 del 2017 rispetto al 2016. Ha informato che il traffico passeggeri era aumentato del 17,1%, da 2.991.841 a 3.502.475 passeggeri. Ci\u00f2 \u00e8 stato accompagnato da un aumento dei ricavi, da 995,1 milioni di dinari a 1,28 miliardi di dinari, con un calo per\u00f2 della puntualit\u00e0 dei voli che mostrava un tasso del 44% contro il 55%. l'anno precedente. La stampa ha poi parlato di un \u201canno eccezionale\u201d.\nA giugno 2019, per migliorare i propri servizi e contrastare i ritardi, la direzione ha annunciato che avrebbe tagliato 200 voli programmati tra il 1\u00ba giugno e il 15 settembre 2019, pari al 10% dei suoi voli mensili.\nIdentit\u00e0 aziendale.\nSede.\nLa sede principale di Tunisair si trova sulla Route X vicino a Tunisi.\nManagement.\nL'azienda \u00e8 controllata al 74% dal governo tunisino. A dicembre 2020, l'amministratore delegato \u00e8 Elyes Mnakbi, nominato dal ministero dei Trasporti nel 2016 in sostituzione di Sarra Rejeb, diventata dirigente della SNCFT.\nFlotta.\nFlotta attuale.\nA dicembre 2021 la flotta di Tunisair \u00e8 cos\u00ec composta:\nFlotta storica.\nTunisair operava in precedenza con i seguenti aeromobili:"}
{"id": "854799", "revid": "767487", "url": "https://it.wikipedia.org/wiki?curid=854799", "title": "Rudolf Ramek", "text": "Membro del CS, ha servito come Cancelliere federale dell'Austria dal 20 novembre 1924 al 20 ottobre 1926."}
{"id": "854805", "revid": "287204", "url": "https://it.wikipedia.org/wiki?curid=854805", "title": "Bestia del mare", "text": "La Bestia del mare \u00e8 un mostro simbolico nominato nella Bibbia, nell'Apocalisse di Giovanni al capitolo .\nDescrizione.\nIl passo biblico restituisce la descrizione della creatura:\ne ne delinea la potenza sovrannaturale riferendo l'episodio della guarigione di una \u00abpiaga mortale\u00bb, da cui una sua testa sembr\u00f2 essere stata colpita. Secondo il racconto, il Drago dell'Apocalisse gli diede il potere di proferire \u00abper quarantadue mesi\u00bb \u00abparole d'orgoglio e bestemmie\u00bb e di sconfiggere in guerra i santi, tanto da suscitare l'adorazione degli uomini, colpiti dalla sua invincibile potenza.\nIl racconto prosegue con la descrizione di una seconda bestia:\nla quale, in presenza della prima, era in grado di esercitare tutto il potere di quella e di operare grandi prodigi, come la pioggia di fuoco. Questa seconda bestia - continua il passo - costrinse gli uomini ad adorare la prima e diede la vita a un simulacro di quella, dotata delle medesime inclinazioni. Tutti gli uomini furono marchiati con \u00abil nome della bestia o il numero del suo nome [...] E tal cifra \u00e8 seicentosessantasei\u00bb.\nInterpretazione di alcuni dettagli.\nNel racconto si possono ritrovare alcune simbologie tipiche delle visioni profetiche bibliche (riscontrabili anche in profeti come Isaia, Daniele, Geremia...):\nLa Bestia.\nLa bestia dell'Apocalisse riassume i simboli che caratterizzano le quattro bestie di Daniele 7. Le prime tre erano un leone, un orso e un leopardo, mentre la quarta aveva dieci corna come la bestia che sale dal mare. Complessivamente, inoltre le 4 bestie avevano anch'esse sette teste. Sette \u00e8 il numero che indica \"completezza\" in tutte le lingue semitiche.\nLe corna e i diademi.\nLe corna sono un simbolo di forza e si identificano generalmente con dei re (per esempio in Daniele 8). L'immagine \u00e8 rinforzata dai dieci diademi. Dovrebbero quindi rappresentare dieci imperatori romani, anche se non c'\u00e8 consenso degli studiosi su come contarli. Anche la quarta bestia di Daniele, la pi\u00f9 spaventosa era identificata nel basso giudaismo e dagli autori rabbinici con l'impero romano."}
{"id": "854814", "revid": "33617", "url": "https://it.wikipedia.org/wiki?curid=854814", "title": "F.I.N.", "text": ""}
{"id": "854817", "revid": "125695628", "url": "https://it.wikipedia.org/wiki?curid=854817", "title": "Tore Andr\u00e9 Flo", "text": "Ribattezzato \"Flonaldo\", ha partecipato al in Francia ed al in Belgio e Paesi Bassi con la sua nazionale.\nBiografia.\nLa famiglia di Flo \u00e8 strettamente legata al calcio: i fratelli Kjell Rune, Jostein e Jarle sono ex calciatori professionisti. Anche suo cugino H\u00e5vard ha giocato a calcio, vestendo anche la maglia della nazionale. Ha cinque figli. \u00c8 anche parente di Per-Egil Flo.\nNel 2008 ha partecipato alla versione norvegese di \"Ballando con le stelle\", giungendo al secondo posto finale.\nCaratteristiche tecniche.\nFlo veniva schierato da centravanti, per sfruttarne le doti fisiche. Nonostante l'altezza, era un calciatore piuttosto talentuoso. Era pi\u00f9 a suo agio nel giocare la palla con i piedi, piuttosto che nel colpo di testa. Gianfranco Zola, suo ex compagno di squadra al Chelsea, lo paragon\u00f2 a Marco van Basten ed elogi\u00f2 la sua tecnica, velocit\u00e0 ed il suo movimento continuo. Il suo piede preferito era il destro, ma era in grado di colpire discretamente anche con il sinistro.\nCarriera.\nClub.\nGli esordi in patria: Sogndal, Troms\u00f8 e Brann.\nFlo inizi\u00f2 la carriera professionistica con la maglia del Sogndal, in 1. divisjon. Esord\u00ec in prima squadra il 2 maggio 1993, nella partita vinta per 5-1 contro il Bryne. Con 16 reti in 22 apparizioni, aiut\u00f2 il club a raggiungere la promozione nell'Eliteserien.\nIl 17 aprile 1994 debutt\u00f2 nella massima divisione norvegese, nel pareggio a reti inviolate in casa del Troms\u00f8. Il 1\u00ba maggio segn\u00f2 il primo gol, nella sconfitta per 4-2 contro il Brann. Flo concluse la sua stagione con 5 reti in 22 incontri, ma il Sogndal non raggiunse la salvezza; l'attaccante cerc\u00f2 allora un'altra sistemazione, passando al Troms\u00f8.\nEsord\u00ec con la nuova squadra il 22 aprile 1995 nella partita in trasferta contro l'HamKam, in cui realizz\u00f2 il gol decisivo per il definitivo 0-1. Disput\u00f2 un'ottima stagione e fu il capocannonniere della squadra.\nFlo fu acquistato dal Brann prima dell'inizio del campionato 1996 e firm\u00f2 un contratto dalla durata biennale. Debutt\u00f2 con questa maglia - segnando una rete - il 28 aprile, nel 3-3 casalingo contro il Lillestr\u00f8m. Concluse la stagione con 19 reti in campionato, arrivando terzo nella classifica marcatori (alle spalle di Harald Martin Brattbakk e Egil \u00d8stenstad, rispettivamente con 28 e 23 gol).\nContribu\u00ec, inoltre, alla positiva avventura del Brann nella Coppa delle Coppe 1996-1997: sigl\u00f2 infatti un gol nella sconfitta per 3-2 contro il Cercle Brugge e un altro al PSV. Il club norvegese arriv\u00f2 fino ai quarti di finale della competizione.\nL'approdo e le vittorie al Chelsea.\nNell'estate del 1997, Flo fu acquistato dal Chelsea in cambio di : il prezzo del calciatore fu relativamente basso poich\u00e9 il suo contratto con il Brann era vicino alla scadenza. Il 9 agosto esord\u00ec in Premier League, subentrando a Mark Hughes, nella sconfitta esterna per 3-2 contro il Coventry City e and\u00f2 in rete con un potente colpo di testa. Inizialmente, avendo davanti a lui i titolari Hughes e Zola, non ebbe molto spazio. Fu per\u00f2 favorito dal turnover applicato dal manager Ruud Gullit e, approfittando di un turno di riposo concesso a Hughes, si rese protagonista nel successo per 6-1 sul campo del Tottenham Hotspur realizzando una tripletta. I \"Blues\" raggiunsero il quarto posto finale nel campionato inglese e vinsero le edizioni stagionali di Football League Cup e Coppa delle Coppe.\nL'arrivo di Pierluigi Casiraghi, nell'estate 1998, lo releg\u00f2 in panchina. Flo seppe essere comunque un calciatore importante, anche entrando a partita in corso. Il 21 settembre, sostituendo proprio il calciatore italiano nella sfida contro il Blackburn ad Ewood Park, marc\u00f2 una doppietta che ribalt\u00f2 il punteggio provvisorio di 3-2 e consent\u00ec al Chelsea di imporsi per 4-3. Nonostante quest'episodio, il manager Gianluca Vialli continu\u00f2 a preferirgli Casiraghi, il quale si infortun\u00f2 a met\u00e0 novembre - ed in seguito a tale incidente concluse anticipatamente la carriera - e permise allo scandinavo di giocare pi\u00f9 spesso da titolare. Contribu\u00ec alla qualificazione del club, per la prima volta nella sua storia, alla Champions League.\nNella stagione seguente fu protagonista in Europa, andando in rete per 8 volte nella Champions League 1999-2000. Tre delle quali contro il Barcellona nei quarti di finale, ma tuttavia gli inglesi furono eliminati dal torneo nel doppio confronto. Realizz\u00f2 complessivamente 19 reti stagionali, diventando il miglior marcatore del club, ma ci\u00f2 non fu sufficiente per essere scelto come titolare nell'annata seguente. I nuovi arrivi di Ei\u00f0ur Gu\u00f0johnsen e Jimmy Floyd Hasselbaink lo costrinsero a sedersi in panchina.\nAltre esperienze nel Regno Unito.\nIl 23 novembre 2000 fu ufficializzato il trasferimento di Flo ai Rangers. Il prezzo del cartellino del giocatore, 12 milioni di sterline, segn\u00f2 un record di trasferimento per il calcio scozzese. Il norvegese firm\u00f2 un contratto dalla durata di quattro anni e mezzo. Debutt\u00f2 il 26 novembre nella vittoria per 5-1 nell'Old Firm contro il Celtic, siglando una delle marcature per i \"Gers\".\nFlo, nelle intenzioni, doveva essere la risposta dei Rangers a Henrik Larsson, stella del Celtic. Invece, nonostante segnasse con regolarit\u00e0, non divent\u00f2 mai un idolo ad Ibrox Stadium. Inoltre, il costo dispendioso del suo cartellino e del suo ingaggio furono tra i responsabili della crisi economica dei Rangers. In generale, quindi, l'esperienza scozzese di Flo fu fallimentare.\nL'ultimo giorno di calciomercato estivo del 2002 segn\u00f2 il passaggio di Flo al Sunderland, secondo i media per 8.2 milioni di sterline. L'allora manager dei \"Black Cats\", Peter Reid, fu contestato per tutta l'estate perch\u00e9 non riusc\u00ec ad acquistare un attaccante che sostituisse Niall Quinn, prossimo al ritiro. La cifra pagata per il calciatore, relativamente alta, port\u00f2 i tifosi e la leggenda del club Jimmy Montgomery a credere che il suo acquisto, arrivato all'ultimo momento, fosse stato supervalutato proprio per la paura di mancare l'obiettivo.\nEsord\u00ec ufficialmente con questa maglia il 31 agosto contro il Manchester United e ancora una volta segn\u00f2 al debutto, fissando il risultato sul definitivo 1-1. Inizialmente Flo ricopr\u00ec la posizione precedentemente occupata da Quinn - ritiratosi a novembre -, diventando l'obiettivo dei lanci lunghi da parte dei difensori. Non ripag\u00f2 le attese in questo ruolo e Reid decise cos\u00ec di affiancargli Kevin Phillips. Ad ottobre, per\u00f2, il manager fu licenziato e al suo posto fu chiamato Howard Wilkinson. Il cambiamento di guida tecnica coincise con l'inizio di un brutto periodo per Flo, il quale non riusc\u00ec a guadagnarsi neanche la panchina per il primo match e fu criticato pubblicamente dall'allenatore per il suo precario stato di forma. Successivamente ebbe modo di scendere in campo da titolare, finch\u00e9 a marzo 2003 Wilkinson rassegn\u00f2 le dimissioni. Con il suo successore Mick McCarthy - in carica dal 12 marzo 2003 - gioc\u00f2 solo due partite per intero: dopo i primi due incontri, gli vennero concessi soltanto degli spezzoni di gara.\nIl Sunderland non riusc\u00ec a raggiungere la salvezza in Premier League. Con la retrocessione e i crescenti debiti, il club dovette liberarsi dei calciatori con un alto ingaggio, tra cui Flo, al quale fu concesso di trovarsi un nuovo club a parametro zero.\nL'arrivo in Italia ed il ritorno in Norvegia.\nIl 22 agosto 2003, Flo si trasfer\u00ec al . Esord\u00ec in Serie A il 31 agosto, schierato titolare nel pareggio per 2-2 in casa del . Il 20 settembre sigl\u00f2 il suo primo gol, girando in porta un cross di Nikola Lazeti\u0107 e battendo Mario Cassano, decretando il definitivo 4-0 del Siena sull'Empoli. Nel corso della stagione, il tecnico Giuseppe Papadopulo lo prov\u00f2 anche in veste di rifinitore per Enrico Chiesa. Termin\u00f2 la prima stagione in Italia con 8 reti all'attivo, in campionato.\nIl 4 settembre 2004 rimase coinvolto in un incidente autostradale, senza gravi conseguenze. Nel frattempo, cambi\u00f2 la guida tecnica in panchina. Arriv\u00f2 Luigi Simoni, il quale inizialmente non schier\u00f2 Flo come titolare nelle gare ufficiali, per la mancanza di esterni adatti a fornirgli cross giocabili (Rodrigo Taddei era all'epoca fuori rosa). Agli inizi del 2005, si chiar\u00ec il rapporto con Simoni: il tecnico lo schier\u00f2 pi\u00f9 lontano dalla porta e partendo dalla fascia destra; Flo dichiar\u00f2 quindi di aver risolto tutti i suoi problemi con l'allenatore. Il 20 febbraio fu decisivo nel successo del Siena sulla Fiorentina, con i \"bianconeri\" che si aggiudicarono il derby tra guelfi e ghibellini per 1-0: Flo batt\u00e9 infatti Cristiano Lupatelli con un colpo di testa, su cross di Alberto. A fine stagione non rinnov\u00f2 l'accordo con la squadra e si ritrov\u00f2 svincolato e con la volont\u00e0 di tornare nel nord Europa per ragioni familiari.\nUna volta svincolatosi, firm\u00f2 un contratto della durata di un anno e mezzo con il V\u00e5lerenga. Debutt\u00f2 in campionato con il club il 23 luglio 2005 nel successo casalingo per 2-1 sullo HamKam. Il 3 agosto arrivarono le prime reti ufficiali per il club: sigl\u00f2 una doppietta ai danni dello Haka nel ritorno del secondo turno preliminare della Champions League 2005-2006. La sua stagione fu comunque tormentata dagli infortuni, che gli impedirono di giocare con continuit\u00e0.\nRealizz\u00f2 i primi gol in campionato il 6 giugno 2006, nella partita Stab\u00e6k-V\u00e5lerenga (2-2) dove sigl\u00f2 una doppietta.\nLe serie minori inglesi.\nAgli inizi di gennaio 2007 Flo firm\u00f2 un contratto annuale con il Leeds United, in cui era prevista un'opzione per prolungare il rapporto. L'accordo - sul quale il parere del ex compagno ed allenatore Dennis Wise fu determinante - fu fissato sulla base di a settimana, con un bonus di altre per ogni rete realizzata.\nDebutt\u00f2 in squadra nella FA Cup 2006-2007, sostituendo Ian Thomas-Moore nella sconfitta per 3-1 sul campo del West Bromwich Albion. Una settimana dopo segn\u00f2 la prima rete in campionato nella sconfitta per 3-2 sempre contro il West Bromwich. Furono queste le sue uniche due partite della stagione, costellata da infortuni.\nProprio per questo motivo, i media ritennero che il Leeds (retrocesso nella Football League One) non gli avrebbe rinnovato il contratto. Il norvegese, invece, rimase per un'altra stagione e, pur non giocando molto, divent\u00f2 un beniamino dei tifosi.\nL'11 marzo 2008, Flo annunci\u00f2 il suo ritiro dal calcio giocato.\nIl 21 novembre 2008, tornando sulla sua decisione, firm\u00f2 un contratto annuale con il Milton Keynes Dons, all'epoca allenato dall'ex compagno - ai tempi del Chelsea - Roberto Di Matteo. Debutt\u00f2 per il club il 6 dicembre, sostituendo Ali Gerba nella sconfitta casalinga per 0-2 contro lo Scunthorpe United. Venne impiegato spesso solamente dalla panchina; gioc\u00f2 da titolare per la prima volta il 25 aprile 2009, quando fu scelto nell'undici iniziale per la sfida contro il Walsall.\nLa squadra raggiunse i play-off per la promozione e dovette affrontare lo Scunthorpe. Dopo un doppio pareggio, tra andata e ritorno, si arriv\u00f2 fino ai calci di rigore. Flo fall\u00ec il suo e la squadra fu sconfitta. Il 19 maggio, venne svincolato dal club.\nRitorno al calcio giocato.\nIl 31 marzo 2011, dopo pi\u00f9 di un anno e mezzo di inattivit\u00e0, Flo torn\u00f2 a giocare a calcio nel Sogndal, squadra neo-promossa nell'Eliteserien e per cui Flo inizi\u00f2 la carriera diciassette anni prima. L'ex calciatore Mini Jakobsen critic\u00f2 questa decisione, perch\u00e9 a suo dire rischia di rovinare la sua reputazione costruita in carriera. L'11 luglio, il sito del Sogndal ha comunicato ufficialmente il rientro di Flo, che ha ricominciato ad allenarsi con i compagni. Il 30 luglio ha sostituito suo nipote, Ulrik Flo, nel pareggio per 1-1 contro il Rosenborg. Ha dichiarato di essere felice del rientro e che il controllo di palla fosse lo stesso dei giorni migliori, malgrado la mancanza di velocit\u00e0 e di resistenza. Il 27 novembre dello stesso anno, all'ultima giornata di campionato, ha giocato la prima partita da titolare in squadra, segnando una doppietta che ha permesso il successo del Sogndal sul Molde, con il punteggio di 2-1.\nIl 14 agosto 2012, ha annunciato il suo definitivo addio al calcio giocato.\nNazionale.\nFlo ha disputato 28 partite e realizzato 15 reti con la . La prima di queste \u00e8 datata 24 agosto 1993, quando fu schierato titolare nel successo per 1-0 contro la .\nL'11 ottobre 1995 vest\u00ec per la prima volta con la nazionale maggiore, nel pareggio a reti inviolate contro l' in amichevole. Il 29 novembre dello stesso anno realizz\u00f2 la prima rete nella sconfitta per 2-3 contro il , in un match disputato a Port of Spain, alla quarta presenza complessiva in nazionale. Il 29 marzo 1997 fu un'altra data importante per Flo, poich\u00e9 sigl\u00f2 una tripletta ai danni degli in uno scontro amichevole. Il 30 maggio fu tra i protagonisti del successo degli scandinavi sul per 4-2; realizz\u00f2 una doppietta e fu ribattezzato dai media del paese \"Flonaldo\", gioco di parole in riferimento alla stella dei \"verdeoro\" Ronaldo.\nContribu\u00ec alla qualificazione per il della Norvegia con 3 marcature, siglate rispettivamente contro , e . Il 27 maggio 1998 - data della partita amichevole Norvegia- - gli fu assegnato il Gullklokka, in occasione della 25\u00aa presenza in nazionale.\nAl Mondiale, dopo i due pareggi contro e , la Norvegia si trov\u00f2 costretta a vincere contro il Brasile per superare il primo turno. In quella partita - sul parziale di 1-0 per il Brasile grazie alla rete di Bebeto - Flo diede un contributo essenziale, trovando il gol del pari e procurandosi poi il calcio di rigore che Kjetil Rekdal trasform\u00f2, regalando la qualificazione agli ottavi alla sua squadra. I norvegesi andranno comunque fuori agli ottavi dove verranno eliminati per 1-0 dall'Italia con rete di Christian Vieri; nella stessa sfida Flo si fece parare sulla linea di porta un colpo di testa dal portiere azzurro Gianluca Pagliuca, in una parata che venne paragonata a quella storica di Dino Zoff contro il Brasile ai Mondiali del 1982.\nNelle qualificazioni al Flo realizz\u00f2 5 reti: i suoi bersagli furono , (doppietta), e . Non and\u00f2 a segno nella fase finale del torneo e la Norvegia fu eliminata al primo turno.\nNel 2001 \u2013 insieme a Steffen Iversen, Ole Gunnar Solskj\u00e6r e Ronny Johnsen \u2013 Flo si rifiut\u00f2 di sottoscrivere l'accordo di sponsorizzazione riguardante la selezione norvegese. L'oggetto del contendere erano il troppo potere della Federazione e la poca libert\u00e0 che veniva concessa ai calciatori. La federazione, inizialmente, viet\u00f2 la convocazione dei calciatori, ma successivamente trov\u00f2 un accordo pi\u00f9 flessibile con i quattro.\nFlo pass\u00f2 un periodo di quasi quattro anni senza segnare in nazionale, tornando al gol il 22 maggio 2003 in amichevole contro la Finlandia. Il 18 agosto 2004, contro il , vest\u00ec per l'ultima volta la maglia della selezione norvegese e in seguito annunci\u00f2 il suo ritiro per stare pi\u00f9 vicino alla famiglia. Complessivamente conta 76 presenze e 23 reti.\nDopo il ritiro.\nDal 2013 al 2017 ha allenato le giovanili del Chelsea; nell'intermezzo, per un breve periodo nel 2014 ha ricoperto il ruolo di vice-allenatore della Norvegia Under-18.\nDal 2017 \u00e8 osservatore al Chelsea, suo ex club, oltre che ambasciatore del club londinese nel mondo.\nStatistiche.\nPresenze e reti nei club.\n\"Statistiche aggiornate al 14 agosto 2012.\""}
{"id": "854822", "revid": "473181", "url": "https://it.wikipedia.org/wiki?curid=854822", "title": "Problema della demarcazione", "text": "Il problema della demarcazione \u00e8 un concetto proprio della filosofia della scienza, nonch\u00e9 un principio cardine dell'epistemologia, che si propone di definire i limiti della scienza, sorto dalla difficolt\u00e0 di distinguere la scienza dalle pseudoscienze e dai quesiti metafisici della filosofia e della religione.\nSi tratta quindi del problema di trovare i criteri per definire i confini tra ci\u00f2 che \u00e8 scienza e ci\u00f2 che non lo \u00e8 e tracciare questi confini. Tale quesito, quindi, non si propone di distinguere tra ci\u00f2 che \u00e8 \"vero\" e ci\u00f2 che \u00e8 \"falso\", ma solo di trovare un criterio per stabilire i confini tra conoscenza \"scientifica\" e resto delle conoscenze e delle teorie. Nonostante il dibattito secolare su questo argomento, non si \u00e8 riusciti a trovare una soluzione univocamente accettata da scienziati ed epistemologi.\nL'importanza del problema.\nTrovare una soluzione al problema della demarcazione ha importanza non solo nell'ambito della ricerca filosofica, e quindi in una dimensione strettamente teorica, ma anche in campi pi\u00f9 propriamente pratici e quotidiani.\nDistinguere tra ci\u00f2 che \u00e8 scienza e ci\u00f2 che non lo \u00e8 ha una grande rilevanza da un punto di vista economico: esistono, infatti, degli incentivi per facilitare lo sviluppo della ricerca scientifica. Tuttavia esiste il rischio di utilizzare questi fondi in ambiti non scientifici, rallentando di fatto il progresso della scienza. Trovare un criterio univoco e universalmente accettato di distinzione tra la scienza e la cosiddetta pseudoscienza e, in generale, la non scienza \u00e8 un ottimo modo per avere un oculato utilizzo delle risorse economiche, rappresentando quindi un notevole sprone per lo sviluppo delle scienze.\nIl rapporto con lo sviluppo delle scienze, tuttavia, \u00e8 anche pi\u00f9 diretto: scoprire cosa distingue una teoria scientifica dagli altri tipi di conoscenze permette di dare agli scienziati un buon criterio per sviluppare le teorie esistenti, senza correre il rischio che una ricerca scientifica sfoci nella pseudoscienza. \u00c8 necessario, infatti, avere un criterio certo ed univoco per non rischiare di sconfinare oltre i limiti della scienza.\nInfine, tenendo conto che buona parte delle decisioni della magistratura si fondano sulle conoscenze scientifiche, trovare un chiaro criterio di demarcazione con le conoscenze non scientifiche evita possibili intrusioni di queste ultime nelle indagini degli organi giudiziari. A questo proposito \u00e8 bene ricordare la presenza, tra le forze dell'ordine italiane, di una sezione della polizia di Stato chiamata Polizia Scientifica e di un reparto dell'arma dei Carabinieri detto Reparto Investigazioni Scientifiche (RIS), le cui indagini si basano esclusivamente sull'interpretazione delle prove raccolte alla luce delle scoperte della scienza. Trovare una soluzione al problema della demarcazione, quindi, ha anche una notevole importanza in fase di indagine giudiziaria.\nStoria.\nLe origini.\nIl primo esempio nella storia di un problema di demarcazione si ha nella Grecia antica, quando ci si pose il problema di distinguere la vera conoscenza (in greco , \"epist\u00e8me\") dall'opinione (, \"d\u00f2xa\").\nTuttavia il primo pensatore che si pose in modo sistematico il problema di distinguere tra ci\u00f2 che l'uomo pu\u00f2 conoscere da ci\u00f2 che \u00e8 semplice supposizione o fede fu il filosofo Immanuel Kant, che con il suo approccio critico (da cui il termine \"criticismo\" con cui \u00e8 definita la sua filosofia) cerc\u00f2 di distinguere il campo scientifico da quello metafisico. Egli, dunque, pu\u00f2 essere definito come precursore di questo problema.\nIl rapporto tra scienza e fede.\nIl rapporto tra scienza e religione nel corso della storia si \u00e8 modificato notevolmente.\nNel corso del Medioevo, ad esempio, le verit\u00e0 scientifiche erano determinate sulla base delle esperienze allora possibili e di un uso libero e fiducioso della ragione (fiducia basata sulla lettura delle Sacre Scritture e sulle convinzioni teologiche che ne derivavano), che portava anche a criticare i testi di Aristotele, considerandone superati diversi aspetti, come ad esempio il fatto che egli non conoscesse la precessione degli equinozi.\nQuesta situazione inizi\u00f2 a cambiare nel XVI secolo. Nel 1543, infatti, fu pubblicata un'opera fondamentale dal punto di vista della moderna scienza: il \"De revolutionibus orbium coelestium\" di Niccol\u00f2 Copernico, in cui veniva ipotizzato l'eliocentrismo. Nel 1616 il Sant'Uffizio condann\u00f2 tali teorie e mise all'indice l'opera di Copernico. Uno tra i personaggi pi\u00f9 famosi a pagarne le conseguenze fu Galileo Galilei che, in seguito ad una serie di problemi con la Chiesa, fu infine costretto all'abiura delle sue idee in materia di astronomia, che consistevano in una difesa del sistema copernicano.\nLa teoria dell'eliocentrismo, infatti, cozzava secondo la Chiesa del tempo con le verit\u00e0 espresse nella Bibbia. In particolare si faceva riferimento al fatto che in un passo della Bibbia \u00e8 detto \"Si ferm\u00f2 il sole e la luna rimase immobile finch\u00e9 il popolo non si vendic\u00f2 dei nemici\" (Giosu\u00e8 10, 13). La teoria dell'eliocentrismo, togliendo la Terra dal centro dell'universo e posizionandola in un'orbita attorno al sole immobile, negava secondo i teologi della Chiesa del tempo questo passo, che presupponeva invece che fosse il sole a muoversi e la Terra a restare immobile. Galileo Galilei, per difendersi dalle accuse di eresia, afferm\u00f2 che la Bibbia, avendo come compito la definizione di una morale, aveva dovuto sottostare al linguaggio ed alle capacit\u00e0 di comprensione di un popolo rozzo quale era quello ebraico. La Bibbia cio\u00e8, per rendere comprensibili le verit\u00e0 morali ad un popolo ignorante, si era adeguata alle credenze che lo stesso aveva, ed usava immagini che avrebbe potuto comprendere.\nTale affermazione di Galileo cre\u00f2 le basi di quel distacco tra le verit\u00e0 scientifiche e quelle religiose che in seguito, soprattutto durante l'Illuminismo, si sarebbe sempre pi\u00f9 affermato.\nDelle situazioni analoghe a quelle precedenti, tuttavia, hanno continuato a presentarsi anche successivamente: un esempio \u00e8 l'evoluzione, proposta da Charles Darwin con la sua opera \"L'origine delle specie\" del 1859. Tale teoria si contrapponeva all'idea della Chiesa del creazionismo. Tale contrapposizione \u00e8 ancora presente, eccetto alcuni tentativi di conciliazione.\nIl problema della demarcazione \u00e8 nato nel 1874, quando John William Draper descrisse la storia della scienza come perenne conflitto nei confronti della religione. Questa impostazione fu ulteriormente rafforzata da personaggi come Andrew Dickson White.\nGrazie al loro lavoro furono evidenziati numerosi conflitti tra la conoscenza scientifica, aperta a nuove scoperte, e il dogmatismo religioso, succube del principio di autorit\u00e0.\nIl rapporto tra scienza e fede, in verit\u00e0, \u00e8 molto pi\u00f9 complesso di quanto fosse stato descritto da Draper: in passato, infatti, ci sono stati numerosissimi scienziati (anche molto importanti e di fama innegabile) che erano molto credenti, cos\u00ec come ci furono numerosi uomini di fede che si innalzarono a difensori dello sviluppo della conoscenza scientifica. Nel corso del XIX secolo, tuttavia, il rapporto tra queste due differenti concezioni era piuttosto conflittuale, soprattutto in seguito alle scoperte di Charles Darwin in materia di evoluzione, che si scontravano con il creazionismo, difeso dalle chiese cristiane. Il lavoro e le idee di Draper, cio\u00e8, devono essere necessariamente contestualizzate nel clima sociale in cui si sono sviluppate per essere comprese a fondo.\nUna volta separata la scienza dalla religione, tuttavia, si poneva il problema di \"cosa\" distinguesse questi due ambiti. I primi a dare una risposta a questa domanda furono i membri del cosiddetto circolo di Vienna (esponenti del positivismo logico).\nIl circolo di Vienna.\nEssi in prima analisi fecero delle distinzioni fondamentali. Riconobbero, infatti, due fasi fondamentali nel processo di formazione di una conoscenza scientifica: la \"scoperta\" e la sua \"giustificazione\".\nPer ci\u00f2 che riguarda il primo aspetto lasciarono lo studio agli psicologi, in quanto l'intuizione che \u00e8 alla base di una scoperta non sembra essere riconducibile a schemi logici analizzabili e, quindi, non \u00e8 studiabile. La seconda fase \u00e8 riconducibile ad un'analisi prettamente logica sulle relazioni esistenti tra i dati sperimentali e l'ipotesi considerata.\nI membri del circolo di Vienna, poi, distinsero tra enunciati \"analitici\" ed enunciati \"sintetici\", considerando i primi come quelli a priori della logica e della matematica che sono indipendenti dall'analisi empirica della realt\u00e0 e quindi sono veri indipendentemente da essa. Questi enunciati, tuttavia, sono privi di contenuto empirico non essendo fondati sull'osservazione: sono utilizzati, per\u00f2, come base degli enunciati sintetici (propri delle scienze e con significato empirico). Un esempio di questo rapporto \u00e8 dato dall'utilizzo che fa la fisica (che si basa su enunciati sintetici) della matematica, delle sue leggi e del suo linguaggio.\nSecondo i positivisti del circolo di Vienna, cio\u00e8, una conoscenza pu\u00f2 essere considerata \"scientifica\" se utilizza enunciati \"sintetici\".\nAnalizzando ulteriormente il processo di formazione della conoscenza scientifica, i membri del circolo di Vienna arrivarono alla conclusione che una conoscenza per essere definita \"scientifica\" dovesse seguire lo schema:\nSe i primi tre passaggi sono comuni praticamente a tutte le conoscenze, la caratteristica distintiva della scienza dagli altri tipi di conoscenza doveva essere la fase della \"verifica\".\nSecondo i membri di tale circolo, cio\u00e8, una \"verit\u00e0\" era scientifica se era possibile compiere un'osservazione significativa che la confermasse. Secondo questi filosofi della scienza, dunque, il problema della demarcazione si risolveva nel ricercare quegli enunciati che avessero un \"significato empirico\". Questa teoria \u00e8 chiamata verificazionismo perch\u00e9 secondo questo modo di vedere la condizione sufficiente e necessaria a dare il valore di \"verit\u00e0\" ad un'affermazione \u00e8 una sua verifica sperimentale, cio\u00e8 il suo avere una base empirica o, per utilizzare i termini utilizzati dai membri del circolo di Vienna, avere un \"significato\" empirico.\nUn problema di questa concezione era la sua incapacit\u00e0 di distinguere la scienza dall'arte, anch'essa basata su una conoscenza empirica della realt\u00e0, anche se espressa in modo artificiale e soggettivo. Inoltre un'affermazione del tipo \"domani piover\u00e0 o non piover\u00e0\" sarebbe da considerare scientifica perch\u00e9 sensata dal punto di vista empirico.\nIl pensiero di Popper.\nKarl Popper si dichiar\u00f2 in disaccordo con le idee dei filosofi del circolo di Vienna. Partendo dai limiti del \"verificazionismo\", e in particolare dalla critica che David Hume aveva fatto al procedimento induttivo (largamente utilizzato dai verificazionisti), egli arriv\u00f2 a una conclusione: la scienza si distingue dal resto delle conoscenze non per la sua dimostrabilit\u00e0 ma per la sua \"falsificabilit\u00e0\", cio\u00e8 per la sua caratteristica di poter essere confutata. Nel suo discorso \"La scienza: congetture e confutazioni\", infatti, dice:\nPer spiegare questa sua posizione bisogna considerare che, per avere la certezza della verit\u00e0 di un'affermazione, sarebbero necessarie infinite osservazioni. Questo avviene perch\u00e9, per provarne la validit\u00e0 universale, sono necessarie infinite verifiche. Infatti, per quanto un'affermazione possa trovare delle conferme, corre sempre il rischio di essere smentita da un'unica osservazione che la contraddica. Risulta, dunque, pi\u00f9 facile e pi\u00f9 sicura la ricerca di un'osservazione contraria alla teoria esposta che, appunto, la \"falsifichi\". Esiste, cio\u00e8, un'asimmetria tra la verificabilit\u00e0 e la falsificabilit\u00e0 di una teoria, vista la differenza di osservazioni necessarie nei due casi.\nEsempi e conclusioni.\nPopper port\u00f2 come esempio la teoria della relativit\u00e0 di Albert Einstein: durante l'eclissi solare del 29 maggio 1919 si not\u00f2 una curvatura della direzione della luce proveniente da una stella provocata dal campo gravitazionale del sole, esattamente come previsto dalla teoria di Einstein. Se l'osservazione avesse dato risultati diversi da quelli previsti, invece, si sarebbe dovuto ammettere la falsit\u00e0 della teoria della relativit\u00e0. Un altro esempio portato fu quello che deriva dall'analisi di Hume sul metodo induttivo. Hume, infatti, consider\u00f2 il metodo induttivo errato perch\u00e9 l'osservazione di un fenomeno sempre uguale (nell'esempio di Hume, cigni sempre bianchi) non pu\u00f2 darci la certezza che questo sar\u00e0 sempre vero. Nell'esempio dei cigni la prova si ebbe quando si scopr\u00ec l'esistenza di cigni neri. In questo caso si \u00e8 dovuto accettare la falsit\u00e0 dell'affermazione \"tutti i cigni sono bianchi\".\nIl contrario, afferma Popper, avviene con teorie e modi di vedere quali la psicoanalisi ed il marxismo: in essi si ottengono facilmente le conferme, a patto di vedere le cose alla luce delle suddette teorie. La chiave di questa analisi \u00e8 il concetto di \"interpretazione\" di un fatto. Allo stesso modo \u00e8 possibile distinguere la scienza dalla metafisica e dalla religione. Ci\u00f2 che caratterizza una teoria scientifica, secondo Popper, \u00e8 quindi la sua capacit\u00e0 di prevedere i fenomeni futuri e la possibilit\u00e0 di essere smentita da un'osservazione che la confuti.\nCome si pu\u00f2 notare, secondo la concezione di Popper, \u00e8 impossibile essere sicuri della verit\u00e0 di una teoria scientifica, la quale \u00e8 sempre sottoposta alla possibilit\u00e0 che un'esperienza la falsifichi. Al contrario, una teoria non scientifica \u00e8 in grado di non essere falsificata per la sua capacit\u00e0 di interpretare i fatti o per l'impossibilit\u00e0 di una verifica sperimentale delle sue affermazioni.\n\u00c8 importante notare che secondo questa concezione la matematica e la logica non rientrino nell'ambito della scienza, essendo anch'esse non falsificabili.\nPopper, contrariamente a quanto ci si possa aspettare, pur distinguendola dalla scienza dava una certa importanza alla metafisica, vista come un buon metodo euristico di formazione delle idee ed ipotesi scientifiche.\nConseguenze della teoria.\nIl falsificazionismo ha come conseguenza \"interna\" che non \u00e8 esso stesso una teoria scientifica. Infatti, alla domanda \"\u00e8 falsificabile il falsificazionismo?\" non si pu\u00f2 che rispondere negativamente, dato che non esiste alcuna osservazione sperimentale che possa confutare questa teoria.\nUn altro possibile problema pu\u00f2 essere spiegato da un esempio pratico: l'affermazione \"i miei occhi sono blu\" dovrebbe essere considerata un'affermazione scientifica, poich\u00e9 falsificabile da un'altra persona che verifichi il colore dei miei occhi. Nell'ambito della conoscenza scientifica, dunque, rientrerebbero anche affermazioni ed enunciati che comunemente si ritiene non abbiano una valenza scientifica.\nIl falsificazionismo fu uno dei criteri che spinse il giudice William Overton a vietare l'insegnamento del creazionismo nelle scuole pubbliche dell'Arkansas perch\u00e9 \"non scientifico\".\nLa critica di Kuhn al falsificazionismo.\nThomas Kuhn, uno storico della scienza americano, critic\u00f2 l'analisi effettuata da Popper introducendo il concetto di \"slittamento di paradigma\" in \"La struttura delle rivoluzioni scientifiche\".\nEgli si allontana nettamente da Popper, ribaltando il suo modo di vedere: a suo avviso, infatti, una comunit\u00e0 scientifica non si costituisce sulla base di una metodologia falsificazionista, ma parte dall'accettazione acritica e dogmatica di un modo di pensare (\"paradigma\"). Ne deriva una visione totalmente opposta rispetto al filosofo austriaco, anche per ci\u00f2 che riguarda la figura dello scienziato: da critico dalla mentalit\u00e0 aperta quale era per Popper, diventa un dogmatico che accetta in modo pregiudiziale un modo di pensare.\nKuhn, inoltre, pone l'accento sugli elementi di origine psicologica e sociologica nella scelta dei principi teorici.\nLe fasi della scienza.\nKuhn divise il processo scientifico in due fasi: la \"scienza normale\" e la \"scienza straordinaria\" (o rivoluzionaria). Durante la prima fase la maggioranza degli scienziati lavora sulla base di quello che chiama il \"corrente paradigma accettato dalla comunit\u00e0 scientifica\", seguendo le idee di Popper sulla falsificabilit\u00e0. A questo punto, dice Kuhn, si vengono a creare delle anomalie all'interno del paradigma comunemente accettato e si trovano dei fenomeni che i modelli accettati dalla comunit\u00e0 scientifica non sono in grado di spiegare.\nQuando si accumulano abbastanza anomalie, alcuni scienziati iniziano a lavorare nell'ambito della cosiddetta \"scienza straordinaria\". In questa fase si riconosce l'impossibilit\u00e0 ad utilizzare i vecchi modelli per spiegare la realt\u00e0 e se ne ricercano di nuovi (per quanto la maggior parte di essi sia destinata ad essere confutata). Alla fine, tuttavia, viene creato un nuovo paradigma, e quello vecchio viene eliminato.\nUn esempio ed una dimostrazione di questa teoria pu\u00f2 essere il passaggio dalla fisica newtoniana alla fisica quantistica. Kuhn, quindi, arriva alla conclusione che se fosse solo il semplice falsificazionismo ci\u00f2 che distingue la scienza dalla non-scienza nessuna teoria potrebbe resistere a lungo, poich\u00e9 tutte le teorie hanno delle anomalie al loro interno.\nIl nuovo principio di demarcazione e i problemi che crea.\nAnalizzando a fondo il passaggio tra il vecchio paradigma ed il nuovo, Kuhn formalizz\u00f2 un nuovo principio di demarcazione: il nuovo paradigma \u00e8 stato comunemente accettato perch\u00e9 in grado di risolvere meglio i problemi. Di conseguenza ci\u00f2 che differenzia la scienza dal resto \u00e8 la sua capacit\u00e0 di prevedere i fenomeni e la sua capacit\u00e0 di dare soluzioni a problemi sempre nuovi pur non negando le soluzioni precedentemente trovate per altri problemi.\nQuesta concezione della demarcazione (definita \"autoritarismo elitario\"), tuttavia, pu\u00f2 trovare dei problemi in quegli ambiti in cui le normali vie della scienza non possono essere utilizzate per vari motivi. Ad esempio, nel giudicare di meteorologia o medicina da un lato e astrologia dall'altro \u00e8 facile riscontrare gli errori nelle previsioni di queste conoscenze.\nIl problema dell'autonomia della scienza secondo Feyerabend.\nKuhn, in definitiva, aveva aperto la strada all'analisi della soggettivit\u00e0 del progresso scientifico. Paul Feyerabend, con il suo approccio democratico e anarchico alla formazione della conoscenza, port\u00f2 queste considerazioni alle loro conclusioni estreme: secondo il filosofo della scienza quest'ultima non ha alcuna superiorit\u00e0 e non \u00e8 possibile dare una particolare autorit\u00e0 alle scoperte degli scienziati. La sua posizione \u00e8 stata definita come \"anarchismo epistemologico\".\nFeyerabend, infatti, era convinto dell'inesistenza di un qualsivoglia metodo della scienza che la differenzi dagli altri tipi di conoscenza: nel corso della storia, infatti, ogni regola \u00e8 stata violata almeno una volta nella formulazione di una teoria scientifica. Queste violazioni, per\u00f2, non sono considerate \"sviste\" o difetti nel processo di determinazione della teoria: rappresentano proprio la condizione necessaria all'avanzamento delle conoscenze scientifiche.\nInsieme a Imre Lakatos, che defin\u00ec scherzosamente \"amico e compagno nell'anarchismo\", arriv\u00f2 alla conclusione che la scienza non \u00e8 indipendente dal resto della conoscenza umana, ma ne \u00e8 strettamente connessa, cos\u00ec che la verit\u00e0 o la falsit\u00e0 di tutte le questioni e le teorie non possano essere analizzate unicamente sotto un punto di vista empirico, dovendosi rifare ad assiomi e principi. Ne deriva un'insolubilit\u00e0 del problema della demarcazione, poich\u00e9 non esistono teorie che siano epistemologicamente superiori ad altre.\nPer Feyerabend, cio\u00e8, la caratteristica fondamentale della scienza \u00e8 il suo rifiuto di ogni dogmatismo, che si traduce nell'apertura ad ogni metodologia. In questo senso pu\u00f2 essere compresa la definizione di \"anarchismo epistemologico\" del suo pensiero.\nUn esempio in questo senso pu\u00f2 essere dato dai teorici delle stringhe che non potrebbero godere dello status di \"scienziati\" a causa della difficolt\u00e0 di definire e realizzare esperimenti che verifichino o falsifichino la teoria.\nIl pensiero di Lakatos.\nImre Lakatos, tuttavia, si dimostr\u00f2 pi\u00f9 cauto e meno estremista riguardo a questo problema. Il filosofo ungherese, infatti, spost\u00f2 l'attenzione dalla teoria stessa ai metodi che ne hanno permesso la formulazione. Secondo Lakatos, infatti, davanti ad una sperimentazione che contraddica la teoria \u00e8 possibile tentare di salvarla con una piccola correzione (atteggiamento proprio dello scienziato conservatore) o cercare una nuova teoria. Tuttavia non \u00e8 all'interno della teoria stessa che si deve ricercare la sua scientificit\u00e0, ma nei metodi utilizzati.\nLakatos, infatti, critica il falsificazionismo affermando che un'osservazione non falsifica automaticamente una teoria: essa pu\u00f2 al massimo mettere in luce l'incoerenza di fondo presente tra la teoria ed i fatti sperimentali. Da qui, poi, si dipartono le due possibili strade della modifica o della sostituzione della teoria. In realt\u00e0, nel pensiero del filosofo, questo criterio non \u00e8 mai utilizzato nel giudicare di una teoria, ma viene sempre usato per paragonare due teorie contrapposte.\nUn esempio di modificazione di una teoria in seguito ad osservazioni che la falsificherebbero \u00e8 la scoperta del pianeta Nettuno, avvenuta il 23 settembre 1846, in seguito all'analisi delle differenze tra l'orbita teorica del pianeta Urano e quella effettivamente osservata.\nIl problema della demarcazione, quindi, si riduce all'analisi della continuit\u00e0 delle teorie scientifiche, cio\u00e8 alla distinzione tra quei metodi di ricerca che Lakatos definisce \"programmi regressivi\" e quei metodi che permettono un avanzamento, definiti \"programmi progressivi\". Lakatos, infatti, definisce \"programma di ricerca\" il nucleo di una teoria, il quale \u00e8 circondato da ipotesi ausiliarie, che hanno il compito di difendere il nucleo della teoria. Queste ipotesi ausiliarie, in precedenza criticate perch\u00e9 definite \"ipotesi ad hoc\", hanno un valore positivo nel pensiero di Lakatos. Ci\u00f2 che differenzia un programma progressivo da uno degenerativo \u00e8 la moltiplicazione in quest'ultimo di tali ipotesi senza che si raggiungano ulteriori avanzamenti nella spiegazione dei fenomeni naturali.\nIn questo senso il marxismo (gi\u00e0 criticato da Popper) perde la sua scientificit\u00e0 non perch\u00e9 impossibile da falsificare o non falsificabile, ma poich\u00e9 dinanzi alle anomalie i marxisti non hanno modificato la loro teoria.\nIl criterio di giudizio di una teoria.\nNello scegliere tra due differenti teorie, dunque, \u00e8 necessario analizzare i metodi utilizzati e i principi da cui si \u00e8 partiti. \u00c8 bene puntualizzare l'esistenza di due premesse a questo suo discorso (gi\u00e0 presenti in Popper):\nIn conseguenza a queste considerazioni, appare ovvio che la scelta di un sistema piuttosto che un altro ricade sempre meno nell'ambito della razionalit\u00e0, risultando essere determinata o fortemente spinta da aspetti di natura differente (in particolare socio-culturale). Il giudizio su un determinato programma di ricerca, dunque, \u00e8 relativo al momento storico in cui si sviluppa, e perde di assolutezza.\nDunque nessuna sperimentazione pu\u00f2 perentoriamente segnare la fine di una teoria: deve esistere necessariamente un movimento scientifico storico che ne determini la cessazione definitiva tramite la costituzione di una nuova teoria.\nLarry Laudan e la \"tradizione di ricerca\".\nUn ulteriore tentativo di dare la soluzione a questo problema giunge anche da Larry Laudan che, partendo dai concetti di \"paradigma\" e \"programma di ricerca\" (propri rispettivamente di Thomas Kuhn ed Imre Lakatos), giunge alla definizione del concetto di \"tradizione di ricerca\". Questo concetto esprime, secondo il filosofo, l'insieme delle indicazioni per costituire e per procedere alla formazione delle teorie scientifiche date dalla comunit\u00e0 degli scienziati in un dato momento storico.\nEsisterebbero, cio\u00e8, degli \"imperativi\" ontologici e metodologici propri di una determinata epoca. Questi ultimi, poi, rappresentano la demarcazione tra le teorie definite \"scientifiche\" e quelle che sono considerate non scientifiche.\nAd esempio se un fisico nel periodo di Ren\u00e9 Descartes avesse parlato di azioni a distanza o forze che agiscono a distanza (come la forza di gravit\u00e0), sarebbe stato sicuramente accusato di non scientificit\u00e0, vista l'avversione di Descartes nei confronti di forze agenti a distanza. O ancora un marxista che fa riferimento ad idee che non sorgono in risposta a strutture economiche. Questo perch\u00e9, all'interno di una certa tradizione, sono presenti principi e idee \"metafisici\", e porsi in contraddizione con essi \u00e8 rifiutare questa concezione.\nQuesti esempi vogliono evidenziare come, in un determinato momento storico, determinate ipotesi o metodologie non vengano considerate scientifiche, mentre in altri contesti possano esserlo. Queste considerazioni, pur ponendosi sulla scia gi\u00e0 percorsa da Kuhn, se ne allontanano risultando essere pi\u00f9 flessibili: secondo questa teoria, infatti, non si nega la possibilit\u00e0 che possano coesistere in un determinato momento storico pi\u00f9 teorie rivali e, spesso, inconciliabili tra loro.\nCon Laudan si perde ogni criterio assoluto: esiste solo il criterio pragmatico dello scegliere la teoria che meglio spiega i fenomeni naturali, o che risolve quelli che al momento sono i pi\u00f9 importanti e pressanti.\nIl problema della demarcazione ai giorni nostri.\nLe scuole di pensiero sul problema della demarcazione.\nPer quanto riguarda la situazione attuale \u00e8 possibile suddividere le diverse concezioni su questo importante quesito in tre correnti principali:\nLa corrente positivista si differenzia dalle altre per il suo credere nell'esistenza di una realt\u00e0 oggettiva che la scienza si propone di svelare. Ne deriva una visione secondo cui la conoscenza umana si avvicina \"asintoticamente\" alla conoscenza di questa verit\u00e0 unica ed assoluta.\nL'anarchismo epistemologico e l'autoritarismo elitario, invece, si ritrovano nella negazione di questa verit\u00e0 assoluta e conoscibile in modo univoco da parte dell'uomo. Queste due correnti di pensiero differiscono per il motivo che considerano fondamentale per lo sviluppo e diffusione di una teoria (e, quindi, suo riconoscimento come \"scientifica\"): secondo l'anarchismo epistemologico la creativit\u00e0 e la capacit\u00e0 di argomentare, secondo l'autoritarismo elitario l'autorevolezza della fonte.\nI criteri.\nAttualmente i criteri per la demarcazione tra la scienza e la non-scienza variano a seconda dell'ambito scientifico preso in considerazione (scienze naturali, scienze sociali, matematica o logica). Esistono, comunque, dei criteri comunemente accettati per ricevere lo status di conoscenza scientifica:\nEsistono, tuttavia, altri criteri di demarcazione che rientrano nell'ambito dell'euristica:\nSolitamente una teoria che non soddisfi tutti questi criteri non rientra nell'ambito della scienza.\nL'attuale situazione di crisi e le sue conseguenze.\nCome si pu\u00f2 notare dalla storia del problema della demarcazione, vari filosofi si sono succeduti nel tentare di risolverlo. Le loro soluzioni sono estremamente discordanti: dalle proposte popperiane, che, con la formulazione del criterio logico di verosimiglianza, poi dimostratosi autocontraddittorio, finiscono per pretendere una sorta di governo logico dell'evoluzione della scienza; all'anarchismo epistemologico di Feyerabend, il quale arriv\u00f2 addirittura a porre sullo stesso piano della scienza la mitologia come primo tentativo coerente di spiegare la natura attraverso il mito, visione dello stesso mutuata da Walter F. Otto.\nLe forti difficolt\u00e0 che si incontrano nel tentativo di definire un criterio assolutamente univoco, accettato e valido, di demarcazione, hanno aperto la strada all'idea che, perduto il valore che veniva accordato all\"'episteme\" classica, la scienza stessa assuma un valore di contingenza derivante dal suo dipendere da una determinata situazione socio-culturale.\nA fronte degli esiti incerti del pensiero derivato dalla crisi del positivismo logico, una costituzione pi\u00f9 rigorosa del criterio di demarcazione, e dello stesso fallibilismo, potrebbe tuttavia venire dalle basi teoriche della filosofia di Karl-Otto Apel (che tuttavia alcuni filosofi popperiani, come William Bartley III, osteggiano fortemente).\nApel propone una sorta di \"trasformazione semiotica del kantismo\", o \"semiotica trascendentale\", intesa come individuazione e analisi dei presupposti universali, irrinunciabili, e perci\u00f2 non fallibili, di ogni argomentare e significare (dunque, anche dell'argomentazione e del linguaggio della scienza).\nContro le derive estreme del fallibilismo Apel sostiene (ne \"Il problema dell'evidenza fenomenologica alla luce di una semiotica trascendentale\", 1986) la necessit\u00e0 di stabilire una differenza di principio fra ipotesi controllabili (falsificabili) e criteri che sono alla base della definizione di controllabilit\u00e0 e falsificabilit\u00e0 di una teoria. In pratica, all'interno di quella particolare comunit\u00e0 di argomentanti che sono gli scienziati, il presupposto irrinunciabile delle finalit\u00e0 eminentemente conoscitive del sapere scientifico implica che le teorie proposte siano formulate in modo tale da essere controllabili con obiettivit\u00e0 da tutti gli altri ricercatori, e da essere suscettibili di correzione o smentita, altrimenti saltano le regole di quel peculiare \"Sprachspiel\" che il secondo Wittgenstein identificava con l'atto logico-linguistico-cognitivo di inventare una teoria per spiegare i fatti e provarla.\nIl problema della demarcazione in ambito giudiziario.\nI rapporti tra tale problema e l'ambito giuridico, in realt\u00e0, sono molto pi\u00f9 complessi di quanto si possa pensare.\nIl problema della demarcazione nell'ambito del diritto si risolve praticamente nella distinzione tra le teorie \"accettabili\" da una giuria quale elemento probativo e quelle non accettabili.\nNell'ambito statunitense il criterio di distinzione era stato definito nel 1923 nel corso della sentenza riguardante il caso di omicidio \"Frye v. US\", in cui venne stabilito il principio secondo cui \u00abi dati su cui si basa la deduzione devono avere raggiunto un tale giudizio di consenso da essere generalmente accettati nello specifico campo scientifico\u00bb, e che da quel momento venne denominato con il termine \"regola di Frye\". Da quel momento, cio\u00e8, veniva formalizzata una certa dipendenza della giurisprudenza dalla comunit\u00e0 scientifica e dalle sue decisioni in materia di demarcazione tra scienza e pseudoscienza. In seguito a tale sentenza venne rifiutata la richiesta dell'imputato di utilizzo della \"macchina della verit\u00e0\" (strumento di analisi della pressione arteriosa che sarebbe in grado di rilevare se il soggetto in analisi sta dicendo la verit\u00e0 o meno) per provare la sua innocenza.\n70 anni dopo, nel 1993, un'altra sentenza capovolge la situazione, negando l'obbligo dei giudici di fare riferimento alle affermazioni della comunit\u00e0 scientifica, ma lascia loro la responsabilit\u00e0 di verificare la pertinenza e l'affidabilit\u00e0 scientifica delle prove. \u00c8 la sentenza relativa al caso \"Daubert v. Merrel Dow Farmaceutical Inc.\" (accusa alla societ\u00e0 farmaceutica di aver messo in vendita medicinali anti-nausea per donne in gravidanza che provocavano malformazioni fetali), in cui si definiscono i criteri di affidabilit\u00e0 scientifica delle prove e quindi, praticamente, di demarcazione. Il metodo con cui esse sono state prodotte deve soddisfare i seguenti requisiti:\nLa \"regola di Frye\", cio\u00e8, permane nei criteri di valutazione, ma perde il suo valore assoluto: gli ultimi due criteri, infatti, sono molto relativi in quanto possono essere influenzati dagli interessi della comunit\u00e0 scientifica. In ogni caso viene lasciata libert\u00e0 al giudice, il quale ha quindi facolt\u00e0 di scegliere e determinare quali teorie ed ipotesi siano conformi al metodo scientifico, cos\u00ec come la regola 702 delle \"Federal Rules of Evidence\" gli permette di accettare o meno un testimone esperto. Come conseguenza a questa decisione venne permesso all'accusa di presentare studi (non accettati dalla comunit\u00e0 scientifica) effettuati direttamente sui feti e sulla composizione molecolare del farmaco sotto accusa per rispondere ad una serie di studi scientifici presentati dalla difesa.\nIn ambito italiano la situazione \u00e8 assimilabile a quella statunitense: l'articolo 189 del codice di procedura penale lascia al giudice la libert\u00e0 di accettare o meno quelle prove che non siano regolamentate in altra sede.\nLa demarcazione tra scienza e pseudoscienza.\nIn passato ci sono stati diversi esempi di conoscenze e teorie dapprima considerate scientifiche e accettate da tutti, per poi essere relegate nell'ambito delle pseudoscienze. Alcuni esempi sono l'astrologia, l'alchimia, la frenologia e la fisiognomica.\nSi sono avuti, tuttavia, anche passaggi di conoscenze da un ambito strettamente popolare e pieno di superstizione ad uno pi\u00f9 propriamente scientifico. Alcuni esempi di tali passaggi sono l'etologia e l'agronomia.\nL'astrologia.\nL'astrologia \u00e8 una conoscenza che ha radici profonde: si pensa risalga al 2000 o 3000 a.C. All'inizio essa era perfettamente integrata all'astronomia, tanto che con il termine \"astronomia\" si designava l'insieme delle due discipline. Nello studiare la volta celeste, infatti, si teneva conto sia di uno studio, diremmo oggi, pi\u00f9 propriamente scientifico della stessa (astronomia) che della sua interpretazione (astrologia).\nMolti furono i personaggi, anche di fama innegabile nell'ambito della scienza, che furono anche astrologi o interessati fortemente all'astrologia, come: Paracelso, Galeno, Federico II di Svevia, Ruggero Bacone (per approfondire si veda anche ). Anche a Keplero e Galileo fu richiesto di preparare oroscopi e non si rifiutarono.\nL'astrologia aveva una forte influenza in vari campi del sapere umano e della sua applicazione: \nTale periodo ebbe termine con l'avvento di pensatori quali Galileo Galilei, Keplero, Niccol\u00f2 Copernico e Tycho Brahe. Le loro scoperte, infatti, furono una delle cause principali della distinzione tra astrologia e astronomia che era in atto.\nDopo questi pensatori l'astrologia fu progressivamente abbandonata da parte degli scienziati tra il XVII e il XVIII secolo. La completa distinzione con l'astronomia si ebbe nel periodo immediatamente successivo alla rivoluzione francese, durante il quale venne definitivamente relegata tra le pseudoscienze.\nCi\u00f2 nonostante l'astrologia continua ad essere presa in considerazione da una moltitudine di persone. Per questo motivo, gi\u00e0 nel 1975, 186 scienziati, tra cui 18 premi Nobel, sottoscrissero una dichiarazione per mettere in guardia il pubblico dall'accettare acriticamente l'astrologia.\nL'agronomia.\nL'agronomia \u00e8 nata dall'\"humus\" delle conoscenze popolari e molto spesso superstiziose che risalivano a secoli e, anzi, millenni addietro.\nL'agronomia \u00e8 nata come scienza sperimentale nel XVIII secolo, per quanto gi\u00e0 due secoli prima si fosse assistito al fiorire di molte pubblicazioni grazie a Charles Estienne e al medico ed agronomo francese Jean Li\u00e9bault. Ma \u00e8 solo nel Settecento che si deve ricercare la nascita di questa scienza indipendente, distaccata dalla botanica. In questo periodo, infatti, sorsero nei centri maggiori delle accademie agrarie.\nSarebbe entrata a far parte delle scienze intese in senso moderno durante gli anni quaranta dell'Ottocento, grazie all'opera di Justus von Liebig che la colleg\u00f2 alla chimica ed alla fisiologia vegetale.\nL'applicazione del metodo sperimentale nell'ambito di una conoscenza dapprima esclusivamente basata sulla tradizione, cio\u00e8, ne ha permesso l'ingresso tra le \"scienze\".\nL'omeopatia.\nL'omeopatia viene classificata fra le cosiddette medicine alternative e ad essa viene rifiutata la qualit\u00e0 di scienza sia per la sua debolezza teorica (cio\u00e8 l'incompatibilit\u00e0 dei suoi postulati con le odierne conoscenze chimiche) sia per la mancanza di un meccanismo plausibile che ne possa spiegare il funzionamento. Infine, allo stato attuale, nessuno studio scientifico pubblicato su riviste mediche di valore riconosciuto ha potuto dimostrare che l'omeopatia presenti, per una qualsiasi malattia, un'efficacia clinico-terapeutica che sia superiore all'effetto placebo. Per l'insieme di queste ragioni l'omeopatia \u00e8 stata definita una pseudoscienza."}
{"id": "854828", "revid": "123541641", "url": "https://it.wikipedia.org/wiki?curid=854828", "title": "Obeah", "text": "L'Obeah (a volte indicato come \"Obi\") \u00e8 un termine utilizzato per indicare le pratiche magiche e religiose originarie dell'Africa centrale e occidentale, per questo motivo essa condivide diversi elementi, oltre che le sue origini, con altre pratiche magico-religiose quali Palo, Vud\u00f9 e Santeria.\nQuesta particolare fede \u00e8 praticata nel Suriname, Giamaica, Isole Vergini, Trinidad e Tobago, Guyana, Belize, nell'isola di Barbados e nelle Bahamas, oltre che in altre isole caraibiche.\nQuesta pratica magico-religiosa \u00e8 associata sia alla magia bianca che nera ed in molte zone caraibiche essa si \u00e8 mescolata con elementi di altre religioni quali quella cristiana e dell'induismo p\u016bj\u0101, anche se in maniera impropria diversi testi associano questa pratica con la religione di Thelema.\nObeah in Giamaica.\nIn Giamaica durante l'epoca della tratta degli schiavi diversi individui appartenenti a trib\u00f9 e gruppi etnici diversi entrarono in contatto tra loro provocando anche situazioni conflittuali. I discendenti degli Ashanti dell'Africa occidentale che chiamavano i loro sacerdoti \"uomini myal\" utilizzavano la parola ashanti \"Obeah\", che significa \"stregoneria\", per indicare le pratiche magico-religiose dei discendenti dell'Africa centrale, fu cos\u00ec che da quel momento i fedeli provenienti dalle regioni del Congo vennero indicati con il nome di \"uomini Obeah\" ovvero \"stregoni\".\nIl termine Obeah fin\u00ec in seguito per indicare qualsiasi oggetto rituale che veniva utilizzato nella magia nera e nella stregoneria. Tuttavia, a dispetto di questa sua temibile e negativa reputazione, anche l'Obeah contiene molti riti benefici e di benedizione, di cura del corpo e dell'anima e per una buona fortuna in amore e denaro.\nNel XIX secolo l'apparizione in cielo di una cometa scaten\u00f2 una esplosione di crisi mistiche e di spiritualismo che sfoci\u00f2 spesso in marcate forme di millenarismo e di fanatismo religioso tra gli uomini Myal della Giamaica. In quello stesso periodo le correnti spiritistiche si stavano diffondendo in tutte le nazioni di lingua anglosassone e si collegarono con le credenze religiose dei popoli caraibici come loro propaggini naturali, soprattutto riguardo alla loro componente di culto e contatto con gli spiriti dei morti.\nDurante il conflitto tra religione Obeah e Myal questi ultimi si posero come i \"buoni\" in contrapposizione agli stregoni \"malvagi\" della religione Obeah. Essi dichiararono che gli uomini Obeah rubavano l'ombra dei viventi e aiutavano coloro che volevano tornare dal regno della morte. Fu cos\u00ec che nacque un autentico movimento di accusa contro i sacerdoti Obeah istigata dai loro rivali Myal che organizzavano riti magici nei quali evocavano i morti perch\u00e9 testimoniassero delle pratiche malefiche degli stregoni Obeah.\nCon il trascorrere del tempo le continue violenze dei praticanti Myal e il fallimento delle loro previsioni millenaristiche scatenarono la reazione del governo britannico che eman\u00f2 leggi restrittive sia contro i Myal che contro l'Obeah, ma soltanto questa seconda fede sopravvisse come forma viva di pratiche e fedi religiose in Giamaica."}
{"id": "854831", "revid": "1543377", "url": "https://it.wikipedia.org/wiki?curid=854831", "title": "Discografia dei Ramones", "text": ""}
{"id": "854833", "revid": "115233", "url": "https://it.wikipedia.org/wiki?curid=854833", "title": "Colpite", "text": ""}
{"id": "854834", "revid": "1861950", "url": "https://it.wikipedia.org/wiki?curid=854834", "title": "Yemenia", "text": "Yemenia (in arabo: \u0627\u0644\u064a\u0645\u0646\u064a\u0629) \u00e8 la compagnia aerea di bandiera dello Yemen, con sede a Sana'a. Opera voli passeggeri di linea nazionali e internazionali verso destinazioni in Africa e Medio Oriente, cos\u00ec come in Asia ed Europa dai suoi hub all'aeroporto Internazionale di Sana'a e, in misura minore, all'aeroporto Internazionale di Aden.\nStoria.\nNei primi anni.\nYemenia fa risalire le sue origini alla Yemen Airlines, una compagnia fondata nella seconda met\u00e0 degli anni Quaranta e di propriet\u00e0 di Ahmad bin Yahya, allora re dello Yemen. Quando nel 1962 fu proclamata la Repubblica Araba dello Yemen, Yemen Airlines ottenne una nuova licenza aerea il 4 agosto dello stesso anno (che rimane valida tuttora), diventando cos\u00ec la compagnia di bandiera del Paese, con sede presso il Ministero delle comunicazioni a Sana'a. Nel 1967, la compagnia aerea entr\u00f2 in una cooperazione con la United Arab Airlines, che dur\u00f2 fino al 1972. Durante quel periodo, era conosciuta come Yemen Arab Airlines.\nNel settembre 1972 e in seguito alla nazionalizzazione, la Yemen Airlines fu riorganizzata e ribattezzata Yemen Airways Corporation (YAC). Nel marzo 1975 la YAC aveva 60 dipendenti; la flotta della compagnia era composta da quattro DC-6B e quattro DC-3 che servivano destinazioni nazionali e una rete internazionale che includeva Asmara, Cairo, Gibuti, Dhahran, Jeddah e Kuwait. In leasing da World Airways, YAC oper\u00f2 un paio di Boeing 737-200 per due anni e mezzo fino a quando il vettore ne ordin\u00f2 uno a met\u00e0 del 1976. All'inizio del 1977, una nuova compagnia aerea fu istituita congiuntamente dai governi della Repubblica araba dello Yemen e dell'Arabia Saudita, con entrambi i paesi che detenevano rispettivamente il 51% e il 49% delle azioni, e il nome Yemen Airways fu adottato il 1\u00ba luglio 1978. Nell'aprile 1978, fu firmato con British Midland Airways (BMA) un contratto di due anni per la fornitura di due Boeing 707-320C che includeva la fornitura di equipaggi e supporto tecnico. Nel luglio 1979, il vettore firm\u00f2 un accordo triennale con Pan Am per la fornitura di manutenzione tecnica e formazione personale. Furono ordinati due de Havilland Canada Dash 7. L'annullamento unilaterale del contratto firmato con BMA dalla Yemen Airways port\u00f2 il vettore britannico a presentare un reclamo contro la compagnia aerea yemenita, che port\u00f2 al sequestro di uno dei suoi Boeing 727-200.\nNel luglio 1980, i dipendenti erano 750 e la presidenza era detenuta da Shaif M. Saeed. A questo punto, cinque Boeing 727-200, due Boeing 737-200, un Douglas DC-6A e tre DC-3 costituivano la flotta della compagnia aerea. Servizi passeggeri di linea nazionali collegavano Sana'a con Baydhan, Hodeida, Mareb e Taiz; Abu Dhabi, Atene, Il Cairo, Damasco, Dhahran, Dubai, Jeddah, Karachi, Kuwait, Mascate, Roma e Sharja facevano parte della rete internazionale. Venivano inoltre effettuati servizi di trasporto merci. I due Dash 7 entrarono nella flotta nel marzo 1985, dove c'erano gi\u00e0 cinque Boeing 727-200 e un Boeing 737-200. La compagnia aerea ampli\u00f2 la sua rete di rotte per includere Amsterdam, Bombay, Francoforte, Larnaca e Londra-Gatwick. Il numero di dipendenti era cresciuto fino a 1.100.\nQuando lo Yemen del Sud si un\u00ec alla Repubblica araba dello Yemen per formare lo Yemen di oggi nel 1990, vennero fatti piani per formare un'unica compagnia aerea nazionale fondendo l'Alyemda dello Yemen meridionale nella Yemenia. Per raggiungere questo obiettivo, le azioni detenute dai sauditi vennero ricomprate dal governo dello Yemen nel 1992. La fusione avvenne nel 1996. Yemenia acquis\u00ec un Airbus A310 nel 1995 e altri due A310-200 a noleggio; segu\u00ec l'introduzione dell'Airbus A310-300 nel marzo 1997.\nSviluppo negli anni 2000.\nNel marzo 2000, la presidenza era detenuta da Hassan Sohbi e il numero dei dipendenti era 4.017. La flotta operata in quel momento era costituita da tre Airbus A310-300, due Antonov An-26, cinque Boeing 727-200 Advanced, un Boeing 737-200 Advanced, un Boeing 737-200C, quattro Dash 7, due DHC-6 300 e due Lockheed C130H Hercules. L'elenco delle destinazioni nazionali servite in questo momento erano Aden, Al Ghaydah, Ataq, Hodeidah, Riyan Mukalla, Sanaa, Seiyun, Socotra e Taiz, mentre Abu Dhabi, Addis Abeba, Amman, Asmara, Bahrain, Beirut, Il Cairo, Damasco, Dar es Salaam, Gibuti, Doha, Dubai, Francoforte, Jeddah, Johannesburg, Karachi, Khartoum, Londra, Moroni, Mumbai, Nairobi, Parigi, Riyadh, Roma e Sharjah costituivano la rete internazionale. Su leasing da International Lease Finance Corporation (ILFC), il primo Boeing 737-800 entr\u00f2 a far parte della flotta nel maggio 2002. Il primo Airbus A330-200 entr\u00f2 a far parte della flotta nel 2004 in leasing da ILFC.\nDal 2008, una serie di sanzioni a causa dei bassi standard di sicurezza da parte dell'Unione europea vennero intraprese contro lo Yemenia. Nel luglio 2009, la Francia sospese i certificati di aeronavigabilit\u00e0 di due Airbus A310 registrati nel paese. I servizi europei per Francoforte vennero rilanciati nel dicembre 2009. Da allora, vengono effettuate ispezioni sistematiche degli aeromobili di Yemenia parcheggiati negli aeroporti dell'UE, al fine di valutare e verificare gli standard di sicurezza. Il 20 gennaio 2010, l'allora primo ministro britannico Gordon Brown annunci\u00f2 che, a causa dei timori di attivit\u00e0 terroristiche nello Yemen, i voli tra il Regno Unito e il paese sarebbero stati sospesi, fino a quando la situazione non sarebbe migliorata.\nDal 2015 in poi.\nNel marzo 2015, lo Yemenia \u00e8 stata costretto a sospendere tutte le operazioni di volo a causa sia di un conflitto militare che aveva l'aeroporto Internazionale di Sana\u02bda come bersaglio di incursioni aeree sia delle restrizioni sullo spazio aereo yemenita. Nell'agosto 2015, Yemenia ha ripristinato i voli per l'aeroporto Internazionale di Aden, con il primo volo proveniente dall'Arabia Saudita. Il blocco \u00e8 stato ripristinato il 21 febbraio 2016 e revocato poi il 14 novembre 2017, quando il primo volo commerciale \u00e8 atterrato all'aeroporto Internazionale di Aden. I voli sono stati nuovamente cancellati, questa volta per meno di una settimana, riprendendo il 1\u00ba febbraio 2018. Secondo il quotidiano The National, nel novembre 2018 Yemenia ha annunciato che avrebbe cercato di riprendere i voli dall'aeroporto Internazionale di Aden a Dubai, Abu Dhabi, Muscat e Salalah nel Golfo Persico e Asmara, Moroni e Gibuti in Africa, oltre al leasing pi\u00f9 aerei. Tuttavia, non ci sono state aggiunte alle destinazioni delle compagnie aeree (Il Cairo, Amman, Jeddah, Khartum e Mumbai).\nNel maggio 2020, durante la pandemia di COVID-19 in Yemen, Yemenia ha operato voli di rimpatrio da Egitto, Giordania e India. Grazie a questi voli, la compagnia aerea ha ricevuto 1,15 milioni di dollari. A giugno, il presidente Ahmed Masood Alwani ha annunciato che i due Airbus A310 della compagnia aerea sarebbero stati gradualmente dismessi.\nDestinazioni.\nAl 2021, Yemenia opera voli di linea verso destinazioni in:\nFlotta.\nFlotta attuale.\nA gennaio 2022 la flotta di Yemenia \u00e8 cos\u00ec composta:\nFlotta storica.\nYemenia operava in precedenza con i seguenti aeromobili:"}
{"id": "854836", "revid": "281779", "url": "https://it.wikipedia.org/wiki?curid=854836", "title": "Politeia", "text": "Politeia () \u00e8 un termine proveniente dal greco antico che generalmente viene tradotto in italiano con \u00abcostituzione\u00bb, ma che ha in realt\u00e0 un significato ben pi\u00f9 ampio e complesso.\nPer i greci, esso indica al tempo stesso il regime politico, il corpo civico e il diritto di cittadinanza, nozioni strettamente interconnesse: cittadino (\"pol\u00edt\u0113s\") \u00e8 colui che partecipa della \"polit\u00e9ia\" (come osserva Aristotele nella \"Politica\"), \"il cittadino in senso assoluto non \u00e8 definito da altro che dalla partecipazione alle funzioni di governo e alle cariche pubbliche\"; il tipo di ordinamento politico si definisce in rapporto al numero e alla qualit\u00e0 di coloro che sono cittadini di pieno diritto; il nome dello stato coincide con quello dei cittadini (\"ho\u00ec Ath\u0113na\u00eeoi\" indica lo stato ateniese).\nCon il passare degli anni la \"politeia\" assunse, all'interno della \"polis\", una sempre maggiore importanza: nel IV secolo a.C. Isocrate la defin\u00ec come \"anima della citt\u00e0\" (\"psych\u00e8 poleos\"), che ha nei confronti dei cittadini \"la stessa forza che ha l'intelletto sul corpo. Governa su tutto, preserva i beni, evita gli insuccessi: da essa dipende tutto ci\u00f2 che accade nella citt\u00e0\" (\"Panatenaico\", 138).\nLa sovrapponibilit\u00e0 di queste tre nozioni perdura in epoca arcaica e classica anche in situazioni molto diverse; mentre nelle democrazie il corpo politico \u00e8 esteso e non vi sono limitazioni all'esercizio dei diritti politici pi\u00f9 elementari, nelle oligarchie il corpo civico \u00e8 limitato, in genere in base a criteri censitari; l'originario principio aristocratico fa invece riferimento alla nascita o all'attivit\u00e0 esercitata: a quest'ultimo sistema di valori pu\u00f2 essere riferita la distinzione di Aristotele tra i cittadini \u00abcompleti\u00bb e coloro che, essendo pur sempre cittadini, non possiedono la \"politik\u0113 aret\u0113\", ossia i lavoratori manuali, come gli artigiani o operai, \"b\u00e1nausoi\", e i teti.\nIl diritto di cittadinanza si acquisisce, per nascita, al raggiungimento della maggiore et\u00e0; ad Atene, dal 451 a.C., in base a una legge di Pericle, viene considerato cittadino ateniese (iscritto nella fratria a 3 anni e nel registro del demo a 18) soltanto chi abbia entrambi i genitori ateniesi; se uno dei genitori non \u00e8 ateniese, il figlio viene annoverato tra i meteci. La cittadinanza pu\u00f2 essere acquisita anche per naturalizzazione (gli ateniesi l'accordavano piuttosto a gruppi che alle singole persone, come nel caso dei plateesi rifugiatisi ad Atene nel 427 a.C.); altri fattori che concorrono a definire la cittadinanza sono il sesso e la condizione di liberi: le donne e gli schiavi sono esclusi da tale diritto.\nA Sparta il diritto di cittadinanza spettava ai soli spartiati, anche se esistevano categorie, come i neodamodi e gli hypome\u00edones, che si avvicinavano alla posizione giuridica dei cittadini. Le nozioni di cittadinanza, corpo civico e ordinamento politico giungono a confondersi nella riflessione dei teorici del secolo IV a.C., quando, in concomitanza con il declino della \"p\u00f3lis\" e la crisi del rapporto tra \u00abpubblico\u00bb e \u00abprivato\u00bb, la \"'polit\u00e9ia\" diviene oggetto di analisi e riflessione teorica mentre si diffonde la sfiducia nella partecipazione diretta alla vita della comunit\u00e0 politica. Platone (nella \"Repubblica\", titolo originale \"Polit\u00e9ia\") costruisce a partire dal proprio modello di stato ideale una tipologia di forme di governo intese come evoluzioni e degenerazioni di esso, a cominciare dall'aristocrazia sino agli estremi costituiti dalla democrazia e dalla tirannide; tali degenerazioni implicano l'arbitrio di individui, o gruppi, o classi rispetto allo stato.\nIn Aristotele la teorizzazione delle varie forme di governo, a partire dall'analisi dei meccanismi di funzionamento di molte citt\u00e0 storicamente esistenti, \u00e8 posta in relazione al fine dello stato (ossia la \"p\u00f3lis\", realizzazione pi\u00f9 compiuta e perfetta di ogni comunit\u00e0 umana), che non \u00e8 per lui la realizzazione del Bene assoluto bens\u00ec l'assicurazione delle condizioni che permettano il \"vivere bene\" (\"Politica\"); \"polite\u00eda\" diviene sinonimo di forma retta di governo, in cui governa la maggioranza ma sono sovrane le leggi."}
{"id": "854839", "revid": "1745361", "url": "https://it.wikipedia.org/wiki?curid=854839", "title": "Mao (disambigua)", "text": ""}
{"id": "854840", "revid": "125060755", "url": "https://it.wikipedia.org/wiki?curid=854840", "title": "Federazione Italiana Nuoto", "text": "La Federazione Italiana Nuoto, nota anche con la sigla FIN, \u00e8 l'organo di governo, organizzazione e controllo del nuoto e di tutti gli altri sport acquatici in Italia. Affiliata al CONI definisce i regolamenti agonistici per le discipline natatorie.\nScopi.\nCome stabilito nel suo statuto la federazione ha lo scopo di organizzare, promuovere, disciplinare e diffondere le seguenti discipline acquatiche.\nStoria.\nLa Federazione Italiana Nuoto venne fondata nel 1899 a Como, ma l'adozione dello statuto e la strutturazione della stessa vennero definite il 23 maggio del 1900 a Roma. Originariamente si chiamava \"Federazione Italiana di Nuoto Rari Nantes\" in onore della Rari Nantes Roma, prima societ\u00e0 di nuoto fondata in Italia, e a tutte le sue omonime sparse sul territorio nazionale (Torino, Milano, Genova, Firenze, Napoli...). In questo periodo la presidenza e la sede sociale variavano periodicamente e venivano assegnate a turno ad uno dei presidenti delle Rari Nantes locali. Nel 1928, in epoca fascista, la federazione prende il nome di FIN, e in questo periodo perse la caratteristica di libera associazione privata per passare, insieme al CONI, sotto il controllo dello stato. Nel 1981, in seguito ad una legge per la regolamentazione dell'attivit\u00e0 sportiva, vi fu una riorganizzazione che tocc\u00f2 aspetti sia tecnici che istituzionali. Infine nel 2001 entr\u00f2 in vigore l'attuale statuto, che rispecchia la nuova legge per il riordino del CONI approvata nel 1999, e la federazione riacquist\u00f2 la sua caratteristica di libera associazione privata.\nAffiliazioni.\nLa FIN \u00e8 affiliata alla F\u00e9d\u00e9ration Internationale de Natation (FINA) della quale riconosce i regolamenti e le direttive, alla Ligue Europ\u00e9enne de Natation (LEN), alla Confederation Mediterran\u00e9enne de Natation (COMEN), alla Confederaci\u00f3n Latina de Nataci\u00f3n (COLAN). La federazione, attraverso la Sezione Salvamento \u00e8 anche affiliata alla International Life Saving Federation (ILS) e alla International Life Saving Europe (ILSE)."}
{"id": "854841", "revid": "66075", "url": "https://it.wikipedia.org/wiki?curid=854841", "title": "Operazioni sui reali", "text": ""}
{"id": "854845", "revid": "73322", "url": "https://it.wikipedia.org/wiki?curid=854845", "title": "Equazioni preda-predatore", "text": ""}
{"id": "854846", "revid": "712828", "url": "https://it.wikipedia.org/wiki?curid=854846", "title": "Geografia di Naruto", "text": "Il mondo della serie anime e manga \"Naruto\" \u00e8 costituito da vari stati che operano come entit\u00e0 politiche separate e governate da , che hanno ugual potere dei capi dei villaggi nascosti.. A seconda della capacit\u00e0 e del potenziale militare del paese, pu\u00f2 esistere un (o villaggio nascosto). I cinque villaggi dei paesi pi\u00f9 potenti sono governati da un , eletto congiuntamente dal signore feudale del paese e dai ninja pi\u00f9 influenti.\nI villaggi forniscono la forza militare per il loro Paese e mantengono la propria economia allenando i propri cittadini a diventare ninja fin dalla giovane et\u00e0 e usandoli come forza lavoro nelle missioni che i richiedenti sono disposti a pagare. Possono ricevere un singolo pagamento per missioni come togliere le erbacce di un giardino oppure ricevere un pagamento costante dal paese in cui risiedono per fornire soldati nel caso scoppi una guerra.\nIl mondo di Naruto \u00e8 simile al Giappone feudale sotto molti aspetti, tra cui la presenza di edifici ispirati a quel periodo, mentre sono presenti anche oggetti e strutture moderni come cinema, radiotrasmettitori, telecamere di sicurezza, avanzati sistemi ospedalieri, computer e console per i videogiochi. Malgrado l'evidente tecnologia avanzata per oggetti civili, la tecnologia militare non sembra essere allo stesso livello..\nI cinque grandi Paesi ninja.\nDegli stati disseminati per il mondo di \"Naruto\", cinque sono considerati i pi\u00f9 potenti e i pi\u00f9 influenti militarmente ed economicamente tra tutti gli altri: il Paese del Fuoco, il Paese del Vento, il Paese del Fulmine, il Paese della Terra e il Paese dell'Acqua. Ognuno rappresenta uno dei cinque elementi (rispettivamente Fuoco, Vento, Fulmine, Terra, Acqua) e ognuno di questi ha un villaggio ninja governato da un Kage.\nPaese del Fuoco.\nIl \u00e8 uno dei pi\u00f9 vasti e potenti stati del mondo di \"Naruto\". Il Paese del Fuoco ha appropriatamente una connessione con l'elemento Fuoco (normalmente il tempo \u00e8 bello e caldo) e, anche se non \u00e8 il paese pi\u00f9 esteso, ha il pi\u00f9 vasto villaggio nascosto.\nVillaggio della Foglia.\nIl , \u00e8 uno dei cinque grandi villaggi ninja. Si trova in un bosco a ridosso di una montagna che lo sovrasta e su cui sono scolpiti i volti dei vari Hokage che si sono succeduti nel tempo. Anche se la Foglia, cos\u00ec come il Paese del Fuoco in cui risiede, \u00e8 rimasto perlopi\u00f9 un luogo pacifico e i suoi abitanti si sono ormai abituati a questa condizione di pace, esso rimane uno dei villaggi attivi pi\u00f9 forti e quindi con un'influenza economica e militare rilevante. La divisa principale utilizzata dai chunin e dai jonin \u00e8 un giubbotto con diverse tasche per portare con s\u00e9 e con un lungo colletto atto a proteggere il collo.\nIl Villaggio della Foglia \u00e8 stato fondato principalmente da due clan, gli Uchiha ed i Senju, da sempre in eterna lotta tra loro, che hanno posto fine alle ostilit\u00e0 grazie alla pace ottenuta dai due leader Madara Uchiha ed Hashirama Senju e che raggiunsero un accordo col signore feudale del Paese del Fuoco per la costruzione di un villaggio ninja. Hashirama Senju divenne il primo Hokage poich\u00e9 fortemente voluto dagli abitanti del villaggio, a cui si sono poi uniti numerosi altri clan del paese. Madara si ribell\u00f2 a questa decisione ed affront\u00f2 il primo Hokage, perdendo lo scontro. Per evitare che qualche altro Uchiha si ribellasse, il fratello minore di Hashirama, divenuto poi il Secondo Hokage, releg\u00f2 gli Uchiha nel corpo di polizia di Konoha, escludendoli automaticamente da qualunque carica governativa all'interno del villaggio. Alcuni anni dopo, il villaggio fu attaccato dalla Volpe a Nove Code che inflisse danni gravi sia alla popolazione che agli edifici. Dopo essere stato fermato dal Quarto Hokage, seguirono anni di pace dove il villaggio riprese le forze fino all'attacco combinato da parte del Villaggio del Suono e del Villaggio della Sabbia durante l'esame di selezione dei chunin. Due anni e mezzo dopo il villaggio \u00e8 stato attaccato dal leader dell'Organizzazione Alba, Pain, che rase al suolo il villaggio con un'unica tecnica. Con l'aiuto di vari ninja, specialmente Yamato, e vari carpentieri, come Tazuna del Paese delle Onde, il villaggio viene ricostruito dalle fondamenta.\nAltri luoghi.\nL'area di allenamento 44 \u00e8 un luogo d'allenamento situato nei pressi del Villaggio della Foglia conosciuto anche come . \u00c8 un'area di circa 10 chilometri di raggio, con una foresta ed un fiume al suo interno ed una torre al centro, con 44 entrate disposte lungo il perimetro ed \u00e8 inoltre presente flora e fauna commestibile tuttavia pericolosa e mortale. Viene utilizzata come luogo d'esame per la selezione dei chunin.\nLa \u00e8 un luogo generato dalla battaglia tra Madara Uchiha e Hashirama Senju a causa della potenza dei colpi e delle tecniche utilizzate. A ricordo della battaglia furono scolpite due enormi statue raffiguranti i due fondatori del Villaggio della Foglia. La zona \u00e8 stata anche il teatro dei due scontri tra Naruto Uzumaki e Sasuke Uchiha\nIl tempio del Fuoco \u00e8 un monastero situato nel Paese del Fuoco. Non molto distante da Konoha, \u00e8 soprattutto famoso per essere stata la base dei Dodici Guardiani Ninja, dodici abilissimi ninja posti a protezione del signore feudale.\nPaese del Vento.\nIl \u00e8 uno dei pi\u00f9 vasti stati del mondo di \"Naruto\", ha tipicamente un clima asciutto e ventoso, \u00e8 coperto in gran parte dal deserto e le tempeste di sabbia sono un normale avvenimento. I ninja del Paese del Vento sono abili ad usare tecniche prevalentemente d'elemento del vento. Questo stato ha un trattato di pace con il Paese del Fuoco, stipulato in seguito alla terza grande guerra ninja, e il suo villaggio ninja \u00e8 il Villaggio della Sabbia.\nInizialmente il Paese del Vento era composto solo da terre desertiche impossibili da coltivare ma, durante il primo summit dei cinque Kage, il primo Kazekage riusc\u00ec ad ottenere alcune delle terre fertili sul confine col Paese del Fuoco. Durante il periodo in cui era il quarto Kazekage a governare il Villaggio, il signore feudale che governava il Paese aveva continuato sistematicamente a tagliare i fondi destinati alla forza militare e a trasferire le missioni, che normalmente erano richieste al proprio villaggio nascosto, al Villaggio della Foglia. Per questo motivo il Villaggio della Sabbia (manovrato nell'ombra da Orochimaru) cospir\u00f2 con il Villaggio del Suono un attacco a sorpresa contro il Villaggio della Foglia con lo scopo di distruggere il Paese del Fuoco e convincere il Signore feudale a ristabilire la forza militare del Paese.\nVillaggio della Sabbia.\nIl \u00e8 uno dei cinque grandi villaggi ninja e come tale ha come suo capo un Kage, conosciuto come Kazekage. Ogni Kazekage viene celebrato tramite la creazione di una statua che lo raffigura e poste nella sala in cui si riuniscono le alte sfere del potere del villaggio. I ninja del villaggio utilizzano principalmente un equipaggiamento composto da un abito lungo che riduce la pelle sottoposta al calore del sole ed \u00e8 spesso unito all'utilizzo di stoffe e bendaggi per coprire la testa.\nDopo la fondazione, il primo Kazekage riusc\u00ec ad ampliare i possedimenti non desertici del Villaggio mentre il secondo Kazekage inizi\u00f2 una politica improntata sul miglioramento militare e sulla creazione di nuove tecniche, tra cui la tecnica del marionettista. In seguito, a causa dei tagli alla forza militare da parte del Signore feudale del paese, il Quarto Kazekage si rese conto che era necessario aumentare la qualit\u00e0 combattiva di ogni singolo ninja per mantenere la forza militare utilizzando anche la potenza del demone Shukaku. Pi\u00f9 il tempo passava, pi\u00f9 il daimyo trasferiva le missioni al Villaggio della Foglia. Il Quarto Kazekage cap\u00ec che se non fosse intervenuto il Villaggio della Sabbia sarebbe scomparso, per questo motivo si alle\u00f2 con il Villaggio del Suono contro Konoha. Dopo il fallimento dell'attacco ed aver sventato il colpo di Stato che era stato messo in atto da Orochimaru nel villaggio, questo si rialle\u00f2 con Konoha, e Gaara divenne il quinto Kazekage.\nPaese del Fulmine.\nIl \u00e8 una zona geografica prevalentemente montuosa situato a nord est del mondo di Naruto. Il suo villaggio ninja \u00e8 il Villaggio della Nuvola. Il Paese del Fulmine ha una connessione con l'alterazione del chakra di elemento fulmine: si dice, infatti, che il nome di questo paese derivi dal rumore del tuono che risuona nelle montagne del Paese del Fulmine e dal fatto che molti ninja del villaggio abbiano predilezione per usare tecniche di quel l'elemento. \nVillaggio della Nuvola.\nIl \u00e8 situato nel Paese del Fulmine sulla cima di un'alta catena montuosa nascosta tra le nubi. Essendo uno dei cinque grandi villaggi ninja ha per capo un Kage: il Raikage, che assume sempre il nome A mentre viene dato il nome B alla forza portante con cui fa coppia. I ninja di questo villaggio utilizzano una divisa completamente diversa da quella difensiva degli altri paesi: per migliorare la loro capacit\u00e0 offensiva, la divisa si chiude solo intorno ad una spalla, lasciando molta libert\u00e0 di movimento al braccio portante in maniera tale da enfatizzare l'offensiva.\nDurante la prima conferenza dei cinque Kage, il primo Hokage Hashirama Senju fece loro dono di due cercoteri: Matatabi e Gyuki, in maniera tale da preservare l'equilibrio politico-militare con lo scopo di mantenere la pace nel mondo ninja.\nDurante la terza grande guerra ninja, il Villaggio della Foglia e il Villaggio della Nuvola erano in guerra e durante i trattati di pace, uno dei ninja di questo villaggio cerc\u00f2 di rapire Hinata Hyuga con lo scopo di capire i segreti dell'abilit\u00e0 innata del Byakugan scatenando uno scontro in cui mor\u00ec il ninja della Nuvola; per placare una possibile contesa, il Villaggio della Foglia consegn\u00f2 il corpo di Hizashi Hyuga, ritenuto ufficialmente il responsabile della morte del ninja. In seguito, mentre gli altri paesi sono andati verso la via del disarmo, il Villaggio della Nuvola, unitamente al Paese del Fulmine, ha continuato a migliorare ed ampliare il proprio esercito portando uno squilibrio di forze tra cinque grandi paesi, costringendo gli altri paesi ad armarsi di conseguenza.\nAltri luoghi.\nLa \"Valle delle Nuvole e dei Fulmini\" \u00e8 una zona montuosa costellata di laghi che si trova nel Paese del Fulmine. Qui Killer Bee \u00e8 solito allenarsi.\nL\"'isola-tartaruga\" \u00e8 un'isola che si trova al largo della costa del Paese del Fulmine e consiste in una gigantesca tartaruga con una fitta foresta sul dorso. Per la sua natura animale, l'isola pu\u00f2 essere spostata in mare in maniera tale che venga difficilmente localizzata dalle forze nemiche. All'interno della foresta vivono una gran quantit\u00e0 di specie animali differenti, tutte addomesticate da Killer Bee durante la sua permanenza per l'addestramento sull'isola. Sull'isola sono presenti anche due strutture per migliorare il controllo delle forze portanti sui propri cercoteri: la cascata della verit\u00e0, attraverso la quale \u00e8 possibile affrontare la parte sopita della propria personalit\u00e0, e una caverna utilizzata dai tempi antichi dalle forze portanti della Nuvola per prendere il controllo totale sul proprio cercoterio.\nPaese della Terra.\nIl \u00e8 stato visto per poco tempo durante la serie. Quel poco che si sa \u00e8 che il suo territorio \u00e8 prevalentemente montuoso con molte cave e grotte sparse dappertutto. Molto famoso \u00e8 anche il fenomeno naturale della pioggia di roccia, durante la quale sassolini e raffiche di vento attraversano il paese da nord. Il suo villaggio nascosto \u00e8 il Villaggio della Roccia.\nVillaggio della Roccia.\nIl \u00e8 situato nel Paese della Terra. Essendo uno dei cinque grandi villaggi ninja, a capo del villaggio c'\u00e8 un Kage, lo Tsuchikage. I ninja di questo Villaggio sono abili nell'usare tecniche di terra. La divisa utilizzata prevede un giubbotto che copre il torso pi\u00f9 un braccio, mentre l'altro rimane scoperto.\nDurante il primo concilio dei cinque Kage, il primo Hokage Hashirama fece in dono due cercoteri al primo Tsuchikage, Son Goku e Kokuo. Successivamente il Villaggio entr\u00f2 in guerra con il Villaggio della Foglia durante la Terza Guerra Mondiale Ninja, arrendendosi durante l'invasione del Paese dell'Erba quando fu distrutto il ponte che garantiva il rifornimento alle truppe ninja.\nPaese dell'Acqua.\nIl \u00e8 rivolto verso l'elemento Acqua. Il Paese dell'Acqua \u00e8 il pi\u00f9 piccolo dei cinque grandi stati ed \u00e8 disseminato di laghi. Il suo clima \u00e8 generalmente freddo, con molta nebbia. A causa della sua posizione geografica, il paese ha pochi rapporti diplomatici con gli altri paesi.\nVillaggio della Nebbia.\nIl \u00e8 uno dei cinque grandi villaggi ninja ed \u00e8 situato nel Paese dell'Acqua. Essendo uno dei cinque grandi villaggi ninja, a capo del villaggio c'\u00e8 un Kage, il Mizukage. I ninja di questo villaggio sono specializzati nelle tecniche d'acqua. La divisa prevede un abito con un collo alto per difendersi dal freddo della regione, oltre che da guanti e da stoffe utilizzate per proteggere le dita dal freddo. Tra gli spadaccini pi\u00f9 forti del villaggio, sette di questi sono conosciuti come i sette spadaccini della Nebbia ed ognuno di loro possiede una spada con una abilit\u00e0 particolare. Le spade vengono passate alla nuova generazione con la morte del precedente proprietario mentre la generazione pi\u00f9 forte \u00e8 quella composta da Mangetsu Hozuki, Zabuza Momochi, Kushimaru Kuriarare, Ameyuri Ringo, Jinpachi Munashi, Jinin Akebino e Fuguki Suikazan.\nDurante la prima riunione dei cinque Kage, il primo Mizukage ottenne in dono due cercoteri dal primo Hokage, Isobu e Saiken.\nIn passato il villaggio era conosciuto come il Villaggio della Nebbia Insanguinata a causa delle politiche violente dei precedenti Mizukage che imposero massacri tra gli stessi membri del villaggio come l'esame per diventare Genin in cui i membri di ogni team dovevano uccidersi fra loro. Questa mentalit\u00e0 \u00e8 completamente mutata quando \u00e8 stata eletta Mei Terumi come Quinto Mizukage, la quale rimprovera chiunque sia ancora attaccato a quel periodo definito \"da incubo\".\nAltri paesi ninja.\nQuesti paesi hanno solitamente una estensione minore rispetto ai cinque grandi paesi ninja. Spesso vengono trattati con inferiorit\u00e0 e sono costretti a stringere rapporti di alleanza con i grandi paesi ninja, per avere un certo grado di protezione. Altri invece, decidono di sopravvivere con le proprie forze, senza stringere alleanze.\nPaese del Suono.\nIl \u00e8 un piccolo stato che confina con il Paese del Fuoco controllato da Orochimaru, il quale fond\u00f2 anche il primo villaggio ninja del paese, il Villaggio del Suono. Nell'anime viene detto che prima dell'arrivo di Orochimaru il paese era conosciuto come il .\nVillaggio del Suono.\nIl \u00e8 il villaggio fondato da Orochimaru ed \u00e8 situato nel Paese del Suono. A dispetto del nome, il Villaggio del Suono non \u00e8 un vero villaggio, ma una serie di tane o covi, situati sia all'interno del Paese del Suono sia al suo esterno. Sembra che Orochimaru si sia auto-proclamato Otokage, per dimostrare agli altri paesi che il suo villaggio ha una notevole potenza militare, ma le 5 Grandi Terre dei ninja ed i rispettivi Kage non riconoscono questo titolo e il Paese del Suono non viene considerato al pari degli altri Paesi che nominano il loro capo con il grado di Kage.\nIl Villaggio del Suono \u00e8 relativamente un nuovo stato nella scena politica, nato quando Orochimaru si \u00e8 impossessato del paese. Il ninja cospir\u00f2 con il Villaggio della Sabbia per attaccare di sorpresa e magari distruggere il Paese del Fuoco. Invece di usare tecniche elementali, i ninja del Suono usano jutsu basati sul suono, spesso eseguiti tramite particolari dispositivi.\nPaese della Pioggia.\nIl \u00e8 un paese dal clima piovoso, situato tra il Paese del Vento, il Paese del Fuoco ed il Paese della Terra, i quali hanno sempre reso la zona un campo di battaglia a causa della sua posizione centrale e lasciando sempre il paese in uno stato di instabilit\u00e0. I suoi confini sono estremamente sorvegliati, rendendo cos\u00ec difficile entrare furtivamente all'interno, e gli stranieri presenti devono attenersi a regole precise per poter soggiornare. \u00c8 la casa dell'omonimo villaggio, il Villaggio della Pioggia.\nVillaggio della Pioggia.\nIl \u00e8 un piccolo villaggio del Paese della Pioggia, governato da Pain. L'aspetto del villaggio \u00e8 quello di una metropoli con alti grattacieli in cui c'\u00e8 una pioggia perenne. Nell'equipaggiamento degli shinobi di questo paese \u00e8 presente anche una maschera per la respirazione subacquea in maniera tale da permettere l'organizzazione di attacchi subacquei.\nA causa delle grandi guerre scatenate nella regione, il villaggio non ha mai avuto una stabilit\u00e0. Uno dei ninja che si impose come capo fu Hanzo, il quale uccise i suoi avversari senza remore, tra cui l'organizzazione fondata da Yahiko, Konan e Nagato e che port\u00f2 alla morte del primo. In seguito Hanzo fu ucciso da Nagato che assunse il controllo del Villaggio e del Paese.\nPaese dei Gorghi.\nIl era un piccolo stato ninja, situato vicino al Paese del Fuoco, del quale fu uno storico alleato. I suoi abitanti erano specializzati in tecniche di sigillo, anche se usavano metodi un po' rozzi. Proprio questa abilit\u00e0 scaten\u00f2 il timore degli altri stati ninja, che perci\u00f2 distrussero il Paese. Il suo villaggio nascosto era il Villaggio del Vortice. Di questo paese \u00e8 originario il Clan Uzumaki, il principale clan del Villaggio.\nVillaggio del Vortice.\nIl \u00e8 il villaggio nascosto del Paese del Vortice. I suoi abitanti erano rinomati come maestri sigillatori, anche se usavano tecniche un po' rozze, e proprio per il timore di questa abilit\u00e0, il Villaggio venne distrutto. Gli abitanti erano famosi poich\u00e9 vivevano molto a lungo, perci\u00f2 il Villaggio venne soprannominato anche \"Villaggio della Longevit\u00e0\". Il clan pi\u00f9 potente era il . Dopo la sua distruzione gli abitanti si sono variamente dispersi in molti altri Paesi. Nell'unica scena in cui compare, in un flashback di Kushina, la madre di Naruto, appare simile ai villaggi del popolo degli Anasazi nell'America dell'ovest.\nPaese della Cascata.\nIl non \u00e8 mai stato mostrato nel manga, ma il Team 7 ha compiuto una missione in questo Stato nel secondo OAV (\"Battaglia al Villaggio della Cascata\"). Consiste in una larga cascata che nasconde il Villaggio della Cascata.\nVillaggio della Cascata.\nIl \u00e8 situato nel Paese della Cascata. Nell'anime \u00e8 governato da Shibuki, che sembra troppo codardo all'inizio per questo compito. Ha posseduto il cercoterio Ch\u014dmei prima che venisse rapito da Alba, risultando essere quindi l'unico villaggio al di fuori dei Cinque Grandi Villaggi a possedere un cercoterio.\nPer affermare la propria potenza, in passato gli anziani del villaggio hanno assegnato a Kakuzu la missione di uccidere il primo Hokage Hashirama. Kakuzu, tornato sconfitto, viene imprigionato per non aver completato la missione ma il ninja fugge rubando l'arte segreta del Villaggio ed i cuori degli anziani, uccidendoli.\nPaese dell'Erba.\nIl confina con il Paese del Vento, il Paese del Fuoco, il Paese della Terra e il Paese della Pioggia, ed \u00e8 dove risiede il , cos\u00ec come i ponti Tenchi e Kannabi, entrambi distrutti nel corso della storia. Di questo paese si sa che \u00e8 molto ricco di foreste. In passato questo paese \u00e8 stato il teatro di numerosi scontri tra il Paese del Fuoco ed il Paese della Terra durante la Terza Guerra Mondiale Ninja.\nPaese del Fiume.\nIl \u00e8 situato tra il Paese del Fuoco e il Paese del Vento. In tale stato l'Organizzazione Alba aveva il suo nascondiglio prima che Sakura Haruno e Chiyo lo distruggessero combattendo contro Sasori.\nPaese delle Terme.\nIl confina col Paese del Gelo e il Paese del Suono, ed \u00e8 situato a nord-est rispetto al Paese del Fuoco, e a sud-est rispetto a quello del Fulmine. Appare in un solo capitolo, in cui il suo daimyo sta fuggendo assieme agli abitanti verso il confinante Paese del Fuoco, poich\u00e9 la quarta guerra ninja si terr\u00e0 in quel territorio. Prima il paese era la sede del Villaggio delle Calde Primavere, ora distrutto.\nVillaggio delle Calde Primavere.\nSul non si hanno informazioni, tranne che \u00e8 il villaggio natale di Hidan, membro dell'Organizzazione Alba. Nonostante fosse nel Paese delle Terme, nella cartina dei villaggi non compare, essendo stato distrutto durante le grandi guerre.\nPaesi non ninja.\nPaese del Ferro.\nIl \u00e8 un paese posto fra tre montagne chiamate \"tre lupi\" con un clima molto freddo e nevoso. La sua forza militare non \u00e8 costituita da ninja, bens\u00ec da samurai, comandati da Mifune, pesantemente corazzati e armati di spade capaci di incanalare il chakra. A causa della sua posizione, questo paese si \u00e8 sempre mantenuto neutrale nel corso delle guerre fra i vari paesi ninja. In questo paese si svolge il summit tra i 5 Kage convocato dal Raikage per risolvere il problema rappresentato da Alba dove il leader del Paese del Ferro, in quanto capo del Paese ospitante, ha il compito di moderatore tra i capi dei 5 grandi paesi.\nPaese delle Onde.\nIl \u00e8 una nazione composta da un arcipelago e talmente povera che lo stesso signore feudale non \u00e8 in grado di pagare missioni agli altri villaggi. \u00c8 inoltre privo di un villaggio ninja. Il paese era in realt\u00e0 prospero fino a quando Gato, uno degli uomini pi\u00f9 facoltosi, ci mise gli occhi sopra e monopolizz\u00f2 le importazioni e le esportazioni dell'isola, che erano cruciali per la propria economia. La prima missione di rango C del Team 7 si svolse in questo stato, e, con l'aiuto degli abitanti del paese, fu messo fine al periodo del terrore di Gato. Il costruttore di ponti Tazuna riusc\u00ec a finire il ponte e lo chiam\u00f2 Ponte Naruto in onore del coraggioso ragazzo che lo aveva protetto, sicuro che questo ponte, grazie al suo nome, sarebbe diventato famoso mentre l'utilizzo del ponte fece rifiorire l'economia del paese. Il ponte, nell'edizione giapponese del manga chiamato letteralmente \"Grande ponte Naruto\", o Ponte \u014cnaruto, \u00e8 un'infrastruttura realmente esistente che connette le citt\u00e0 di K\u014dbe e di Naruto.\nAltri luoghi.\nMonte Myoboku.\nIl \u00e8 la terra dove risiedono i rospi, e in cui \u00e8 possibile apprendere le arti eremitiche dei rospi. \u00c8 una delle tre grandi regioni inesplorate, un luogo altrettanto famoso come la Foresta Shikkotsu (sede di Katsuyu) e la Caverna dei Draghi (sede dei serpenti). Per arrivare al monte My\u014dboku \u00e8 necessario un lungo viaggio in cui bisogna camminare per mesi e mesi su percorsi segreti o, se si ha un contratto di evocazione, possono lasciare che un rospo usi la \"Tecnica del Richiamo Inverso\". Secondo Fukasaku, \u00e8 impossibile trovare il monte My\u014dboku, a meno che non si conosca il percorso segreto. Vi governa il Grande Rospo Eremita.\nCimitero delle montagne.\nIl \u00e8 una localit\u00e0 montuosa situata tra il Paese del Suono e il Paese della Cascata, dove \u00e8 situato il rifugio segreto di Madara Uchiha e in seguito, di Obito Uchiha. \u00c8 caratterizzato da numerosi scheletri di creature giganti.\nLuna.\nLa Luna nell'universo di Naruto \u00e8 stata creata da Hagoromo Otsutsuki insieme al fratello Hamura Otsutsuki, con il Chibaku Tensei, per sigillare il corpo del Decacoda. In seguito Hamura si trasfer\u00ec con il Clan Otsutsuki sulla Luna, per vegliare sulla Statua Diabolica. Al contrario della Luna del mondo reale, tale corpo celeste ha un'atmosfera respirabile."}
{"id": "854849", "revid": "287204", "url": "https://it.wikipedia.org/wiki?curid=854849", "title": "Drago dell'Apocalisse", "text": "Il Drago dell'Apocalisse \u00e8 un mostro mitologico, nominato al capitolo dell'Apocalisse di Giovanni.\nDescrizione.\nIl Drago dell'Apocalisse viene descritto come un grande drago rosso, con sette teste e dieci corna, e un diadema sopra ogni testa.\nLe corna generalmente sono considerate distribuite in tre possibili modi:\nViene presentato subito dopo la descrizione della donna vestita di sole. Questo mostro non \u00e8 da confondere con la Bestia del mare, con cui ha in comune alcune caratteristiche fisiche, perch\u00e9 si tratta di creature differenti.\nSimbolismo.\nSe la \"donna vestita di sole\" viene presentata con simbologia celeste (sole, luna e stelle) il \"Drago\" \u00e8 descritto con simbologia terrestre. Infatti viene identificato con il serpente.\nInterpretazione.\nGeneralmente il Drago viene identificato con Satana, anche seguendo un'indicazione dell'Apocalisse stessa.\nIconografia medievale.\nNell'iconografia medievale legata al pensiero di Gioacchino da Fiore, ciascuna testa del drago apocalittico pu\u00f2 trovarsi associata a una figura storica.\nNel \"Liber Figurarum\" di Gioacchino, manoscritto al Corpus Christi College dell'Universit\u00e0 di Oxford (mss. 255A - fol. 7r), sei delle sette teste sono associate in sequenza a Erode Antipa, Nerone, Costanzo II (figlio di Costantino Magno e seguace dell'Arianesimo), Maometto, \"Mesemotus\" (forse identificabile con il sultano \u201bAbd al-Mu\u2019min?) e Saladino, mentre la settima testa \u00e8 di un Anticristo anonimo.\nNelle \"Praemissiones e super Esaiam\", alla Biblioteca Vaticana (mss. \"Vaticano Latino 4959\", fol. 2r), un commento a Isaia attribuito apocrifamente a Gioacchino da Fiore, redatto dopo la sua morte da qualcuno del suo seguito, spariscono Maometto e \"Mesemoto\", ora sostituiti da Cosroe II e da \"Henricus primus\" (Enrico IV o, pi\u00f9 probabilmente, Enrico II), mentre la testa del settimo e ultimo Anticristo, precedentemente anonimo, si trova ora attribuita a Federico II di Svevia.\nNel \"Liber de oneribus prophetarum\", altro scritto apocrifo di Gioacchino da Fiore (Biblioteca Vaticana, mss. \"Vaticano Latino 3822\", fol. 5r), si ripete la medesima sequenza offerta dalle \"Praemissiones\": \"Herodes\", \"Nero\", \"Constantius arrianus\", \"Cosroe\", \"Henricus primus\", \"Saladinus\", \"Fredericus secundus\"."}
{"id": "854850", "revid": "124731114", "url": "https://it.wikipedia.org/wiki?curid=854850", "title": "Chiesa di San Pietro (Reggio Calabria)", "text": "La chiesa di San Pietro a Reggio Calabria, \u00e8 una chiesa rettoriale, sita in prossimit\u00e0 dell'argine sinistro del torrente Calopinace. Ricade nel territorio della parrocchia di Santa Maria di Loreto. Adiacente a essa sorge la casa circondariale \"Panzera\" nota anche come \"carcere di San Pietro\".\nStoria.\nLa sua edificazione risale al 1853 per volere del sacerdote Pietro Gagliardi, come si evince da due iscrizioni collocate sul prospetto principale.\nLa prima si trova sulla fascia della trabeazione:\nLa seconda, al di sopra del portale:\nIntorno al 1925 l'edificio rischi\u00f2 la totale demolizione quando il suolo e la casa attigua alla chiesa furono espropriati al barone Giuseppe Alampi Gagliardi di Monteleone (mor\u00ec nel 1926, all'abbattimento del primo albero della sua propriet\u00e0) dal genio civile per la costruzione della casa circondariale, ma dal 1945 l'arcivescovado ne assunse il diritto di patronato, poich\u00e9 i discendenti del barone, sfollati nelle campagne a causa dei pesanti bombardamenti degli alleati, non pensarono a salvaguardarne gli arredi sacri.\nLa chiesa di San Pietro (assieme alla chiesa della Graziella e alla chiesa di Pepe) \u00e8 uno dei pi\u00f9 antichi edifici religiosi della citt\u00e0: ha resisto all'azione devastante del terremoto del 1908 e agli eventi bellici della seconda guerra mondiale.\nDescrizione.\nDalle dimensioni modeste, la chiesa di San Pietro \u00e8 a navata unica e sorge su un piccolo sagrato.\nIl prospetto principale \u00e8 composto da un corpo unico, scandito da due alte paraste con capitelli ionici. Le paraste sorreggono un'alta trabeazione su cui \u00e8 riportata l'iscrizione latina relativa alla committenza.\nIl coronamento dell'edificio \u00e8 costituito da un corpo centrale sopraelevato che ospita una piccola finestra, e che si collega al corpo sottostante attraverso un motivo geometrico a greche. Questo vano \u00e8 affiancato da due piccole torri campanarie sormontate da guglie che sorreggono i simboli attribuiti a san Pietro secondo la tradizione cristiana: il gallo e le chiavi.\nUnico elemento di spicco \u00e8 costituito dal portale lapideo: architravato, \u00e8 caratterizzato dal tipico motivo a festoni (in stile tardo-barocco) che orna la trabeazione. Al di sopra di esso, tra due volute di raccordo, \u00e8 collocata una lapide con la data di edificazione sormontata da un bassorilievo raffigurante san Pietro.\nL'interno, a navata unica, termina con un'abside semicircolare, cui si accede attraverso un arco di trionfo sostenuto da due robusti pilastri. Un'alta trabeazione percorre senza soluzione di continuit\u00e0 tutta la navata e il coro. Quest'ultimo, sopraelevato rispetto al corpo dell'edificio, ospita l'altare marmoreo e una statua del Santo, in cartapesta colorata, di recente manifattura. La navata \u00e8 inoltre illuminata da sei grandi finestre, tre per lato.\nLa pavimentazione in terracotta, cos\u00ec come la copertura in muratura, sono frutto del restauro eseguito tra il 1990 e il 1993, realizzato ad opera del Ministero per i Beni e le Attivit\u00e0 Culturali. Prima di questi interventi erano presenti tre altari ottocenteschi di manifattura locale in marmo policromo, e le pareti della navata erano scandite da una serie di affreschi con decorazione geometrica.\nRimangono dell'originario arredo: due motivi decorativi collocati sui pilastri in prossimit\u00e0 dell'abside; un'acquasantiera in pietra del XIX secolo, collocata sulla contro facciata e una ringhiera in ferro battuto su cui sono riportate le lettere \"Pg\".\nInoltre \u00e8 stata rinvenuta una cripta, al di sotto del presbiterio che oggi \u00e8 completamente murata."}
{"id": "854859", "revid": "76963", "url": "https://it.wikipedia.org/wiki?curid=854859", "title": "Yoshiki Hayashi", "text": "\u00c8 particolarmente noto per essere il fondatore, batterista e pianista degli \"X Japan\", uno dei pi\u00f9 popolari gruppi giapponesi, e per aver scritto la maggior parte delle loro canzoni.\nBiografia.\nNel 1982 Yoshiki form\u00f2 gli X Japan insieme all'amico Toshi (\"Toshimitsu Deyama\", cantante del gruppo). \u00c8 grazie a questo gruppo che \u00e8 diventato famoso sia in Giappone che all'estero. All'interno degli X era batterista e pianista. Nel 1988 Fond\u00f2 la Extasy Records, sacrificando l'impresa di famiglia, per poter avviare la carriera degli X Japan, che non riuscivano a trovare un produttore discografico. Nel 1997 Gli X si sciolsero, ma Yoshiki continu\u00f2 la carriera musicale e di produttore discografico\nAl di fuori degli X ha collaborato con molti artisti famosi come Roger Taylor, il batterista dei Queen, George Martin, il produttore dei Beatles, e collabor\u00f2 con vari artisti al tributo internazionale ai Kiss. Come produttore ha sempre diretto la Extasy Records, con la quale ha avviato la carriera di molte famose band musicali giapponesi come i Luna Sea, i Glay e gli .\nDopo il 1997, data di scioglimento degli X Japan, l'impegno principale di Yoshiki \u00e8 stato nei Violet UK, gruppo da lui fondato.\nDopo tale data \u00e8 rimasto attivo anche come produttore, per band come Dir en grey, TRAX e Globe, di cui ha anche fatto parte dal settembre 2004 all'agosto 2005. Recentemente ha partecipato all'Expo 2005, ha fornito la colonna sonora per il film \"Catacombs - Il mondo dei morti\", e ha formato la rock band S.K.I.N. assieme con il popolare artista pop Gackt ex cantante dei Malice Mizer, con Sugizo l'ex chitarrista dei Luna Sea e con il musicista Miyavi."}
{"id": "854863", "revid": "767487", "url": "https://it.wikipedia.org/wiki?curid=854863", "title": "Jos\u00e9 Luis Panizo", "text": "Carriera.\nClub.\nDopo aver militato nelle giovanili del Nuevo Porto Arsenal e del Sestao, nel 1939 approda all'Athletic Club, squadra in cui rimane per sedici anni e con cui riesce nella doppietta Liga/Coppa nella stagione 1942-1943. Vince inoltre la Coppa tre volte di fila nel 1943, nel 1944 e nel 1945 e un'altra volta nel 1950. \u00c8 il settimo marcatore di sempre della squadra \"rojiblanca\" con 169 gol totali (di cui 126 nella Liga, 37 in Coppa e 6 nel campionato regionale). Termina la sua carriera nell'Indatxu nella stagione 1955-1956.\nNazionale.\nHa giocato 14 partite in Nazionale segnando 2 gol ed ha partecipato alla Coppa del Mondo del Brasile nel 1950 (in cui ha messo a segno una delle due reti totali in carriera)."}
{"id": "854873", "revid": "729019", "url": "https://it.wikipedia.org/wiki?curid=854873", "title": "G\u00fcnther Burstyn", "text": "Nel 1911 progett\u00f2 un veicolo corazzato che \u00e8 generalmente considerato uno dei pi\u00f9 validi precursori dei carri armati. Dopo la prima guerra mondiale scrisse diverse istruzioni tattiche per l'impiego delle forze corazzate, prima per l'Esercito Federale Austriaco e successivamente per la Wehrmacht.\nBiografia.\nCresciuto in Stiria, figlio di un funzionario delle ferrovie statali da cui G\u00fcnther eredit\u00f2 l'interesse per la tecnica, quand'ebbe terminato la carriera scolastica, Burstyn scelse la carriera militare e, dopo aver ottenuto il diploma da ufficiale alla \"Pionierkadettenschule\" (Scuola per allievi ufficiali pionieri) di Hainburg, fu assegnato come alfiere al reggimento telegrafisti e ferrovieri.\nAcquisito il grado di tenente, nel 1911 sottopose al ministero della guerra tedesco ed al ministero della guerra austro-ungarico il progetto di un veicolo corazzato indicato da lui come \"Motorgesch\u00fctz\" (Arma semovente). Le caratteristiche di questo veicolo erano notevolmente avanzate per il periodo, proponendo soluzioni che pochi anni dopo sarebbero diventate normali per i carri armati, come la propulsione su cingoli e l'armamento principale in torretta ruotante.\nCon la presentazione del suo veicolo sia nell'Impero Austro-Ungarico sia nell'Impero di Germania ottenne due rifiuti nel primo caso per mancanza di fondi dell'Esercito Austro-Ungarico, nel secondo perch\u00e9 \u00abil \"Motorgesch\u00fctz\" non \u00e8 adatto a compiti militari\u00bb.\nDiventato capitano, Burstyn partecip\u00f2 alla prima guerra mondiale terminandola con il grado di maggiore.\nDopo essere stato messo in congedo temporaneo, nel 1920 si arruol\u00f2 nell'Esercito Federale Austriaco (\"Bundesheer\" in tedesco). Un anno dopo divenne tenente colonnello, e direttore della collezione storico-tecnica del \"Wiener Heeresmuseums\" (Museo dell'Esercito di Vienna).\nNel 1934 fu trasferito al Ministero Federale della Difesa, come consulente delle costruzioni generali. Prima di essere posto nella riserva ebbe una promozione per merito, soprattutto per l'intuito che aveva avuto nella progettazione del \"Motorgesch\u00fctz\", considerando che i tempi erano cambiati ed in quel periodo le autorit\u00e0 tedesche pensavano che veicoli simili al suo potessero avere qualche utilit\u00e0 bellica.\nDopo un'operazione agli occhi viene reinserito nelle forze corazzate e svilupp\u00f2 varie sistemi per ostacolare l'avanzata dei carri armati (\"Panzerfalle\"). Scrisse inoltre diversi lavori sui mezzi corazzati, per cui nel 1940 ricevette da Guderian una lettera di riconoscimento.\nNel 1941 ottenne la Croce al Merito di Guerra per i suoi lavori nel campo dei veicoli corazzati. Nel 1944 la Scuola Superiore Tecnica di Vienna gli assegn\u00f2 una laurea honoris causa.\nIl 15 aprile 1945, a Korneuburg, quando l'Armata Rossa giunse a Vienna, Burstyn, ormai sessantaseienne e quasi completamente cieco, si suicid\u00f2 per il timore di essere arrestato."}
{"id": "854874", "revid": "73843", "url": "https://it.wikipedia.org/wiki?curid=854874", "title": "Meltdown Festival", "text": "Il Meltdown \u00e8 un festival musicale che si tiene annualmente, all'incirca nel mese di giugno, alla Royal Festival Hall, parte del Southbank Centre di Londra. Sin dal suo inizio, nel 1993, il festival \u00e8 stato curato ogni anno da una persona diversa, di solito un musicista o compositore famoso. L'unica eccezione a questa regola si \u00e8 avuta con il disc jockey John Peel, che ha curato l'edizione del 1998.\nTra i musicisti italiani, le uniche cantautrici ad aver partecipato sono Cristina Don\u00e0, invitata nel 2001 da Robert Wyatt, e Carmen Consoli, invitata nel 2015 da David Byrne."}
{"id": "854875", "revid": "729019", "url": "https://it.wikipedia.org/wiki?curid=854875", "title": "TMA Cargo", "text": "TMA Cargo, cui nome completo \u00e8 Trans Mediterranean Airways SAL (in arabo: \u0627\u0644\u062e\u0637\u0648\u0637 \u0627\u0644\u062c\u0648\u064a\u0629 \u0639\u0628\u0631 \u0627\u0644\u0645\u062a\u0648\u0633\u0637) era una compagnia aerea cargo basata a Beirut, in Libano, ed era membro della Organizzazione Araba dei Trasporti Aerei.\nA causa dell'et\u00e0 della propria flotta di Boeing 707, nel febbraio 2004 l'ente per l'aviazione civile libanese (LCAA) le ritir\u00f2 il certificato di operazioni aeree (AOC), di conseguenza tra il 2004 ed il 2010 fu costretta a cessare ogni operazione.\nDopo il periodo in cui la compagnia aerea si ritrov\u00f2 in serie difficolt\u00e0 economico finanziarie, durante il quale rese impossibile ogni ammodernamento della flotta, riusc\u00ec a tornare in attivit\u00e0 nel 2010 acquisendo un Airbus A300-600. Nel 2014, sempre a causa di difficolt\u00e0 finanziarie, la compagnia fu costretta a sospendere nuovamente tutte le operazioni di volo.\nFlotta.\nLa flotta di TMA Cargo era, al 2014, cos\u00ec composta:\nFlotta storica.\nPrima di cessare le operazioni nel 2004 la compagnia aerea oper\u00f2 con i seguenti modelli di aeromobile:"}
{"id": "854877", "revid": "5695", "url": "https://it.wikipedia.org/wiki?curid=854877", "title": "Vincenzo Monti", "text": "Viene comunemente ritenuto l'esponente per eccellenza del Neoclassicismo italiano, sebbene la sua produzione abbia conosciuto stili mutevoli e sia stata a tratti addirittura vicina alla sensibilit\u00e0 romantica. Principalmente ricordato per la notissima traduzione dell'\"Iliade\", fu al servizio sia della corte papale che di quella napoleonica, ed infine fu vicino agli austriaci dopo il Congresso di Vienna, manifestando spesso diversi cambi di visione politica e religiosa, anche repentini e radicali (ad esempio da reazionario controrivoluzionario a illuminista giacobino nel periodo rivoluzionario del 1793-1794), sia per l'entusiasmo del momento che per motivi di opportunit\u00e0; pur riconoscendo il suo costante patriottismo di fondo, per le sue posizioni camaleontiche, fu per questo definito da Francesco de Sanctis \"segretario dell'opinione dominante\" e ricevette critiche (ad esempio da Foscolo, inizialmente suo amico, e Leopardi), sebbene dai pi\u00f9 considerato tecnicamente un abile verseggiatore e traduttore, lodato anche da autori come Stendhal, Alfieri, Tommaseo, Carducci e Parini.\nBiografia.\nI primi anni.\nMonti, figlio di Fedele Maria \u2013 perito agrimensore \u2013 e Domenica Maria Mazzari, proprietari terrieri, nacque in una casa di campagna nel territorio di Alfonsine, oggi in provincia di Ravenna. Aveva tre fratelli (Cesare, poi sacerdote, Giovan Battista, poi cappuccino, Francesc'Antonio, tutti pi\u00f9 vecchi di lui) e cinque sorelle, tre delle quali, Lucia Dorotea, Rosa Geltrude e Maria Maddalena, diventeranno monache. Narrano i biografi che all'et\u00e0 di cinque anni cadde nel fosso del mulino della propriet\u00e0, salvandosi miracolosamente.\nA otto anni fu condotto nella vicina Fusignano, dove ebbe come maestro don Pietro Santoni (1736-1823), che era anche un rinomato poeta dialettale. Nel 1766 entr\u00f2 nel seminario di Faenza, studiando latino con il famoso Francesco Contoli. Vi rimase dai dodici ai diciassette anni (a tredici prese la tonsura), e nel 1771 manifest\u00f2 l'intenzione di entrare nell'Ordine Francescano. Privo di una vera vocazione, accanton\u00f2 presto l'idea, e si trasfer\u00ec con il fratello Francesc'Antonio a Ferrara, dove studi\u00f2 Diritto e Medicina all'Universit\u00e0 degli Studi. Dovette lottare per abbandonare definitivamente il borgo nat\u00eco, dove la famiglia, totalmente insensibile alla letteratura, voleva trattenerlo. Molto interessante al proposito appare la lettera che il giovane Monti scrisse nel 1773 all'abate longianese Girolamo Ferri, suo professore nel seminario faentino:\nSi intravedono subito alcuni elementi chiave della sua personalit\u00e0, fra cui la tendenza ad accomodarsi a diversi fini a seconda delle esigenze personali. Soprattutto per questo approfond\u00ec gli studi biblici, emergenti nella prima parte della sua produzione.\nDimostr\u00f2 comunque un talento sorprendente e precoce per le lettere, e gi\u00e0 nel luglio 1775 venne ammesso all'Accademia dell'Arcadia con il soprannome di \"Antonide Saturniano\", ingraziandosi, bello d'aspetto, le prime protettrici, l'anziana marchesa Trotti Bevilacqua e la contessa Cicognini. Cominci\u00f2 a scrivere versi latini di argomento sacro per farsi notare dagli ambienti ecclesiastici (non si dimentichi poi che a Ferrara spopolavano gli apprezzatissimi e pii poeti Alfonso Varano e Onofrio Minzoni), ma sin d'ora vi si mescol\u00f2 il profano, come si evince dal \"Nuovo amore\", canzonetta in quartine dello stesso 1775, in cui con un finto pathos unito a distacco si fa riferimento all'amore per una \"bella toscanella\" conosciuta nel collegio di Santa Trinita di Firenze dov'era compagna della sorella. Questa infatuazione giovanile evidentemente non fu gran cosa, e quando arriveranno le pene vere d'amore, pi\u00f9 avanti, si noter\u00e0 la differenza.\nEsord\u00ec con componimenti di vario tipo, tra cui si possono ricordare i sonetti \"Il matrimonio alla moda\" e \"Il ratto di Orizia\", debitori di Parini il primo, di Giuliano Cassiani (e del suo \"Ratto di Proserpina\") il secondo, in conformit\u00e0 ai fermenti arcadici del periodo. Copiosa fu ai primordi anche la produzione latina, che delizier\u00e0 Niccol\u00f2 Tommaseo.\nPot\u00e9 pubblicare l'anno successivo il suo primo libro, \"La visione di Ezechiello\" (in onore di don Francesco Filippo Giannotti, arcivescovo di Minerbio che aveva visto predicare a Ferrara), impostato sul modello varaniano delle \"Visioni sacre e morali\", che godeva di molta fortuna all'epoca, specialmente nell\"'entourage\" arcadico. Di stesso stampo sono altre due \"Visioni\" coeve, dedicate ancora ad alti prelati.\nSin dall'inizio si manifesta una tendenza spesso ricorrente nel Monti: la rielaborazione di modelli precedenti. Il poeta non inventa nulla di nuovo, ma nuovo \u00e8 il modo in cui fonde assieme le fonti, creando cos\u00ec uno stile affatto peculiare. Qui ovviamente \u00e8 l'Arcadia a dominare (e il suo stile non abbandoner\u00e0 mai l'ala dell'Accademia), e non si pu\u00f2 tacere l'ammirazione nutrita in questo momento per Frugoni, ma evidenti, come si pu\u00f2 intuire gi\u00e0 dal titolo, sono anche le citazioni bibliche, come fin dall'inizio Dante (soprattutto) e Petrarca sono nomi imprescindibili del suo repertorio.\nNel 1777 entr\u00f2 anche nell'Accademia degli Agiati di Rovereto con il nome di \"Archia\".\nIl periodo romano.\nIl 26 maggio 1778, al seguito del legato pontificio a Ferrara - il cardinale Scipione Borghese - si rec\u00f2 a Roma, per cercare gloria e fuggire l'angustia di un mondo divenutogli troppo stretto, e vi ottenne l'appoggio del celebre archeologo Ennio Quirino Visconti, cui dedic\u00f2 l'anno seguente un saggio di poesie dall'influsso metastasiano (si consideri solo il titolo dell'ultimo componimento, \"Giunone placata\", che ricorda la \"Didone abbandonata\"). Vide la luce, nello stesso anno del \"Saggio\", anche la \"Prosopopea di Pericle\", poema d'occasione suggerito a Monti da Visconti, in seguito al ritrovamento in marzo, in una villa di Tivoli, di un'erma del condottiero ateniese. Tutto ci\u00f2 funse da pretesto per glorificare l'et\u00e0 presente, considerata superiore a quella classica.\nLe opere di questo periodo sono fortemente influenzate dalla necessit\u00e0 di emanciparsi economicamente dalla famiglia, ed \u00e8 quindi naturale che in esse prevalga il tono adulatorio, all'interno, tuttavia, di una cornice stilistica armoniosa e cristallina, in cui gli stilemi neoclassici predominano, anche se non mancano contaminazioni provenienti dalla letteratura sepolcrale e dall'incipiente gusto romantico. In ogni caso, come gi\u00e0 a Ferrara, l'intento \u00e8 quello di sfruttare le occasioni contingenti per accattivarsi la protezione dei potenti.\nPer qualche mese tuttavia la produzione poetica fu trascurabile, e Monti si diede alla lettura di alcuni filosofi, tra i quali Locke, Leibniz, Condillac ed Helvetius.\nL'ingresso nella corte papale.\nNel 1781 il Papa romagnolo Pio VI, al secolo Giannangelo Braschi, mecenate e poeta dilettante, aveva chiamato a Roma il nipote Luigi Onesti, unendolo in matrimonio con la quindicenne Costanza Falconieri, che possedeva una ricca dote. L'evento suscit\u00f2 un profluvio di componimenti arcadici tra i quali quello del Monti, il poemetto in terzine \"La bellezza dell'universo\", che incant\u00f2 la platea del Bosco Parrasio e merit\u00f2 la stima del pontefice, che lo nomin\u00f2 segretario del nipote principe Luigi Onesti (cui era ora stato associato il cognome Braschi) facendolo entrare nelle grazie dell'ambiente papalino.\nUn cardinale francese, nel frattempo, gli commission\u00f2, dietro lauta ricompensa, l'ennesima prestazione d'occasione; si tratta di due cantate in onore del Delfino di Francia (una delle quali musicata dal Cimarosa) che era appena venuto alla luce, Luigi Giuseppe.\nInfausto nelle intenzioni e nell'esito fu \"Il Pellegrino Apostolico\" (1782), in cui con tono enfatico, in due canti, celebr\u00f2 il successo della visita papale a Vienna, dove Pio VI incontr\u00f2 l'ostile Giuseppe II, nella speranza di giungere ad una conciliazione. Il poema celebra il successo della spedizione, ma in realt\u00e0 ben presto la visita si rivel\u00f2 un fallimento e valse anche molte critiche al vescovo di Roma.\nI \"Pensieri d'amore\", un'apertura romantica?\nIl suo stile abbandon\u00f2 la fredda adulazione con gli endecasillabi sciolti \"Al principe Sigismondo Chigi\", e ancor pi\u00f9 con i celebri \"Pensieri d'Amore\", dove freme di passione disperata per una giovinetta che la critica ha identificato nell'educanda Carlotta Stewart, che Monti aveva conosciuto tra settembre e ottobre a Firenze nella casa della livornese Fortunata Sulgher Fantastici e che aveva pensato di sposare, salvo incontrare il diniego dei parenti di lei, ricchi assai pi\u00f9 del poeta che a Roma viveva ancora miseramente. Fortunata e il principe Sigismondo Chigi furono confidenti delle pene amorose del poeta. Il Chigi (Roma 1736 - Padova 1793), Custode del Conclave, ebbe fama di liberale e molto amava la poesia, che pratic\u00f2 con successo, ricevendo anche i complimenti del Visconti. Spirito libero e aperto, si spos\u00f2 due volte e dovette subire l'accusa, falsa, di aver avvelenato un cardinale per gelosia.\nIl modello delle due opere \u00e8 da ricercare senz'altro nel \"Werther\", che Monti lesse nell'anonima traduzione francese, e con cui condivideva il nome della protagonista femminile. I \"Pensieri d'amore\" adottano uno stile pi\u00f9 malinconico e sincero, e costituiscono le prime avvisaglie di un avvicinamento, forse non emotivo ma certamente formale, alla poetica romantica, tanto che lo stesso Leopardi ne trarr\u00e0 ispirazione per alcuni dei suoi componimenti pi\u00f9 famosi, come si evince da questi versi:\nRitorno al Neoclassicismo.\nTuttavia \u00e8 ancora presto, la sua poesia rimane nel solco della tradizione arcadica e in sintonia con la lezione degli illuministi. Monti continua a frequentare l'Accademia, e qui recita le due opere successive, il sonetto \"Sopra la morte\" (alla fine saranno quattro, e vedranno la luce nel 1788), molto popolare all'epoca, e l'ode \"Al signor di Montgolfier\", scritta in quartine. Essa trasse spunto dal secondo volo aerostatico della storia, avvenuto a Parigi il 1\u00ba dicembre 1783. In una comunione stupita col popolo, Monti ne trae un'opera sincera, non commissionata, imbastita sul paragone tra le imprese della nave Argo e quelle della mongolfiera, in un parallelo volto ad esaltare, come nella \"Prosopopea\", la modernit\u00e0, e, in un afflato del tutto illuminista, il progresso umano.\nNel 1784 cominci\u00f2 a metter mano a un testo sul quale sarebbe ritornato per tutta la vita, senza mai riuscire a completarlo. Si tratta de la \"Feroniade\", il cui titolo rimanda alla ninfa amata da Zeus e perseguitata da Giunone. Anche qui non manca il pretesto: questa volta si vuole glorificare l'intenzione di Pio VI di bonificare le paludi dell'Agro Pontino, opera che non ebbe lieto esito ma suscit\u00f2 grande risonanza, e anticip\u00f2 la famosa bonifica mussoliniana. L'opera che ci \u00e8 stata tramandata conta ben 2000 versi sciolti. L'idea per il tema venne al Monti nel corso delle battute di caccia che conduceva assieme al principe Braschi Onesti nella zona di Terracina, dove vide la fontana Feronia citata da Orazio, e si lav\u00f2 anch'egli \"ora manusque\" (\"le mani e il volto\", perch\u00e9 qui \"ora\" \u00e8 naturalmente da intendersi come sineddoche). La critica ha ravvisato gli innumerevoli rimandi stilistici e tematici a Virgilio, mentre Carducci ha parlato di influenza omerica. In ogni caso, sono testimonianze che ben rilevano il gusto neoclassico dell'opera.\nLa parentesi tragica.\nTra il maggio del 1781 e quello del 1783 Vittorio Alfieri trascorse il suo secondo soggiorno romano, e nell'Urbe fece conoscere alcune delle sue tragedie (sono in particolare gli anni della composizione del \"Saul\", recitato in Arcadia il 3 giugno 1783 alla presenza del Nostro). Monti, che per Alfieri nutriva un'ammirazione mista a invidia, pens\u00f2 di virare verso il genere tragico, cercando di soddisfare il pubblico che per opere di questo tipo chiedeva, come ebbe a rilevare Francesco De Sanctis, uno stile che fosse una via di mezzo tra la durezza alfieriana e l'espressivit\u00e0 metastasiana.\nIn questo modo nacque l\"'Aristodemo\", storia dei tormenti di un padre che ha ucciso la figlia per ambizione. La fonte \u00e8 classica: ci narra la storia in poche righe il greco Pausania, e l'argomento era gi\u00e0 stato messo in tragedia nel secolo precedente da Carlo de' Dottori, in un'opera che offre alcuni spunti ravvisabili nel testo montiano.\nL'opera, rappresentata il 16 gennaio 1787 al teatro Valle (la prima assoluta risale all'anno precedente, a Parma), riscosse un ampio successo, per quanto non siano poi mancate, in un secondo momento, delle voci critiche. In ogni caso Monti era sempre pi\u00f9 protagonista indiscusso della vita letteraria romana. A Parma, inoltre, l'opera fu pubblicata per i tipi di Giambattista Bodoni, editore di prestigio nella citt\u00e0 che veniva definita \"Atene d'Italia\".\nNell\"'Aristodemo\" il rimorso \u00e8 il vero protagonista del testo, in un'atmosfera a met\u00e0 strada tra il \"Racconto d'inverno\" e \"Delitto e castigo\" (seppur non allo stesso livello di \"pathos\" e di introspezione psicologica, perch\u00e9 Monti \u00e8 sempre pi\u00f9 leggero, anche quando \u00e8 solenne), e nella compresenza di varie fonti ispiratrici; oltre a Dante, Petrarca o lo stesso Alfieri, sono ravvisabili le sirene del Nord, tali da giustificare la definizione, per l'opera, di \"tragedia sepolcrale\".\nFu durante una rappresentazione privata dell'opera, nel 1786, che il poeta si invagh\u00ec della sedicenne Teresa Pichler, che aveva recitato assieme a lui. Questo fu il preludio alle nozze di cinque anni pi\u00f9 tardi.\nSull'onda del successo scrisse ancora due tragedie, una modesta, \"Galeotto Manfredi\" (1787), e una di maggior spessore, \"Caio Gracco\", che ebbe una gestazione pi\u00f9 lunga (1788-1800). La commissione del \"Galeotto\" fu assegnata al poeta da Costanza Falconieri, che desiderava una vicenda \"domestica\". La trama \u00e8 tratta dalle \"Istorie Fiorentine\" del Machiavelli, dove si narra di come la moglie di Galeotto signore di Faenza e figlia di Bentivoglio signore di Bologna - corrispondente nella realt\u00e0 a Francesca Bentivoglio e portata sulla scena con il nome di Matilde -, avesse ordito e portato a compimento nel 1488 un complotto per uccidere il consorte, \u00abo per gelosia, o per essere male dal marito trattata, o per sua cattiva natura\u00bb. Monti, nell'\"Avvertimento\" anteposto al testo, dichiara di aver scelto la prima ipotesi, vista la libert\u00e0 in cui lo lasciavano le varie teorie di Machiavelli.\nIn una tessitura che richiama un po' troppo da vicino l\"'Otello\" shakespeariano, Monti non manca di fare polemica, nascondendosi nel personaggio del fido Ubaldo, cui fa da contraltare il traditore Zambrino, sotto le cui spoglie si cela Lattanzi, rivale del poeta. Nonostante ci siano quindi accenti veritieri, l'opera non riscosse successo e il poeta stesso la defin\u00ec mediocre.\nIl \"Caio Gracco\", di cui Plutarco \u00e8 la fonte principale, riscosse grandi apprezzamenti nella prima milanese del 1802, ma gi\u00e0 nel 1788 mostr\u00f2 i primi fermenti giacobini del poeta, poi temporaneamente rinnegati, mentre la Rivoluzione francese era nell'aria. Si notano per\u00f2 anche tendenze patriottiche, nel riconoscimento della comune origine italica, in un anticipo risorgimentale.\nL'ode introduttiva all\"'Aminta\".\nNell'aprile 1788 ci fu una nuova collaborazione con Bodoni, che voleva ristampare lAminta\" di Torquato Tasso in occasione delle nozze della figlia ultimogenita della marchesa Anna Malaspina della Bastia, Giuseppa Amalia, con il conte Artaserse Bajardi di Parma (av. 1765-1812). Bodoni chiese al Monti alcuni versi di dedica dell'opera. Nacque cos\u00ec l'ode \"Alla marchesa Anna Malaspina della Bastia\", dove, oltre alle virt\u00f9 di bellezza e ingegno della nobildonna, si celebrano i meriti della famiglia Malaspina, che ospit\u00f2 l'esule Dante nel 1306 e che come tale \u00e8 rimasta protettrice della poesia, tanto che la marchesa prese sotto la sua ala Carlo Innocenzo Frugoni. Questi \u00e8 qui paragonato a Pindaro e Orazio, nei consueti toni spropositati che in questo caso, nella denuncia degli imitatori del Frugoni, pare volessero colpire in particolare il poeta Angelo Mazza, che aveva stroncato lAristodemo\". L'ode, composta in endecasillabi sciolti e pubblicata anonima nel 1789, sovrabbonda di riferimenti mitologici ed eleva l'opera tassesca a emblema dell'amore stesso.\nMonti reazionario, la \"Bassvilliana\".\nIl 3 luglio 1791 spos\u00f2 Teresa Pikler (Roma, 3 giugno 1769 - Milano, 19 maggio 1834), o meglio Pichler figlia di Giovanni Pichler (1734-1791) famoso intagliatore di gemme della citt\u00e0, ma oriundo tirolese, e di Antonia Selli, romana. La celebrazione fu sobria, lontana dai clamori della ribalta, e si tenne nella chiesa di san Lorenzo in Lucina. Dal matrimonio nacquero due figli, Costanza, che poi sposer\u00e0 il conte Giulio Perticari e coltiver\u00e0 le lettere entrando anche in Arcadia, e Giovan Francesco (1794-1796), ma quest'ultimo morir\u00e0 in tenera et\u00e0. Alla moglie rimase profondamente fedele per il resto dei suoi giorni.\nNel 1793 due artisti lionesi furono arrestati nella capitale e rilasciati dal Pontefice. Da Napoli furono inviati Nicolas Hugon detto Bassville e La Flotte per ringraziare il Papa. Tuttavia il 14 gennaio 1793 uno di loro, Hugo Basseville, usc\u00ec nella pubblica via esibendo il simbolo dei rivoluzionari francesi, la coccarda, stimolando la reazione della folla e subendo il linciaggio. Le guardie pontificie misero La Flotte in salvo, mentre Bassville mor\u00ec poche ore dopo, pentendosi e confessandosi. L'episodio esalt\u00f2 gli impulsi antirivoluzionari che si agitavano in Italia e in particolar modo a Roma. Una miriade di opere fu composta per sottolineare la divina punizione cui la sacrilega Francia era andata incontro. La voce pi\u00f9 alta la leva Monti nella celebre \"Cantica in morte di Ugo di Basseville\" (1793), pi\u00f9 comunemente nota come \"Bassvilliana\", composta tra il gennaio e l'agosto di quell'anno. Senza contraddire le proprie basi arcadiche, il poeta traspone i ghiribizzi del suo stile elevato ed etereo in un componimento che ha una portata certamente maggiore rispetto a quelli precedenti. Il successo \u00e8 immediato, tanto da portare a 18 edizioni nel giro di sei mesi.\nIl modello della \"Bassvilliana\", scritta in terzine e in terza rima, \u00e8 certamente dantesco, ma non manca l'influenza, a livello schematico, della \"Messiade\" di Klopstock, che in quegli anni aveva anche pensato di tradurre dal francese (essendo privo di conoscenze del tedesco). Nel nostro \u00ablungo e sproporzionato poema\u00bb, un angelo preleva a Roma l'anima del Bassville appena spirato e la porta in terra di Francia, mostrandole i disastri causati dalla Rivoluzione, e provocandone un pianto dirotto alla vista dell'uccisione di Luigi XVI (21 gennaio). \nVengono attaccati gli illuministi pi\u00f9 famosi, le cui ombre appaiono come avversari (Voltaire, Diderot, Rousseau, d'Holbach, Bayle...) mentre il re, raffigurato come un santo martire, concede il perdono a Basseville. Il poema piacque al mondo cattolico reazionario e controrivoluzionario. Monti tuttavia, probabilmente gi\u00e0 dubbioso e incline a cambiare il proprio pensiero (come avrebbe fatto appena due anni dopo), si ferm\u00f2 al quarto Canto, e pass\u00f2 alla composizione di un'opera pi\u00f9 incline ai suoi favoleggiamenti mitici, \"La Musogonia\" (1793-1797, in ottave), lasciata anch'essa a met\u00e0 e foriera di spunti per le opere non lontane di Manzoni (\"Urania\") e Foscolo (\"Le Grazie\").\nIndicativa \u00e8 la chiusa del poema, modificata pi\u00f9 volte, indirizzata prima a Francesco II d'Austria e poi a Napoleone, cui si chiede di intercedere per l'Italia. Monti non ebbe mai tentennamenti nel proprio attaccamento alla patria, anche se si volse a diversi \"protettori\" a seconda dei momenti storici.\nGi\u00e0 in odore di simpatie rivoluzionarie, in procinto di aderire alle idee illuministe e giacobine che poco prima deprecava, cerc\u00f2 di trovare pace nel completamento di un'ode gi\u00e0 iniziata nel 1792, \"Invito di un solitario ad un cittadino\", chiaramente debitrice della commedia shakespeariana \"Come vi piace\". Questo componimento montiano segue lo schema dell'ode saffica, variandone leggermente le caratteristiche; manca infatti la cesura di quinta negli endecasillabi, mentre il verso conclusivo delle strofe \u00e8 un settenario e non un quinario. Nell'ode un imprecisato abitatore delle campagne invita un altrettanto anonimo cittadino a fuggire dalle preoccupazioni della corte e dei suoi intrighi, per rifugiarsi in un mondo bucolico dove regna la pace e dove i soli timori sono quelli causati dal cambiamento delle stagioni. In questa ricerca di pace, forse, \u00e8 ravvisabile il vero Monti.\nInizialmente quindi su posizioni contrarie alla rivoluzione francese, che trovarono spazio anche ne \"La Feroniade\" e ne \"La Musogonia\" (nello stesso \"Invito\" Napoleone \u00e8 avvertito come minaccia), Monti diede tuttavia presto spazio nuovamente allo spirito che spesso lo contraddistinse: appoggiare il pi\u00f9 forte per salvare la pelle. Gli sconvolgimenti politici e l'ormai evidente affermazione di Napoleone (1796) lo portarono a schierarsi dalla sua parte e ad accogliere nella sua casa romana il maresciallo Marmont, che era giunto nell'Urbe per ratificare i patti di Tolentino con cui si umiliava la figura del pontefice. Scrisse anche in questo periodo un sonetto anonimo, \"Contro la Chiesa dei Papi\", in cui preconizza la giusta punizione per una Istituzione che si era allontanata dal proprio spirito originario.\nIl Monti, che pure nel frattempo continuava a tenere il piede in due staffe (era ancora stipendiato dalla corte del Papa e cercava di mantenerne i favori fino alla fine), si vide costretto ad abbandonare Roma, dove troppi ormai sarebbero stati i rischi. Fu cos\u00ec che nella notte del 3 marzo 1797 fugg\u00ec nella carrozza di Marmont alla volta di Firenze.\nIl periodo milanese.\nL'ardore giacobino: Il \"Prometeo\".\nDopo un breve soggiorno fiorentino, dove fu bene accolto e recit\u00f2 con gran clamore il primo canto del \"Prometeo\" nel salotto della marchesa Venturi, e dopo essere passato per Bologna (dove conobbe Foscolo, con cui fu legato da profonda amicizia, e dove lo raggiunsero la moglie e la figlia) e Venezia, il 18 luglio 1797, solo pochi giorni dopo la proclamazione della costituzione della Repubblica Cisalpina, egli giunse a Milano. Il momento \u00e8 opportuno per un voltafaccia: in modo da cancellare il ricordo della \"Bassvilliana\" scrisse tre poemetti in terzine dantesche per rinnegarla (\"Il Fanatismo\", \"La Superstizione\" e \"Il Pericolo\", dove divinizza Napoleone ma ancor pi\u00f9 si scaglia contro i suoi antichi protettori) e soprattutto il \"Prometeo\", dedicato a Napoleone e rimasto incompiuto all'inizio del quarto canto. Queste opere sono strettamente contemporanee alla lettera inviata da Bologna il 18 giugno 1797 a Francesco Saverio Salfi, in cui Monti cercava di giustificare le proprie scelte passate dicendo di non aver avuto libert\u00e0 d'opinione. L'autoumiliazione arriv\u00f2 fino a definire la propria \"Bassvilliana\" \"miserabile rapsodia\".\nIl \"Prometeo\" fu il primo testo di un grande ciclo di opere volte a celebrare l'epopea napoleonica, quasi quindi un'introduzione della medesima. Si tratta forse dell'opera montiana pi\u00f9 famosa, e il C\u00f2rso vi viene esaltato anche oltre i consueti eccessi del poeta romagnolo. Il personaggio del mito viene paragonato, nella dedica, al Bonaparte; come quello si ribell\u00f2 a Giove e port\u00f2 il fuoco agli uomini, cos\u00ec questi si rivolt\u00f2 contro i potenti della terra per dispensare libert\u00e0. Si immagina, nel testo, che Prometeo, accompagnato dal fratello Epimeteo, vada tra i popoli profetizzando la venuta di Napoleone, e scenda fin nell'Erebo ad annunciare la notizia.\nLa consueta felicit\u00e0 artistica non si coniuga, in quest'opera, come nelle altre, con una coerenza strutturale, e soprattutto il protagonista pare inconsistente e privato della drammaticit\u00e0 che ci aveva restituito Eschilo.\nL'arrivo del Bonaparte \u00e8 visto da Monti in questa fase come unica speranza perch\u00e9 l'Italia trovi coesione interna e libert\u00e0. Napoleone diviene pari a un Dio dell'Antichit\u00e0, senza rivali degni in terra. Cos\u00ec anche senza piet\u00e0 il Monti trasforma gli elogi di cui aveva ricoperto il Papa e il re in altrettanto forti vituperi (rispettivamente in un sonetto e in un inno). Elogi senza freno emergono dalla canzone \"Per il congresso di Udine\", sempre del 1797, dove Napoleone \u00e8 il \"Prometeo nuovo\", ancora una volta. Persino l'onta di Campoformio, che tanto indign\u00f2 Foscolo, lo porta, in una canzonetta metastasiana dal titolo \"La pace di Campoformio\", a scusare il tradimento in quanto, almeno, \u00e8 giunta la pace.\nIl 21 gennaio 1799 (ricorrenza della morte del re di Francia) avvenne la prima assoluta al Teatro alla Scala di Milano del suo \"Inno per l'anniversario della caduta di Luigi XVI\" con la musica di Ambrogio Minoja. Il 16 ottobre 1799, anniversario dell'esecuzione della regina Maria Antonietta, i giacobini bruciarono alcuni libri \"reazionari\" tra cui la costituzione papale \"Unigenitus Dei Filius\" (1713) e il Corpus Iuris Canonici sotto l'Albero della Libert\u00e0 di Milano: Monti in persona gett\u00f2 nel fuoco anche una copia della \"Bassvilliana\", come ultimo atto della sua ritrattazione.\nI contrasti.\nIn questo periodo Monti sub\u00ec attacchi da pi\u00f9 parti. Il 13 febbraio 1798 Giuseppe Lattanzi, poeta romano e suo nemico giurato da tempo, aveva sottoposto al Gran Consiglio una legge secondo cui non avrebbe potuto ricoprire cariche pubbliche chi avesse pubblicato opere antirivoluzionarie dopo il settembre 1792, il che avrebbe precluso ogni carriera diplomatica all'autore della \"Bassvilliana\". La legge fu approvata, ma per fortuna del Monti rimase lettera morta, e questi pot\u00e9 quindi diventare addetto alla Segreteria del Direttorio al dipartimento dell'Estero e dell'Interno della Cisalpina. Siccome le invettive contro Monti continuavano, intervenne nella diatriba Foscolo, con uno scritto in sua difesa. Anche per opera dell'Appiani e di altri, la contesa si sed\u00f2 infine nel giro di qualche mese.\nPer tutta la vita il carattere di Monti fu assai bilioso, ed egli si impegn\u00f2 in innumerevoli contese letterarie, salvo spesso riconciliarsi con i suoi avversari, secondo il suo ormai ben noto carattere, e secondo l'autodefinizione di \"Irasci celerem, tamen ut placabilis essem\" (cio\u00e8 \"Veloce all'ira, altrettanto alla riconciliazione\") contenuta nella \"Proposta\" descritta pi\u00f9 sotto.\nTra tutti, il bersaglio preferito fu Francesco Gianni, ma non si dimentichino Saverio Bettinelli e altri il cui nome resiste oggi solo grazie a queste beghe di basso livello. Sarebbe stato assai pi\u00f9 saggio, disse Pietro Giordani, tacere, lasciando cos\u00ec cadere nell'oblio avversari che tentavano solo di godere di una fama altrimenti impossibile. Ma Monti era \u00abun idrofobo \u2014 bofonchiava, il 7 agosto 1816, un Angelo Anelli da Desenzano \u2014 bisogna compiangerlo, stargli lontano, e quando si accosta per mordere, difendersi, per non essere offesi, a spada tratta\u00bb, e pi\u00f9 di tutti lo stronc\u00f2 Vincenzo Cuoco, che, nel suo \"Platone in Italia\", lo defin\u00ec divorato dalla bile.\nAnche il rapporto con Foscolo and\u00f2 deteriorando, a partire dal momento in cui questi critic\u00f2 aspramente la \"Palingenesi politica\" (vedere sotto) nelle lettere a Isabella Teotochi Albrizzi. L'anno successivo, nel 1810, litigarono per futili motivi in casa del ministro Antonio Veneri, e anche dall'Inghilterra il poeta zacintio si fece sentire, collaborando a un \"Essay\" di John Cam Hobhouse, dove il Monti \u00e8 condannato come adulatore spudorato e senza principi. Probabilmente gioc\u00f2 un ruolo anche la possibile relazione sentimentale che si diceva esserci tra il giovane Foscolo e la moglie di Monti, Teresa.\nLa fuga in Francia.\nTornati gli austriaci a Milano nel corso della campagna d'Egitto, si apr\u00ec la serie delle vendette contro i promotori della Rivoluzione. Coloro che non furono deportati scapparono. Fra questi era Monti, che intraprese un'avventurosa fuga, con pochi denari in tasca, attraverso il Piemonte per giungere a Chamb\u00e9ry, dove condivise le ultime cinque lire con un povero, dimostrando sostanziale bont\u00e0 d'animo. Qui lo raggiunsero la moglie e la figlia, e insieme arrivarono a Parigi. Nella capitale francese il poeta soffr\u00ec per l'oblio nel quale era caduto, e rimpianse la patria lontana. Rese l'esilio meno duro l'amicizia con alcuni valenti uomini di cultura.\nAl periodo parigino risale la \"Mascheroniana\", opera in cinque canti in terzine sulla falsariga della \"Bassvilliana\", rimasta incompleta e scritta in occasione della morte dell'amico scrittore, sacerdote e naturalista illuminista Lorenzo Mascheroni, avvenuta il 14 luglio 1800. Il poema svela un Monti moderato, quindi pi\u00f9 autentico, deluso sia dai primi che dai secondi entusiasmi, ossia la corte papale e Napoleone, per quanto non manchi la lode a quest'ultimo, dispensatore di pace. Tuttavia l'ispirazione non raggiunge le vette dell'opera-modello, e nelle vicende \"post mortem\" di Mascheroni, in un Paradiso immobile abitato da alcune anime a lui culturalmente affini (quali Pietro Verri, Parini, Spallanzani, Beccaria), si avverte uno stridore con il contesto storico che mal si adattava a vagheggiamenti astratti. Ci si duole delle sorti italiche, ma in una situazione astratta, cui a torto si \u00e8 paragonata l'opera dantesca, perch\u00e9 qui non vi \u00e8 nulla di soprannaturale. Non mancano tuttavia belle pagine, come quelle dedicate a Parini.\nIn ogni caso, in una lettera Stendhal raccont\u00f2 come molti anni dopo, a Milano, durante un pranzo in casa di Ludovico di Breme Byron fosse rimasto estasiato nell'ascolto dei versi montiani, segno che la pulizia delle immagini e lo stile classicheggiante continuavano a sostenere il poeta, frutto di un'innata vena lirica.\nIl ritorno in patria.\nQuando Napoleone riprese il controllo della Cisalpina, Monti si lasci\u00f2 andare ad una canzonetta entusiasta, preludio a un prossimo ritorno in Italia e sincero giubilo per le sorti dell'amata patria: si tratta di \"Per la liberazione dell'Italia\", uno dei suoi componimenti pi\u00f9 popolari.\nDopo la battaglia di Marengo, del 14 giugno 1800 Monti si vide infine premiato, e Napoleone ne fece il proprio aedo, il proprio poeta di corte, assegnandogli anche la cattedra di Eloquenza presso l'Universit\u00e0 degli Studi di Pavia, che il 25 giugno 1800 fece riaprire dopo la chiusura imposta dagli Austro-Russi. Monti inizier\u00e0 l'insegnamento solo nel 1802, in quanto decise di rimanere ancora qualche mese in Francia, dove complet\u00f2 l'ultima tragedia, il \"Caio Gracco\", e dove termin\u00f2 la traduzione de \"La pucelle d'Orl\u00e9ans\" di Voltaire.\nAll'Universit\u00e0 di Pavia.\nNel 1802 Monti si insedia all'Universit\u00e0 degli Studi di Pavia con la prolusione del 24 marzo, e vi tiene lezioni tra il 1802 e il novembre 1804, ricevendo in seguito la nomina di poeta del governo italico. In questo periodo delle lezioni pavesi Monti si discosta nettamente dai giovanili ardori per i moderni di marca illuminista. Nelle sue lezioni la capacit\u00e0 di \"invenzione\", in pratica l'originalit\u00e0, \u00e8 accordata solo agli antichi. Il \"progresso\" concerne le sole scienze; nella poesia non si ha progresso, semmai \"regresso\" poich\u00e9 i suoi elementi furono gi\u00e0 interamente scoperti dagli antichi.\nDi questo magistero pavese ben poco ci \u00e8 giunto: Monti ricevette numerose censure, oltre all'impedimento della stampa degli ultimi due capitoli della \"Mascheroniana\", pubblicati solo postumi. Questo Monti censurato ci appare distante da quello voluto da De Sanctis, \"segretario dell'opinione dominante\"; se il governo dovette ripetutamente impedirne gli scritti, \u00e8 palmare che Monti non ne promuoveva gli interessi. Dunque neanche esatto \u00e8 definire Monti come \"poeta del consenso\".\nDelle lezioni pavesi ne sono pervenute solo nove e il frammento di una decima. La lezione VI \u00e8 consacrata a Socrate (anche la V gli era stata dedicata) e risponde all'obiettivo di promuovere modelli ideologico-letterari \"convenienti\". Monti scarta Demostene, nonostante sia un classico giudicato come \"modello di eloquenza\": ci\u00f2 perch\u00e9 lo ritiene inadatto ad essere proposto alla meditazione degli allievi. La sua eloquenza gli appare quasi tutta deliberativa e politica, \"pericolosa\" per l'attuale forma di stato: non pi\u00f9 una \"turbolenta democrazia\" ma una \"tranquilla e temperata repubblica\". \"Non pi\u00f9 di Demosteni c'\u00e8 bisogno, ma di Socrati\".\nNel 1804 fu sostituito da Luigi Ferretti, cui non risparmi\u00f2 polemiche, e sulla cattedra nel 1808 si insedi\u00f2 Ugo Foscolo, che fu subito allontanato per le sue posizioni anti-napoleoniche.\nL'aedo di Napoleone.\nAlla fine del 1804 il Nostro fece una nuova importante conoscenza. Il 30 dicembre giunse a Milano Madame de Sta\u00ebl, accompagnata dai tre figli e dal loro precettore, Friedrich Schlegel. Mandato un invito a Monti, si conobbero il giorno dopo, e si legarono subito di una forte amicizia, testimoniata dalla fitta corrispondenza del periodo successivo, e dalla visita che il poeta far\u00e0 alla donna a Coppet nel novembre 1805.\nDopo che Napoleone s'incoron\u00f2 Re d'Italia nel 1805 Monti divenne \"Istoriografo del Regno\" e poeta ufficiale di corte, percependo 6000 zecchini annui. Fu anche insignito della Legion d'Onore. Compose molte opere inneggianti a Bonaparte, alle sue vittorie e alla sua politica. L'incoronazione fu il motivo de \"Il beneficio\" (1805), commissionato dal governo e sorta di investitura a poeta cortigiano, in cui richiama dall'oltretomba lo spirito di alcuni grandi italiani (tra questi Dante) che individuano nel nuovo re l'unica salvezza. Bodoni ne cur\u00f2 quattro edizioni a spese del governo, fra cui una \"in folio\".\nSopra tutti famoso \u00e8 il poema \"Il Bardo della Selva nera\" (1806), scritto di ritorno da un viaggio in Germania dove aveva fatto parte della delegazione congratulatasi con Napoleone per i recenti successi. Monti tenne fede alla tradizione di lasciare le opere incompiute, e anche qui si ferm\u00f2, stavolta al principio del canto ottavo. L'opera si ispir\u00f2 a un testo del poeta sepolcrale inglese Thomas Gray, intitolata appunto \"Il Bardo\".\nGli otto canti (dei quali i primi quattro in versi sciolti e i rimanenti in ottave) volevano cominciare un'opera di elogio totale a Napoleone, di cui si dovevano celebrare tutte le gesta. In questo senso si pu\u00f2 leggere la fatica di cui Monti ci d\u00e0 notizia al principio dell'anno: \"[..]un lungo e grande lavoro che mi tiene occupato giorno e notte e Dio sa quando potr\u00f2 terminarlo [..] ho intrapreso un poema, il cui piano abbraccia tutte le imprese di questo grand'uomo. Ora vedete se ne ho per un pezzo\".\nLa storia si apre sulla discesa del Bardo Ullino, assieme alla figlia Malvina (sono tutti nomi ossianeschi), verso i resti del campo di battaglia di Albeck, dove il combattimento \u00e8 appena finito. Qui salvano un giovane ferito, Terigi, e gli danno rifugio. Terigi e Malvina si innamorano, e il soldato comincia a narrare le proprie vicende celebrando il Bonaparte. Tuttavia fa solo in tempo a riportare il successo di Albeck e ad accennare a quello di Austerlitz, perch\u00e9 poi l'opera si interrompe.\nIl poema rimane un abbozzo, e sembra quasi un'accozzaglia di cose che gravitano attorno ad un intreccio amoroso che poco aveva a che spartire con l'intenzione dell'opera. Tuttavia, come sempre, si possono cogliere pregi in singoli passaggi, e la variazione di metro dimostra una volta di pi\u00f9 come Monti fosse \"davvero il Signore d'ogni metro e d'ogni forma\". Del resto, l'opera piacque a Napoleone, che solo si dolse di non comprendere appieno la lingua italiana per gustarne le meraviglie poetiche.\nMassone, membro della Loggia \"Reale Amalia Augusta\" di Brescia, la stessa loggia di Ugo Foscolo, il 5 ottobre 1806, giorno in cui \u00e8 ufficialmente costituita la loggia massonica \"Reale Eugenio\" a Milano, Vincenzo Monti vi recita la cantata \"L'Asilo della Verit\u00e0\".\nQuando Napoleone vendic\u00f2 in Prussia le sconfitte contro Federico II, il poeta diede alla luce il breve componimento \"La spada di Federico II\", dove, nel rispetto del vinto sovrano ma sempre nell'adulazione esagerata di Napoleone, il C\u00f2rso impugna la spada del nemico e la porta in patria per consegnarla al Palazzo degli Invalidi.\nL'ode \"In occasione del parto della vice-regina d'Italia\" risale al marzo del 1807 e celebra la nascita di Giuseppina, figlia primogenita di Eugenio di Beauharnais (che Napoleone adott\u00f2 come figlio e fece vicer\u00e9) e della sua sposa Augusta Amalia, bavarese. Si intrecciano, al solito, riferimenti mitologici e storici, in una struttura che piacque ad Alessandro Manzoni ma fu implicitamente derisa da Ugo Foscolo.\nC'\u00e8 ancora spazio per \"La Palingenesi politica\", poemetto nel quale Foscolo ha visto una derivazione dalla \"Pronea\" di Melchiorre Cesarotti, e che non ha mancato di definire \"delirio\". Qui, come Dio ha dato ordine alle cose, cos\u00ec dal caos politico si giunge, per merito dell'imperatore, all'unit\u00e0 delle nazioni (esattamente come avviene nel testo cesarottiano).\nNon c'\u00e8 pi\u00f9 freno all'adulazione n\u00e9 capacit\u00e0 di sganciarsi dalle trite apparizioni o dalle ritrite immagini mitologiche. Monti sembra aver smarrito la vena fantastica, forse anche per la difficolt\u00e0 a sostenere un idolo al quale non sapeva pi\u00f9 bene cosa dire. Le propaggini epigonali dell'epopea sono del 1810, \"La Ierogamia in Creta\" (in occasione delle nozze viennesi di Napoleone con Maria Luisa), e del 1811, l'anacreontica (barbara come l\"'Invito\" descritto sopra) \"Le api panacridi in Alvisopoli\", scritta su commissione del senatore del regno Alvise Mocenigo per celebrare la nascita di Napoleone Francesco, definito \"re di Roma\", che, pur piacendo a Pietro Giordani, conferm\u00f2 una stanchezza che sembrava irreversibile, ma che ben presto mostr\u00f2 altri risvolti, non appena Monti si affranc\u00f2 dal posticcio ruolo di poeta cesareo.\nIl traduttore.\nI migliori risultati poetici del Monti sono in realt\u00e0 costituiti dalle traduzioni, laddove non \u00e8 frenato dall'esigenza di celebrare o adulare smodatamente, sicch\u00e9 pu\u00f2 liberamente mettere in mostra il suo talento dialettico e formale, la sua eleganza compositiva: tra il 1798 e 1799, in una fase di profondo distacco dal suo passato papalino, cura la traduzione in ottave dell'irriverente poema satirico di Voltaire \"La Pucelle d'Orl\u00e9ans\", sulle vicende di Giovanna d'Arco, in chiave sorprendentemente comica e piena di ritmo (il lavoro sar\u00e0 poi pubblicato postumo nel 1878).\nUn'altra prova di virtuosismo \u00e8 costituita dalla versione delle \"Satire\" di Persio (1803), ma \u00e8 la traduzione dell\"'Iliade\" in endecasillabi sciolti, terminata e pubblicata nel 1810, il suo vero capolavoro. \nSin dai primi anni il testo fu per Monti un'ossessione, e gi\u00e0 molto tempo addietro, tra il 1788 e il 1790, aveva fatto una traduzione di alcuni canti. Originariamente, aveva adottato l'ottava, che utilizz\u00f2 per recitare i canti I e VIII in Arcadia, ma nel 1806 opt\u00f2 definitivamente per l'endecasillabo sciolto, in cui, come detto, fu eseguita la traduzione completa.\nEssa non offre sempre un'immagine fedele del testo omerico, ma un suo travestimento in equilibrate forme neoclassiche. Il mondo eroico \u00e8 rappresentato con continui effetti trionfali, i sentimenti dei personaggi si arricchiscono di sfumature intimiste e malinconiche. Una traduzione che pare costruita sulla misura dell'Italia napoleonica, tra gli echi delle guerre europee e lo spirito militare che penetrava anche nell'Italia prerisorgimentale. Monti, pur conoscendo relativamente il greco, non lo padroneggiava di certo al punto da intendere l'originale. Per questo \u00e8 ancor pi\u00f9 sorprendente il risultato ottenuto; Monti ebbe la capacit\u00e0 di cogliere lo spirito originario dell'opera, e cos\u00ec pot\u00e9 mirabilmente restituirlo. Essendo un'opera di diletto, lontana da scadenze temporali o esigenze encomiastiche, il poeta seppe sguazzarvici, forte di un animo molto a proprio agio quando ha a che fare con le vicende mitologiche, a tal punto che la poesia omerica si illumina per mezzo dell'arte montiana. Celeberrimo \u00e8 il proemio:\nSi \u00e8 molto discusso su quali siano stati i modelli, ma pare che a predominare sia stata la versione latina di Raimondo Cunich, e che una loro importanza abbiano rivestito quelle di Anton Maria Salvini e Melchiorre Cesarotti.\nIl Monti diede alla luce, vivente, altre tre edizioni, nel 1812, nel 1820 e nel 1825, tre anni prima di morire.\nNegli ultimi anni tradusse anche, per necessit\u00e0 economiche, frammenti dal \"Filottete\" sofocleo, esametri latini dell'amico Dionigi Strocchi e parti della \"Tunisiade\" del prelato ungherese Giovanni Ladislao Pyrker.\nGli ultimi anni.\nIl 23 gennaio 1812 fu eletto socio dell'Accademia della Crusca.\nDopo la sconfitta di Napoleone, Monti non si fece scrupoli nel dedicare pari lodi al nuovo sovrano, l'imperatore d'Austria e Re del Lombardo-Veneto Francesco I, e ne fu ricompensato conservando il ruolo di poeta di corte, anche se gli zecchini annui si ridussero a 1200. Ci fu tuttavia minore entusiasmo, e tutto ci\u00f2 che partor\u00ec furono due azioni drammatiche rappresentate alla Scala, rispettivamente il 15 maggio 1815 e il 6 gennaio 1816, intitolate \"Il mistico omaggio\" e \"Il ritorno di Astrea\".\nIl Monti di questi anni rivendica il merito di una \"riforma\" letteraria intervenuta nel ventennio tra la \"Bassvilliana\" e la sua traduzione dell\"'Iliade\", passando per la \"Mascheroniana\"; una ripresa dello studio dei classici, e di Dante. Lo afferma in una lettera del 1815, rispondendo all'invito di scrivere lui una prefazione alla \"Biblioteca Italiana\", periodico voluto dall'Austria.\nNella lettera dice anche che due ostacoli lo disturbano: la parte scientifica, per la quale ha bisogno che \"altri gli forniscano il materiale\", e il suo riconoscersi come personaggio fondamentale per la letteratura di allora, e quindi la prospettiva di ritrovarsi a parlare di s\u00e9 stesso nella prefazione (non volendosi dare meriti altrui ma nemmeno omettere ci\u00f2 di cui si crede meritevole). Importante \u00e8 la parola \"Riforma\", che veniva utilizzata in origine per il Neoclassicismo; ma Monti fa partire questa riforma dal 1793 (il Neoclassicismo nasce secondo Carducci con la pace di Aquisgrana nel 1748 e per gli studiosi pi\u00f9 recenti con le scoperte di Pompei e gli scritti di Winckelmann) e la fa concludere al pi\u00f9 tardi nel 1812; la descrive come riforma esclusivamente letteraria e quindi in niente debitrice a Winckelmann, alle arti, all'archeologia.\n\"Riforma\" \u00e8 una parola d'autore. Questo convalida le tesi di Carducci, sul fatto che quello che noi chiamiamo Neoclassicismo si occupasse non della vecchia letteratura (De Sanctis) ma della nuova letteratura. Monti vede il futuro nel passato: per lui il poeta pi\u00f9 attuale \u00e8 Dante. Spezza cos\u00ec il primato petrarchesco di allora in favore di Dante che era considerato duro, aspro, talvolta sgradevole, affiancandovi Omero, \"il pi\u00f9 grande dei poeti\".\nAncora nel 1815 Monti rifiut\u00f2 di assumere la direzione della \"Biblioteca Italiana\", e questa fu assunta dall'Acerbi.\nQuattro anni pi\u00f9 tardi compose un inno a lode di Francesco, \"Invito a Pallade\".\nNel 1822 mor\u00ec il genero Giulio Perticari, che il poeta considerava come un figlio nonostante un precedente litigio, e a questo dolore si un\u00ec la diffamazione cui la figlia Costanza and\u00f2 incontro, accusata di aver trascurato il marito o addirittura di averlo ucciso. Alcune voci pretesero addirittura l'esistenza di una complicit\u00e0 del padre nel presunto complotto. Addolorata, Costanza torn\u00f2 a vivere con i genitori.\nNel 1825 la \"tenera amica\" Antonietta Costa, marchesa genovese, chiese a Monti un componimento in occasione delle nozze del figlio Bartolomeo con la marchesa Maria Francesca Durazzo. Da ci\u00f2 nacque il \"Sermone sulla mitologia\", poemetto in sciolti, feroce invettiva contro le manifestazioni orride e macabre del romanticismo nordico, colpevole di aver scalzato gli d\u00e8i dalla poesia. In particolare depreca la traduzione della \"Lenore\" di Gottfried August B\u00fcrger fatta da Giovanni Berchet e il ritorno in auge dei temi ossianico-cimiteriali di gusto lugubre preromantico. Evidenti paiono i richiami ad alcune opere critiche di Voltaire ma anche all'ode \"Gli D\u00e8i della Grecia\" che Friedrich Schiller aveva pubblicato nel 1788. Ad avvalorare tale tesi \u00e8 il poeta stesso, definendo Schiller secondo solo a Shakespeare nella gerarchia delle sue preferenze letterarie. Vanno ravvisati anche rimandi all'inno \"Alla Primavera\" di Leopardi (1824). Monti prende cos\u00ec posizione classicista nella polemica anti-romantica suscitata da Madame de Sta\u00ebl.\nCome si pu\u00f2 facilmente immaginare, l'opera non lasci\u00f2 indifferenti, e in parecchi, ritenendo un simile gusto neoclassico ormai fuori dal tempo, scrissero opere polemiche in risposta al \"Sermone\": la pi\u00f9 famosa \u00e8 quella di Niccol\u00f2 Tommaseo.\nPu\u00f2 apparire quindi sorprendente che il vecchio Monti si dimostri ancora cos\u00ec chiuso al gusto romantico, dopo certe virate del passato e della stessa senilit\u00e0, ma intelligentemente Cesare Cant\u00f9 dimostr\u00f2 come fossero qui colpite solo le manifestazioni macabre del Romanticismo, antitetiche alla concezione \"diurna e solare\" della poesia montiana.\nNello stesso anno vibr\u00f2 di sincera gioia nel celebrare le nozze delle due ultime figlie di Gian Giacomo Trivulzio, Elena e Vittoria, cui dedic\u00f2 l'idillio \"Le nozze di Cadmo ed Ermione\", dove, alla presenza degli D\u00e8i, esclusa Giunone, si esaltano i protagonisti e con essi la scrittura, di cui Cadmo, il mitico fondatore di Tebe, si dice fosse stato l'inventore.\nContemporaneamente, Monti scriveva anche canzoni pi\u00f9 intime e familiari, come il dolcissimo sonetto \"Per un dipinto dell'Agricola\", dedicato alla figlia Costanza, che era stata ritratta dal pittore, o come la canzone libera \"Pel giorno onomastico della mia donna Teresa Pikler\", composta tra il settembre e l'ottobre del 1826. Qui, la moglie e la figlia vengono definite solo conforto alla vecchiaia del poeta, e solo motivo di dispiacere per il prossimo abbandono di un mondo che riserva solo sofferenze. Era come se \"la vecchiezza, non che inaridisse la vena dell'affetto, anzi le fece pi\u00f9 abbondante. Cos\u00ec, negli ultimi anni del suo vivere, egli era l'aquila che, stanca di tanti arditissimi voli, stanca di alzar le penne fino al sole o di mescersi coi nembi e le procelle, ritornava al nido per riposarvisi, chiudendo le grandi ali sul capo dei suoi cari\". Nell'opera Monti ripercorre anche la propria vicenda letteraria e umana.\nSi schier\u00f2 quindi in difesa dell'uso in letteratura della mitologia e della tradizione classica, ma al tempo stesso mantenne buoni rapporti con gli esponenti delle nuove tendenze romantiche e nel 1827 espresse giudizi entusiastici sulla lettura dei \"Promessi Sposi\". Si inser\u00ec nella disputa sulla questione della lingua, ponendosi su posizioni fortemente avverse al padre Antonio Cesari e ai puristi, sminuendo il Trecento per passare in rassegna tutti gli uomini di cultura del Settecento. In questa linea si situano i sette volumi di \"Proposte di alcune correzioni ed aggiunte al Vocabolario della Crusca\", in cui, variando con maestria i toni del discorso, attacca i cruscanti mostrando molti errori da loro commessi in merito a singoli vocaboli.\nNegli ultimi anni di vita, a partire dal 1816 e fino alla morte, ritorn\u00f2 sul poema in tre canti in endecasillabi sciolti \"La Feroniade\", iniziato gi\u00e0 nel periodo romano per esaltare i progetti di bonifica delle paludi pontine, e ora ripreso con ossessiva cura formale, ma comunque non concluso e stampato postumo nel 1832. \"La Feroniade\" \u00e8 anche un modo di affermare una sua estraneit\u00e0 alla storia e al presente, proprio da parte di uno scrittore che aveva costruito la sua carriera sulla partecipazione della letteratura alle trasformazioni politiche.\nMonti perse gradualmente l'uso della vista e dell'udito, e nell'aprile del 1826 sub\u00ec un attacco di ictus con emiplegia che paralizz\u00f2 la parte sinistra della sua persona. L'attacco si ripet\u00e9 nel maggio 1827, e l'agonia dell'ultimo anno fu alleviata, oltre che dai cari, anche dalle visite di Alessandro Manzoni.\nChiesti i sacramenti, mor\u00ec in pace. Cos\u00ec Paride Zajotti ci narra il suo ultimo momento di vita, il 13 ottobre 1828, a Milano:\nFu sepolto al cimitero di San Gregorio fuori dal Lazzaretto di Porta Orientale, ma la sepoltura and\u00f2 dispersa. Nella cripta della chiesa di San Gregorio Magno \u00e8 custodita la lapide funebre (insieme a quella di altri personaggi illustri) che era posta sul muro di cinta del cimitero oggi non pi\u00f9 esistente. Il cuore si trova invece nella Biblioteca Ariostea di Ferrara. La casa natale di Alfonsine, in Romagna, \u00e8 attualmente adibita a museo.\n\u00c8 stato intitolato a suo nome il noto Liceo classico di Cesena.\nCritica.\nVincenzo Monti \u00e8 stato molto criticato per i continui cambiamenti di credo politico (su tutti valga il giudizio espresso dal De Sanctis che lo bolla come \u00abil segretario dell'opinione dominante\u00bb). Cesare Cant\u00f9 ha voluto definire la famosa lettera al Salfi \"inescusabile documento\". Tuttavia le posizioni sono state discordi e si \u00e8 spesso riconosciuta una coerenza nell'attaccamento alla patria, cui sacrific\u00f2 le sue opinioni di facciata. Ancora, un paladino della critica fascista come Vittorio Cian ha addossato tutta la responsabilit\u00e0 alla sete mondana della moglie Teresa Pikler, che avrebbe indirizzato il succube marito verso il potente di turno.\nI suoi repentini mutamenti di posizione non furono ben visti da Giacomo Leopardi, che lo defin\u00ec \u00abpoeta veramente dell'orecchio e dell'immaginazione, del cuore in nessun modo\u00bb, anche se certamente le basi della formazione giovanile leopardiana, neoclassica, non possono essere disgiunte dalla lezione montiana. Nello stesso \"Zibaldone\", in fondo si parla per lui anche di \"volubilit\u00e0 armonia mollezza cedevolezza eleganza dignit\u00e0 graziosa o dignitosa grazia del verso\", specialmente \"nelle Cantiche\".\nDel Nostro fu pi\u00f9 volte criticata l'ispirazione poetica, dovuta per lo pi\u00f9 al bisogno di denaro, ma gli si riconoscevano grandi doti di poeta. Su una posizione abbastanza critica fu Ugo Foscolo, che ironizz\u00f2 su Monti chiamandolo \"gran traduttor dei traduttor d'Omero\", in quanto aveva tradotto l'Iliade senza sapere il greco, ma rielaborando semplicemente in maniera poetica le traduzioni precedenti, soprattutto latine. Tra loro, nonostante tutto, si era stabilita qualche affinit\u00e0 di pensiero. Foscolo difese spesso Monti all'interno di polemiche letterarie, e ammir\u00f2 sopra tutte le opere montiane \"La Feroniade\". Questo poema fu unanimemente apprezzato, e il Giordani arriv\u00f2 a dire: \"Oh quanto \u00e8 maggiore d'ogni altra sua cosa! Veramente questa lo manifesterebbe il primo de' poeti viventi in Europa\".\nFoscolo ebbe spesso, come visto, opinioni contrarie al Monti, in specie laddove questi elogiava Bonaparte, n\u00e9 si dimentichi il ruolo profondamente diverso esercitato dai due nella storia della letteratura italiana. Foscolo infatti, pi\u00f9 inquieto e ribelle, tese a una forma di intellettuale nuovo, cui era estraneo Monti, ancora legato alla vecchia immagine dell'uomo di cultura e meno percorso da spiriti anticonformisti, che non facevano parte della sua natura.\nTra i contemporanei, Monti godette di particolare favore presso Stendhal, che in merito alla produzione tragica ebbe l'ardire di definirlo \"Racine d'Italie\". Vanno ricordati anche gli elogi di Vittorio Alfieri e Giuseppe Parini in merito alla \"Bassvilliana\". Il primo fu \"entusiasta appassionato\" del poema mentre l'abate disse: \"Costui minaccia di cader sempre colla repentina sublimit\u00e0 de' suoi voli, ma non cade mai\". Alfieri apprezz\u00f2 anche le tragedie montiane, in particolare l\"'Aristodemo\", quella che pi\u00f9 si avvicina al suo spirito per profondit\u00e0 drammatica.\nSecondo Giuseppe Mazzini, Monti rappresenta l'ultimo esponente della corrente neoclassica, ormai soppiantata da quella romantica. Il poeta romagnolo avrebbe avuto, sempre secondo Mazzini, solo epigoni che non vale la pena ricordare, eccezion fatta per il bresciano Cesare Arici.\nIn seguito, all'interno di una critica spesso discorde, si sono levate, a lode convinta del poeta, le voci di Tommaseo (che defin\u00ec \"immortali\" i \"Pensieri d'amore\"\n) e di Giosu\u00e8 Carducci, che apprezz\u00f2 in particolar modo i temi classicheggianti e il linguaggio arcadico. Carducci cur\u00f2, tra il 1858 e il 1885, varie edizioni delle poesie montiane, e sul suo esempio lo studioso reggiano Alfonso Bertoldi, allievo di Carducci all'Ateneo bolognese, diede alla luce, anche in collaborazione con Giuseppe Mazzatinti, due edizioni delle poesie e una, monumentale e completa, dell\"'Epistolario\", comprendente lettere scritte tra il 1771 e il 1828. Bertoldi fu il primo a restituirci nella loro interezza i carteggi del poeta. Inoltre, con la cura propria della critica positivista, diede notizie molto precise sulle varie opere, anteponendo a ciascuna un cappello introduttivo in cui, oltre all'occasione che aveva generato il componimento specifico, forniva un breve quadro della situazione storica. Il lavoro bertoldiano \u00e8 stato il modello degli studi del secolo successivo. Si \u00e8 vista una particolare fioritura delle opere critiche negli anni a cavallo del 1930, per celebrare il centenario della morte di Monti."}
{"id": "854879", "revid": "1718925", "url": "https://it.wikipedia.org/wiki?curid=854879", "title": "Tassa per lo smaltimento dei rifiuti solidi urbani", "text": "La tassa per lo smaltimento dei rifiuti solidi urbani, abbreviata in TARSU, era una tassa italiana, prevista dal d.lgs 15 novembre 1993 n. 507.\nL'applicazione era demandata ai comuni, sulla base del costo totale del servizio di raccolta e successivo smaltimento dei rifiuti usando come parametro la superficie dei locali di abitazione e di attivit\u00e0 dove possono avere origine rifiuti di varia natura.\nLa tassa era dovuta al Comune per il servizio di raccolta e smaltimento dei rifiuti solidi urbani, oltre che di spazzamento delle strade pubbliche. Il servizio \u00e8 gestito dal Comune in regime di privativa.\n\u00c8 stata sostituita assieme a TIA e TARES dalla TARI con la Legge 27 dicembre 2013, n. 147 (Finanziaria 2014).\nOggetto.\nOggetto di raccolta sono i rifiuti domestici e quelli cosiddetti assimilati ovvero quelli derivanti da attivit\u00e0 economiche, artigianali, industriali che possono essere assimilati (con decisione del comune tramite apposita delibera) per qualit\u00e0 a quelli domestici.\nNatura della tassa.\nIl presupposto della tassa \u00e8 \"l'occupazione\" di uno o pi\u00f9 spazi, adibiti a qualsiasi uso e giacenti sul territorio del comune dove il servizio di smaltimento rifiuti \u00e8 reso in maniera continuativa. Quindi, il presupposto impositivo non \u00e8 il servizio prestato dal comune, ma la potenziale attitudine a produrre rifiuti da parte dei soggetti detentori degli spazi. Infatti, fatta eccezione per i comuni con popolazione inferiore a 35.000 abitanti, l'importo da corrispondere per questa tassa non \u00e8 commisurato ai rifiuti prodotti, ma alla quantit\u00e0 di spazi occupati.\nTali presupposti danno a questa tassa natura di \"imposta\" anzich\u00e9 di tassa, il cui importo viene invece commisurato al servizio prestato. Un altro elemento che lascia propendere verso la natura di tributo \u00e8 dato dal fatto che la TARSU non \u00e8 soggetta a IVA, come lo sarebbe invece stato qualunque tipo di servizio.\nSoggetti passivi.\nSoggetti passivi di questa tassa sono i detentori di immobili e di superfici scoperte operative a qualsiasi uso destinate che esistono nel territorio del comune impositore.\nChi detiene o occupa a qualsiasi titolo un immobile o una superficie operativa deve presentare una Denuncia ai fini dell'applicazione della TARSU, dichiarando la superficie dell'immobile, l'uso a cui \u00e8 destinata, i dati catastali oltre ai suoi dati personali.\nSono esenti dal pagamento del tributo gli immobili che per loro natura non possono produrre rifiuti perch\u00e9 in obiettive condizioni di inutilizzabilit\u00e0 che devono essere denunciate e dimostrate con idonea documentazione dal detentore o proprietario.\nLe categorie.\nL'Ente territoriale, con apposito Regolamento, stabilisce delle categorie a cui corrispondono delle tariffe al metro quadro: ogni categoria identifica dei gruppi all'interno dei quali si possono riunire particolari tipologie di immobili destinati ad attivit\u00e0 economiche o a scopo residenziale. Le categorie possono essere suddivise in due gruppi principali: gli immobili a uso domestico e quelli ad uso non domestico.\nUn negozio sar\u00e0 inserito nella categoria \"non domestico\", mentre in quello \"domestico\" andranno le abitazioni o i box se pertinenze delle abitazioni stesse. La tariffa, applicata al metro quadro, sar\u00e0 stabilit\u00e0 tenendo conto della tipologia e potenziale quantit\u00e0 di rifiuto prodotto. Al supermercato o al negozio di frutta e verdura o alla pescheria sar\u00e0 applicato di norma una tariffa pi\u00f9 alta rispetto all'abitazione. Di fatto per\u00f2, la commisurazione della tassa non \u00e8 legata all'effettiva produzione di rifiuti, ma alla superficie netta calpestabile dell'immobile. Un solo abitante di una casa di 100 m2 paga di pi\u00f9 di cinque persone che risiedono in un alloggio di 50 m2, tranne che nel comune di Teramo dove invece la TARSU \u00e8 calcolata tenendo conto anche del numero dei componenti residenti presso l'abitazione.\nNon sono soggetti alla Tassa Rifiuti Solidi Urbani i rifiuti definiti tossico-nocivi che devono essere smaltiti a carico del produttore con apposite ditte che provvedono allo smaltimento di questi rifiuti pericolosi.\nRiscossione del tributo.\nIl comune riscuote la tassa con l'iscrizione a ruolo del tributo dovuto, quindi con l'emissione di cartelle esattoriali che possono essere anticipate da un avviso di pagamento detto anche avviso bonario che permette al cittadino di pagare senza i costi di notifica della cartella e al comune di incassare prima le somme.\nIl Comune non pu\u00f2 comunque incassare pi\u00f9 di quanto spenda per il servizio di raccolta e smaltimento."}
{"id": "854880", "revid": "339392", "url": "https://it.wikipedia.org/wiki?curid=854880", "title": "Golpe di Pinochet", "text": ""}
{"id": "854881", "revid": "36426", "url": "https://it.wikipedia.org/wiki?curid=854881", "title": "Tuba beante", "text": "La tuba beante \u00e8 una disfunzione della tromba di Eustachio, il condotto virtuale che collega l'orecchio medio alla faringe che rimane aperto (dal francese \"b\u00e9ant\" = che sta aperto).\nAnatomia e fisiologia.\nLa tuba di Eustachio \u00e8 un canale che mette in comunicazione l\u2019orecchio medio con il rinofaringe, e quindi con l'ambiente esterno. Nell'adulto raggiunge una lunghezza di 3,5 - 4 cm. Nel bambino raggiunge una lunghezza di circa 2 cm ad 1 anno di et\u00e0 e di circa 3 cm a 5 anni. Inoltre, rispetto all'adulto, \u00e8 meno angolata e questa caratteristica favorisce il passaggio di muco dal rinofaringe all\u2019 orecchio medio (OM).\nLa sua funzione principale \u00e8 quella di provvedere all'aerazione della cassa timpanica e al mantenimento di una pressione sulla faccia mediale della membrana timpanica\nuguale alla pressione esterna.\n\u00c8 costituita da: un lume rivestito da mucosa di tipo respiratorio, un\u2019impalcatura ossea e cartilaginea (cartilagine tubarica), 4 muscoli, ovvero:\nSono inoltre coinvolti i muscoli peristafilini, esterno e interno, e i fasci dei muscoli peristafilini, esterno e interno.\nLa tuba di Eustachio si chiude per retrazione elastica della cartilagine, turgidit\u00e0 del tessuto e tensione del muscolo salpingo- faringeo.\nIl lume si apre principalmente quando l'inserzione del muscolo tensore del velo palatino tira lateralmente la parete della tuba di Eustachio durante la deglutizione.\nIl principale muscolo dilatatore della tuba \u00e8 il tensore del velo-pendulo la cui attivit\u00e0 \u00e8 fondamentale per l'espletamento della funzione ventilatoria. L'azione dei muscoli tensore e elevatore del velo palatino consiste nell'apertura del lume tubarico.\nSolo ai muscoli, in condizioni fisiologiche, va data la responsabilit\u00e0 dell'apertura tubarica soprattutto durante la deglutizione.\nL\u2019apertura della tuba \u00e8 garantita, in condizioni fisiologiche, dai muscoli che si attivano durante attivit\u00e0 quali:\nSecondo alcuni Autori la frequenza di apertura della tuba \u00e8 di una volta al minuto durante la veglia e di una volta ogni 5 minuti durante il sonno.\nValutazione strumentale: la Timpanometria.\nGrazie alla Timpanometria (esame audiometrico obiettivo, veloce e non invasivo) \u00e8 possibile misurare la cavit\u00e0 dell'orecchio medio e la funzionalit\u00e0 della tuba di Eustachio, e otteniamo un tracciato chiamato timpanogramma , per il cui inquadramento si fa riferimento alla classificazione di Jerger (1970) e di Lid\u00e8n (1974).\n\"In presenza di una tuba beante, l\u2019attivit\u00e0 respiratoria interferisce con il movimento dei riflessi acustici. Ne conseguono degli artefatti che non rendono semplice l\u2019interpretazione e estremamente difficile la registrazione del riflesso. Questo problema di solito pu\u00f2 essere risolto facendo trattenere il respiro al paziente.\"\nPer evitare infiammazioni all'orecchio, questo condotto deve aprirsi solo per permettere il corretto ricambio di aria (compensazioni di pressione tra mondo esterno e orecchio medio) e il corretto scolo del muco normalmente presente sulle mucose della tuba.\nLa tuba deve invece rimanere generalmente chiusa per evitare il passaggio di agenti patogeni dalla faringe (che \u00e8 uno dei principali veicoli, in quanto passaggio di cibo e aria) all'orecchio medio e impedire ai normali rumori corporei (quali respiro, voce, battito cardiaco, movimenti articolari, deglutizione, ecc.) di andare a battere direttamente sul timpano senza essere smorzati.\nEziopatogenesi.\nAlla base delle patologie dell\u2019orecchio medio vi sono quasi sempre le flogosi rinosinusali, rinofaringee e l\u2019ipertrofia adenoidea che, alterando la perviet\u00e0 della Tuba di Eustachio, impediscono la normale aerazione dell\u2019orecchio medio.\nAncora poco note le cause che possono portare alla tuba beante, tra queste:\nQueste cause possono portare alla tuba beante per diversi problemi:\nClinica.\nLa persona affetta da tuba beante, principalmente, avverte la propria voce a un volume molto maggiore (autofonia), come se \"rimbombasse\" direttamente nell'orecchio (da uno solo o anche da due), e ha il naso libero.\nGeneralmente si ha un miglioramento della situazione nel momento in cui ci si sdraia o ci si mette a testa in gi\u00f9. Si sono registrati casi di tuba beante in entrambe o una sola delle orecchie, casi sporadici pi\u00f9 o meno frequenti e tuba beante stabile.\nSe la tuba beante \u00e8 sporadica \u00e8 pi\u00f9 probabile che gli attacchi vengano quando:\nDiagnosi.\nPoich\u00e9 \u00e8 una disfunzione abbastanza rara, molto spesso viene confusa con una congestione delle vie respiratorie e dell'orecchio medio, quando invece si tratta di un'eccessiva vuotezza della tuba. Di solito \u00e8 il soggetto che arriva a capire di che disturbo si tratta e quindi a cercare un otorinolaringoiatra che sia a conoscenza di questa disfunzione.\nOltre all'anamnesi di autofonia, \u00e8 possibile scoprire una tuba beante osservando il timpano in presenza di beanza: si avranno movimenti sincroni con il respiro.\nTrattamento.\nAl momento non c'\u00e8 nessuna cura certa e assoluta, ma alcuni buoni risultati sono stati raggiunti attraverso questi metodi:\nIl metodo chirurgico \u00e8 da ritenersi non adatto se i primi tre metodi, assieme o singolarmente, riescono a facilitare la chiusura della tuba.\nPrognosi.\nLa tuba beante non provoca, generalmente, ipoacusia. Solitamente una tuba che rimane aperta per poche ore non crea danni particolari, anche se porta ad avere casi di otite media pi\u00f9 spesso che nelle persone con tube che si chiudono regolarmente.\nIn alcuni casi pu\u00f2 esserci un maggior fastidio in caso di cambi repentini di pressione, come ad esempio durante i voli aerei o negli ingressi nelle gallerie.\nIn casi di tuba beante permanente, il timpano tende ad essere risucchiato verso l'interno e formare una tasca di retrazione, che non compromette, comunque, l'udito.\nLe persone che soffrono di tuba beante molto spesso soffrono anche di iperacusia, un problema di natura fisico-meccanica, perch\u00e9 le onde sonore arrivano prima al timpano, poi agli ossicini ed infine all'orecchio interno senza essere ammortizzate dalla tuba in sincrono con i muscoli tensore del timpano e stapedio. Questo disturbo di scarsa tolleranza ai rumori pi\u00f9 o meno forti \u00e8 avvertito con grande disagio, anche psicologico, (depressione) soprattutto nelle persone con tuba beante permanente.\nAltri fra i problemi principali della tuba beante sono dati dall'enorme fastidio che l'autofonia provoca al soggetto."}
{"id": "854893", "revid": "1519687", "url": "https://it.wikipedia.org/wiki?curid=854893", "title": "Conf\u00e9d\u00e9ration g\u00e9n\u00e9rale du travail", "text": "La Conf\u00e9d\u00e9ration g\u00e9n\u00e9rale du travail (o CGT) \u00e8 una confederazione sindacale francese creata il 23 settembre 1895 a Limoges. Fa parte delle cinque confederazioni di sindacati professionali di salariati francesi considerate come rappresentative dallo Stato ed \u00e8 quella che ha ottenuto la maggior parte dei suffragi (32%) alle ultime elezioni professionali.\nLa CGT \u00e8 membro della Confederazione sindacale internazionale (CSI).\nStoria.\nIl primo nucleo del sindacato fu la F\u00e9d\u00e9ration nationale des syndicats costituita nel 1884 da lavoratori vicini alle posizioni di Guesde. Successivamente prevalsero nell'organizzazione anarchici come \u00c9mile Pouget, blanquisti e sostenitori di Jean Allemane. Nel 1895 il sindacato assunse la denominazione attuale e nel 1902 si fuse con la F\u00e9d\u00e9ration des Bourses du travail di ispirazione sindacalista rivoluzionaria. Fino al 1921 fu dominata dagli anarco-sindacalisti. Durante questo periodo, la CGT entr\u00f2 violentemente in contrasto sia con le autorit\u00e0 che con i datori di lavoro. Inoltre, rifiut\u00f2 di affiliarsi ad un partito politico. Nel 1906, la \"Carta d'Amiens\" proclam\u00f2 l'indipendenza dei sindacati. Ancora, sotto la guida di L\u00e9on Jouhaux, la confederazione si un\u00ec alla \"sacra unione\" durante la Prima guerra mondiale, che provoc\u00f2 la prima scissione interna alla CGT. Mentre Jouhaux cercava di associare la CGT con le autorit\u00e0, i suoi oppositori criticarono la pervadente atmosfera di nazionalismo. Essi accolsero con speranza ed entusiasmo la notizia della Rivoluzione d'Ottobre.\nSeguendo la Rivoluzione in Russia il movimento laburista e socialista francese divenne sempre pi\u00f9 diviso tra \"rivoluzionari\" che supportavano i Bolscevichi ed un'azione decisa in patria ed i \"riformisti\" che favorivano la moderazione e la re-affiliazione alla Seconda Internazionale. Un prodotto di questa divisione fu l'allontanamento dei \"rivoluzionari\". Nel 1921, essi crearono una federazione rivale, la \"Conf\u00e9d\u00e9ration g\u00e9n\u00e9rale du travail - unitaire\" o CGTU. In essa, i comunisti coabitavano con gli anarchici, i sindacalisti rivoluzionari... Ma a poco a poco, l'influenza del Partito Comunista Francese (\"Parti communiste fran\u00e7ais\" o PCF) sulla CGTU crebbe. I non comunisti fondarono allora la \"Conf\u00e9d\u00e9ration g\u00e9n\u00e9rale du travail - syndicaliste r\u00e9volutionnaire\" o CGTSR.\nNel 1934, i partiti di Sinistra si unirono per contrastare l'estrema destra. Due anni dopo, il \"Fronte Popolare\" vinse le elezioni del 1936. Contemporaneamente la CGT e la CGTU furono riunificate. Il nuovo soggetto negozi\u00f2 col governo e i datori di lavoro ed accolse molti nuovi membri. Ciononostante i comunisti furono espulsi in seguito al Patto Molotov-Ribbentrop nel 1939, e la CGT fu sciolta dal Governo di Vichy.\nLa CGT si trasform\u00f2 allora in un'organizzazione segreta affiliata alla Resistenza. Divenne sempre pi\u00f9 influenzata dal Partito Comunista Francese. Dopo l'espulsione dei comunisti dal governo e la sconfitta generale del 1947 si ebbe una nuova scissione, che questa volta coinvolgeva i riformisti di Destra, quando L\u00e9on Jouhaux fond\u00f2 la \"Force ouvri\u00e8re\" o FO. Questo soggetto criticava l'influenza comunista come \"incompatibile con la Charte d'Amiens\". Per preservare la propria unit\u00e0, la \"F\u00e9d\u00e9ration de l'Education nationale\" o FEN lasci\u00f2 la CGT ma non si un\u00ec alla FO. Il comunista Beno\u00eet Frachon divenne leader della CGT.\nNonostante la CGT fosse dominante nel panorama sindacale francese, rimase isolata fino al 1966. In quell'anno, decise di coordinare le proprie azioni con la \"Conf\u00e9d\u00e9ration fran\u00e7aise d\u00e9mocratique du travail\". Nel Maggio '68, la confederazione fu criticata dall'estrema sinistra perch\u00e9 il suo leader Georges S\u00e9guy aveva firmato il Patto di Grenelle con il Primo Ministro Georges Pompidou. Negli anni Settanta, sostenne l'\"Unione di Sinistra\". Ma dopo la sconfitta alle elezioni del 1978, l'alleanza con la CFDT fu rotta.\nL'elezione di Henri Krasucki nel 1982, seguita dalle dimissioni dei ministri comunisti due anni dopo, port\u00f2 ad una radicalizzazione della confederazione. Infine, negli anni Novanta, sotto la guida di Louis Viannet e Bernard Thibault, la CGT ruppe i legami con il Partito Comunista Francese e riusc\u00ec a restare uno dei due maggiori sindacati francesi.\nHa partecipato ai conflitti sociali contro il piano di riforma del Welfare di Alain Jupp\u00e9 nel 1995, le riforme delle pensioni del 2003 ed il \"Contratto di primo impiego\" del 2006\nIn seguito al congresso del 1995 la CGT ha abbandonato la filo-comunista Federazione Sindacale Mondiale e divenne membro nel 1999 dell'European Trade Union Confederation. La Federazione degli Agroalimentari e la Federazione dei Chimici hanno mantenuto l'adesione alla FSM. Durante il 52\u00ba congresso svolto nel 2019, la maggioranza dei delegati ha votato per ripristinare i rapporti con l'FSM.\nProblemi giudiziari.\nLa CGT (cos\u00ec come il PCF) \u00e8 stata messa in causa dal tribunale di Parigi che sospetta vi siano stati storni di fondi provenienti dal consiglio d'amministrazione dell'EDF. Bernard Thibault \u00e8 stato ascoltato (come semplice testimone), il suo assistente secondo il giudice d'Huy sarebbe stato pagato dal CE dell'EDF, gestito unicamente dalla CGT. La CGT si difende affermando che \"le spese sono controllate permanentemente da una decina d'anni\".\nOrganizzazione.\nStruttura.\nCon il 32,1% dei voti alle ultime elezioni professionali (dicembre 2002), la CGT \u00e8 la prima organizzazione sindacale di Francia per seguito, ma seconda dietro alla CFDT in termini di iscritti rivendicati (873\u00a0000), con circa 711 049 aderenti (2004)\nLa CGT comprende 22 000 sindacati o sezioni di base, raggruppati in 33 federazioni professionali, di cui le pi\u00f9 importanti sono quelle dei ferrovieri, della metallurgia, delle Miniere-Energia, dei PTT, della Sanit\u00e0 e dei Trasporti.\nLa CGT conta anche due unioni, degli ingegneri, quadri e tecnici (UGICT) et dei pensionati (UCR), oltre che un Comitato nazionale di lotta e di difesa dei ferrovieri.\n\u00c8 divisa in 857 unioni locali (UL), 96 unioni dipartimentali (UD), raggruppati in 21 comitati regionali interprofessionali. Le regioni pi\u00f9 importanti sono l'\u00cele-de-France, la Languedoc-Roussillon, il Nord-Pas-de-Calais, le regioni PACA e Rh\u00f4ne-Alpes.\nLe istanze dirigenti sono il Bureau confederale (12 membri) e la commissione esecutiva (54 membri). Il bureau \u00e8 eletto in seno alla commissione esecutiva dal comitato confederale nazionale (CCN, 300 membri), che riunisce tre o quattro volte l'anno i rappresentanti di dipartimenti, regioni e federazioni e che costituisce il \"parlamento\" della CGT.\nLa struttura della CGT \u00e8 abbastanza confusa. Con 33 federazioni, la CGT ne ha il doppio della CFDT con una frantumazione ereditata dalla storia poco coerente. La molteplicit\u00e0 dei sindacati di base fa s\u00ec che molti di essi siano troppo piccoli per avere un funzionamento soddisfacente.\nElezioni Professionali.\nFino al 2008 i membri delle Corti del Lavoro sono stati eletti con suffragio diretto in collegi diversi per i salariati e i datori di lavoro.\nCollegamenti esterni.\nLe Federazioni"}
{"id": "854897", "revid": "767487", "url": "https://it.wikipedia.org/wiki?curid=854897", "title": "Ulrich Schnauss", "text": "Biografia.\nUlrich Schnauss \u00e8 nato nella citt\u00e0 portuale di Kiel, in Germania settentrionale, nel 1977. Durante gli anni formativi, svilupp\u00f2 un amore per un largo spettro di musica che va dai Tangerine Dream ai My Bloody Valentine, dai Chapterhouse ai primi pezzi bleep &amp; breakbeat. Non aveva molta possibilit\u00e0 di vedere i suoi eroi musicali a Kiel, quindi l'inevitabile attrazione per la metropoli lo port\u00f2 a Berlino nel 1996.\nIn quel periodo la produzione musicale di Ulrich era gi\u00e0 divenuta prolifica sotto una variet\u00e0 di pseudonimi (i pi\u00f9 rilevanti erano \"View to the Future\" ed \"Ethereal 77\"), variando dall'ambient alla drum and bass passando per l'elettronica. Queste produzioni iniziali catturarono presto l'attenzione dell'etichetta di elettronica di Berlino CCO (City Centre Offices), che inizi\u00f2 la sua avventura discografica.\n\"Era diventata una cosa ormai regolare, questi pacchi anonimi inviati a noi da Berlino su un singolo CD, uno scarabocchio a penna che ad un'analisi pi\u00f9 attenta si rivelava essere semplicemente la firma 'Ethereal 77'. Ulrich aveva creato musica per anni producendo, modificando, mettendo insieme questo suono notevole. E lo stesso ognuna di queste puntate di CD rivelava ogni volta qualcosa di sempre pi\u00f9 personale.\"\nPresto queste spedizioni alla CCO si trasformarono nel primo album di Ulrich pubblicato con il suo nome, \"Far Away Trains Passing By\" che, immergendosi lentamente nella coscienza dell'ascoltatore, divenne un classico dell'elettronica. Gli ascoltatori furono trasportati dalla lussuosa produzione strumentale e l'emozione dell'elegante, semplice ma meravigliosa musica.\nMa nulla avrebbe potuto far presagire l'armata di fan che si sarebbe procurato con la sua seconda produzione, \"A Strangely Isolated Place\", uscito nel 2003, che si mostr\u00f2 essere l'album in cui Ulrich dimostra parte della sua influenza indie giovanile. Il suo album di debutto sotto il suo vero nome lo caratterizz\u00f2 come compositore di musica elettronica emergente, ma in qualche modo \u00e8 riuscito ad andare oltre, sviluppando il suo interesse per la scrittura di testi delle canzoni di musica elettronica, nato dall'amore per i giganti del mondo indipendente come Kevin Shields dei My Bloody Valentine e Robin Guthrie dei Cocteau Twins. Da questa modesta concezione \u00e8 derivata una produzione di sorprendente e raro potere emozionale.\n\"A Strangely Isolated Place\" si pu\u00f2 paragonare ad uno di quegli eventi straordinari e rari; una produzione crescente in statura per il valore della sua crescente abilit\u00e0 nel trasmettere di pi\u00f9 che le solite aride trattazioni accademiche sullo stato del sintetizzatore, ma anche pi\u00f9 dei meandri solipsistici da monolocale.\n\"Quando lavori con i computer e le tastiere per un certo numero di anni, diventano non pi\u00f9 molto affascinanti in s\u00e9. Ho acquistato confidenza dopo che la gente ha iniziato a scoprire \"Far Away Trains Passing By\", e non ha smesso di farlo da quel momento. Questa volta ho deciso di non compromettere ci\u00f2 che volevo fare facendomi condizionare da ci\u00f2 che pensavo che la gente volesse che io facessi.\"\nI risultati sono una produzione stranamente retro-futurista, che deve pi\u00f9 a \"Loveless\" dei My Bloody Valentine o alla \"colonna sonora di Blade Runner\" di Vangelis che ai pari di Ulrich riguardo ai computer.\nDall'uscita di entrambi gli album \u00e8 stato chiesto ad Ulrich di remixare e lavorare con molti artisti, tra cui: Port-Royal, Mojave 3, Longview, Johannes Schmoelling, The Zephyrs, Lunz (Rodelius), ecc.\nAll'inizio del 2007 \u00e8 entrato a far parte del gruppo indie rock inglese Longview come tastierista.\n\"(traduzione da con regolare permesso al 20/02/2007)\"\nNel 2007 c'\u00e8 stata l'uscita di un EP di carattere antologico intitolato \"Quicksound memory\".\nNel 2010 entra a far parte come tastierista nella band inglese degli Engineers.\nDal 2014 fa parte stabilmente come tastierista dei Tangerine Dream.\nDiscografia.\nComparse in compilation.\n\"(traduzione da con regolare permesso al 20/02/2007)\""}
{"id": "854898", "revid": "599013", "url": "https://it.wikipedia.org/wiki?curid=854898", "title": "Conf\u00e9d\u00e9ration generale du travail", "text": ""}
{"id": "854905", "revid": "1861950", "url": "https://it.wikipedia.org/wiki?curid=854905", "title": "Sudan Airways", "text": "Sudan Airways (in arabo: \u0627\u0644\u062e\u0637\u0648\u0637 \u0627\u0644\u062c\u0648\u064a\u0629 \u0627\u0644\u0633\u0648\u062f\u0627\u0646\u064a\u0629) \u00e8 la compagnia aerea di bandiera del Sudan, con sede a Khartoum. Dal 2012, la societ\u00e0 \u00e8 interamente di propriet\u00e0 del governo del Sudan.\nUno dei pi\u00f9 antichi vettori africani, fu costituito nel febbraio 1946 e inizi\u00f2 le operazioni di linea nel luglio dell'anno successivo. A dicembre 2011, Sudan Airways aveva 1.700 dipendenti. La compagnia aerea \u00e8 stata inclusa nell'elenco dei vettori aerei soggetti a divieto operativo nell'Unione europea da marzo 2010.\nStoria.\nUn Air Advisory Board venne formato nel 1945 per valutare la fattibilit\u00e0 di avviare servizi aerei nel paese, raccomandando di creare una compagnia aerea con l'aiuto di vettori stranieri che fornissero la loro esperienza tecnica e gestionale. Inizialmente, la nuova compagnia aerea avrebbe limitato le sue operazioni ai servizi charter. Sudan Airways \u00e8 stata costituita nel febbraio 1946 con l'assistenza tecnica di Airwork Limited e il supporto commerciale di Sudan Railways.\nLa flotta iniziale era composta da quattro De Havilland DH.104 Dove, con voli di prova che iniziarono nell'aprile 1947. Le prime operazioni di linea furono avviate nel luglio dello stesso anno, con la prima pubblicazione del calendario a settembre. Khartoum divenne sin dall'inizio l'hub di Sudan Airways. Da l\u00ec, il vettore inizi\u00f2 a operare quattro diversi servizi in tutto il territorio sudanese, oltre che in Eritrea. Le prime rotte che la compagnia vol\u00f2 collegarono Khartoum con Asmara, Atbara, El Fashir, El Obeid, Geneina, Juba, Kassala, Malakal e Port Sudan. Un Vickers VC.1 Viking della Airwork operava la rotta a lungo raggio Blackbushe-Khartoum. Un quinto Dove fu ordinato nel gennaio 1948. Quell'anno fu lanciata una rotta per Wadi Halfa. Le Ferrovie del Sudan si ritirarono dalla gestione della compagnia aerea nel 1949; da allora in poi il governo e Airwork continuarono a gestire la compagnia.\nKassala e Asmara furono rimosse dalla lista delle destinazioni nel 1952. Nel febbraio dello stesso anno fu introdotto il quinto Dove precedentemente orfinato. C'era una tale richiesta di volo che i servizi igienici dei Dove furono rimossi per fare spazio a pi\u00f9 posti a sedere, con questi aerei che trasportano anche passeggeri in cabina di pilotaggio. Ci\u00f2 spinse la compagnia aerea a cercare aerei di linea pi\u00f9 nuovi e pi\u00f9 grandi, prendendo in considerazione il Douglas DC-3 e il de Havilland Heron. Nel marzo 1953, il vettore gestiva una rete domestica lunga 4.800 chilometri. Quell'anno, il vettore incorpor\u00f2 i primi quattro DC-3 nella flotta. L'aumento della capacit\u00e0 consent\u00ec alla compagnia di trasportare passeggeri e posta, di introdurre nuove rotte per Il Cairo e Wad Medani, e di svolgere compiti di sorveglianza aerea per il governo. Sempre nel 1953, la citt\u00e0 ciadiana di Abeche venne inclusa nella rete, mentre i voli regolari per Jeddah furono lanciati nel giugno 1954. I servizi per Atene iniziarono a met\u00e0 degli anni cinquanta e altri due DC-3 furono acquistati nel 1956. Nel 1958, dopo il suo insediamento, il Consiglio Supremo delle Forze Armate decise di espandere le operazioni internazionali del vettore. Un settimo DC-3 fu incorporato nella flotta quell'anno. I servizi a lungo raggio iniziarono nel giugno 1959 tra Khartoum e Londra via Roma, il cosiddetto servizio \"\"Blue Nile\", utilizzando un Viscount 831 che fu acquistato nuovo all'inizio di quell'anno in una joint venture con British United Airways. Beirut venne aggiunta alla rete di destinazioni nel novembre dello stesso anno. Sempre nel 1959, la compagnia aerea si un\u00ec alla IATA.\nNell'aprile 1960, la flotta comprendeva sette DC-3, quattro Dove e un Viscount 831. Quest'ultimo venne utilizzato per riprendere le operazioni ad Asmara nel dicembre 1960. Con l'obiettivo di sostituire i DC-3 e i Dove nelle rotte nazionali e regionali, la compagnia acquist\u00f2 tre Fokker F27 nell'ottobre di quell'anno; questi furono consegnati all'inizio del 1962, con il primo dei quali schierato su rotte nazionali, rendendo Sudan Airways la prima compagnia aerea africana a operare con questo tipo di velivolo. Sempre nel 1962, a maggio furono acquistati due Comet 4C, destinati a sostituire i Viscount; Sudan Airways aveva preso in considerazione l'acquisizione di due jet per lo schieramento sulla rotta \"Blue Nile\"\" poich\u00e9 la frequenza era stata aumentata a due volte alla settimana nel 1961. La compagnia aerea prese in consegna il primo Comet nel novembre 1962, e il secondo fu consegnato un mese dopo. Questi iniziarono a operare il servizio \"Blue Nile\" nel gennaio 1963; quell'anno, la frequenza venne nuovamente aumentata fino a tre volte a settimana. Il servizio \"Blue Nile\" serv\u00ec per la prima volta Francoforte nel maggio 1963. Sempre nel 1963 fu ordinato un quarto F27. Nel 1967, la compagnia divenne una societ\u00e0 gestita su base commerciale; inoltre, furono ordinate tre Twin Otter in sostituzione dei DC-3. Il primo di questi velivoli entr\u00f2 a far parte della flotta nel 1968; il secondo consegnato alla compagnia \u00e8 stato il 100\u00b0 prodotto da de Havilland Canada.\nNel marzo 1970, la rete di rotte ammontava a 20.715 chilometri (12.872 miglia), con destinazioni internazionali tra cui Aden, Addis Abeba, Asmara, Atene, Beirut, Il Cairo, Entebbe, Fort Lamy, Jeddah, Londra, Nairobi e Roma. A quel tempo, la flotta era composta da due Comet 4C, tre DC-3, quattro F27 e tre Twin Otter. L'ultimo DC-3 lasci\u00f2 la flotta nel 1971. Nel 1972, i Comet furono messi in vendita e sostituiti da due Boeing 707 noleggiati dalla British Midland. Sudan Airways ordin\u00f2 due Boeing 707-320C nel 1973, in consegna nel giugno e luglio 1974. In attesa della consegna di due Boeing 737-200C ordinati un anno prima, i due Boeing 707-320C facevano parte della flotta nel marzo 1975, insieme a cinque F-27, tre Twin Otter e un solo DC-3.\nL'azienda aveva 2.362 dipendenti ad aprile 2000, con un parco aeromobili che comprendeva un Airbus A300-600, un Airbus A300-600R, tre Boeing 707-320C, un Boeing 727-200, un Boeing 737-200C e un Fokker F27-600 . A quel tempo, la compagnia aerea forniva servizi di linea per Abu Dhabi, Addis Abeba, Al Ain, Amman, Bangui, Il Cairo, Damasco, Doha, Dongola, Dubai, El Fasher, El Obeid, Eldebba, Geneina, Istanbul, Jeddah, Juba, Kano , Lagos, Londra, Malakal, Merowe, Muscat, Ndjamena, Niamey, Nyala, Parigi, Port Sudan, Riyadh, Sanaa, Sharjah, Tripoli, Wadi Haifa e Wau. Nel 2007, il governo sudanese ha privatizzato la compagnia aerea, mantenendo solo una quota del 30% del vettore nazionale. Il gruppo privato kuwaitiano che possedeva il 49% delle azioni da allora ha venduto la sua partecipazione allo stato nel 2011.\nIn seguito allo schianto del volo 109, nel giugno 2008 la compagnia aerea \u00e8 stata messa a terra a seguito di una sospensione a tempo indeterminato del suo certificato operativo da parte del governo sudanese, nonostante fosse dichiarato non essere in collegamento con l'incidente. Questa decisione \u00e8 stata successivamente annullata e alla societ\u00e0 \u00e8 stato consentito di riprendere le operazioni.\nDal marzo 2010, la compagnia \u00e8 tra i vettori aerei soggetti a divieto operativo nell'Unione europea.\nNel 2017 \u00e8 stato annunciato che il presidente sudanese Omar al Bashir aveva firmato diversi accordi di cooperazione con il re Salman dell'Arabia Saudita durante una visita a Riyadh. Tra gli accordi c'era l'impegno dell'Autorit\u00e0 generale saudita per l'aviazione civile di ristrutturare un debito del valore di 22,5 milioni di Ryal (6 milioni di dollari USA). Inoltre, sono state prese disposizioni per il rinnovo della flotta di Sudan Airways. \u00c8 stato riferito che l'Arabia Saudita avrebbe potuto donare alla Sudan Airways quattordici aeromobili tra cui tre B777, tre A320-200, sei Embraer Regional Jet e due A330-200.\nDopo la revoca delle sanzioni americane nel 2017, Sudan Airways ha annunciato piani per rilanciare la sua flotta.\nDestinazioni.\nAl 2021, Sudan Airways opera voli nazionali e internazionali in Africa e nel Medio Oriente.\nFlotta.\nFlotta attuale.\nA dicembre 2021 la flotta di Sudan Airways \u00e8 cos\u00ec composta:\nFlotta storica.\nSudan Airways operava in precedenza con i seguenti aeromobili:"}
{"id": "854907", "revid": "88740", "url": "https://it.wikipedia.org/wiki?curid=854907", "title": "Il medico di campagna", "text": "Il medico di campagna (\"Le m\u00e9decin de campagne\") \u00e8 un romanzo di Honor\u00e9 de Balzac del 1833.\n\u00c8 la storia di un medico parigino, deluso e stanco della propria condotta dissipata e che si trasferisce in un villaggio della Savoia dove, con impegno e dedizione, si applica al miglioramento della vita della comunit\u00e0, che lo ripaga eleggendolo sindaco.\nAlle origini del Medico di campagna ci sono le ambizioni politiche di Balzac: attratto dall'idea di essere eletto deputato, scrive un romanzo su un'esperienza di utopico \u201cbuon governo\u201d.\nTrama.\nNel 1829, il Genestas comandante dell'esercito napoleonico, arriva in un villaggio nel Delfinato, dove ha incontrato il dottor Benassis, che in dieci anni ha trasformato un paese arretrato in fiorente cittadina. I due uomini hanno ciascuno un segreto che verr\u00e0 consegnato alla fine della storia. Genestas viene accolto a pensione dal dottor Benassis per dieci franchi al giorno, con lo scopo di curare lesioni ex militari.\nI due diventano amici e il comandante accompagna quotidianamente il medico nel suo giro di visite. In questo modo scopre come Benassis, sia diventato sindaco del paese e come, applicando le sue teorie, abbia portato prosperit\u00e0. Con la costruzione di imponenti opere idrauliche, ha trasformato una terra arida in terreni coltivabili dove i contadini hanno potuto coltivare grano e alberi da frutto. Ha anche migliorato case, creato una piccola industria di paglia e segheria, ha costruito una strada che collega il paese alla citt\u00e0 di Grenoble. Ha incoraggiato il trasferimento di parecchie persone quali il panettiere, il fabbro, e molti artigiani che in cinque anni hanno raggiunto una condizione di prosperit\u00e0, con l'installazione di negozi, concerie, macellai, e le strutture comunali: municipio, scuola.\nAlla fine della storia, i due nuovi amici sono si raccontano i segreti della loro vita: Genestas confessa di avere un figlio adottivo, Adrian, che \u00e8 malato e che vuole affidare al dottor Benassis. Il medico \u00e8 d'accordo e riesce a guarire il bambino.\nDa parte sua, Benassis confida il suo segreto che lo ha portato alla necessit\u00e0 di espiare una grande colpa non volendo ricorrere al suicidio o al monastero. Confida che in giovent\u00f9 ha sedotto una ragazza che rimasta incinta non \u00e8 sopravvissuta alla vergogna ed \u00e8 morta. Per questo motivo Benassis ha deciso di mettere la sua vita al servizio degli altri.\nIl contesto politico.\nIl medico di campagna (1833), romanzo tra i pi\u00f9 politici di Balzac, nasce dalle ambizioni di Balzac che avrebbe voluto intraprendere una carriera politica ma ne era rimasto deluso. La lettura di questo vuole far comprendere che il politico deve essere generoso e disponibile verso coloro che rappresenta e soprattutto saperli ascoltare: la sua non deve essere bramosia di potere, bens\u00ec una missione umanitaria.\n\"...Se ciascuno pensa solo a se stesso e non si fida che di se stesso, come volete che ci sia coraggio civile, dal momento che questa virt\u00f9 si basa sulla rinuncia a se stessi? Coraggio civile e coraggio militare nascono dallo stesso principio. Voi siete chiamati a dare la vostra vita in un sol momento, la nostra si consuma a goccia a goccia. Da entrambe le parti \u00e8 la stessa lotta, sotto forme diverse. Non basta essere onesti per far progredire il pi\u00f9 piccolo paese, bisogna anche essere preparati; senza contare che istruzione, onest\u00e0, amor di patria non valgono niente se non c'\u00e8 la ferma volont\u00e0 di trascurare ogni interesse personale per dedicarsi al pubblico bene...\""}
{"id": "854911", "revid": "287204", "url": "https://it.wikipedia.org/wiki?curid=854911", "title": "Joseph Banks", "text": "Biografia.\nFiglio di un ricco possidente, avendo ereditato una grande fortuna pot\u00e9 finanziare numerose spedizioni scientifiche, sovvenzionare studiosi e agire per tutto il corso della sua lunga vita come un vero e proprio patrono dello sviluppo scientifico.\nStudi\u00f2 nelle migliori scuole inglesi, Harrow, poi Eton e si immatricol\u00f2 ad Oxford, dove si interess\u00f2 pi\u00f9 agli studi scientifici che alle tradizionali discipline umanistiche. Lasci\u00f2 l'universit\u00e0 senza laurearsi ma approfitt\u00f2 per crearsi un circolo di conoscenti fra i maggiori scienziati inglesi dell'epoca, che lo presentarono a Linneo, con cui cominci\u00f2 a corrispondere.\nNel 1766, anno in cui fu accolto nella Royal Society, prese parte ad una spedizione scientifica a Terranova e in Labrador. Fu poi prescelto per accompagnare James Cook nel suo primo grande viaggio verso Tahiti, una missione congiunta fra la Royal Society e la Marina Inglese. Il viaggio dur\u00f2 tre anni (1768\u20131771), durante i quali vennero scoperte ed esplorate numerose localit\u00e0 in Oceania, Nuova Zelanda e in Australia, fra cui la baia di Sydney, cui Banks diede il significativo nome di \"Botany Bay\", cio\u00e8 Golfo della Botanica. Durante questo viaggio, nel quale Banks fu accompagnato dal botanico svedese Daniel Carlsson Solander, egli descrisse numerosissime piante (fra cui la \"Bougainvillea\" in onore del suo collega francese Louis Antoine de Bougainville) ed animali, come il canguro; al suo ritorno divenne subito famosissimo.\nNei mesi successivi al ritorno dal suo primo viaggio Banks viene presentato al re Giorgio III, che per il suo interesse per l'agricoltura era popolarmente conosciuto come \"George l'Agricoltore\"; i due simpatizzano e Banks diviene in poco tempo il consigliere botanico del re, il quale aveva nel frattempo stabilito la sua residenza a Kew.\nIl secondo viaggio di Cook prevedeva una rafforzata presenza della Royal Society, e Banks avrebbe dovuto essere della partita, ma per viaggiare con la comodit\u00e0 che riteneva gli fosse dovuta fece apportare tante e tali modifiche alla \"HMS Resolution\" da renderla pericolosa per la navigazione nei mari subpolari, e Cook fece ripristinare la nave nelle sue forme originali. Banks si rifiut\u00f2 di partire (ma non ritir\u00f2 il suo sostegno alla spedizione) e mentre Cook salpava Banks part\u00ec per una spedizione in Islanda.\nNel 1781 fu nominato baronetto, nel 1784 Presidente della Royal Society, che diresse per 42 anni (un record imbattuto). In quella posizione pot\u00e9 reggere il timone della ricerca scientifica inglese fino all'inizio del XIX secolo; esercit\u00f2 anche una certa influenza politica, favorendo lo sviluppo della colonia penale di Botany Bay, le due spedizioni di William Bligh per acclimatare l'albero del pane nelle Indie Occidentali (durante la prima spedizione ebbe luogo il celebre ammutinamento del Bounty) ed altre importanti missioni con scopi sia imperialistici che scientifici, come i viaggi di Vancouver. Continu\u00f2 a proteggere Bligh fino ad affidargli il governatorato di Botany Bay, dove il suo noto caratteraccio provoc\u00f2 una rivolta.\nFu un convinto sostenitore della internazionalit\u00e0 del sapere, contribuendo efficacemente a tenere aperte le comunicazioni scientifiche persino con la Francia durante le Guerre Napoleoniche.\nMassone, fu membro della Inverness Lodge, No. 4367.\nSebbene nel 1805 avesse perso l'uso delle gambe, continu\u00f2 a farsi portare alle riunioni e alle conferenze scientifiche in sedia a rotelle; solo nel maggio 1820 present\u00f2 le sue dimissioni dalla presidenza della Royal Society, che per\u00f2 vennero rifiutate. Mor\u00ec ancora lucido nel giugno dello stesso anno.\nCirca 80 specie di piante portano il suo nome. \u00c8 considerato l'introduttore in Occidente di piante come l'eucalipto, l'acacia, la mimosa e il genere di piante che prende il nome da lui, \"Banksia\". A lui, inoltre, fu intitolata l'isola di Banks, situata nei Territori del Nord-Ovest, in Canada, e Banks Island, una delle Torres Strait Islands, in Australia."}
{"id": "854914", "revid": "968255", "url": "https://it.wikipedia.org/wiki?curid=854914", "title": "Commissione medica di verifica", "text": "La commissione medica di verifica, in acronimo CMV, \u00e8 un organo sanitario collegiale che si occupa di certificare l'invalidit\u00e0 civile, la cecit\u00e0 civile, la sordit\u00e0 civile, l'handicap e la disabilit\u00e0, istituito dal 1\u00ba aprile 2007 presso l'INPS, ai sensi della legge 2 dicembre 2005 n. 248.\nIn precedenza, detti organismi dipendevano dal Ministero dell'Economia e delle Finanze, attraverso le Direzioni territoriali dell'economia e delle finanze, gi\u00e0 Direzioni provinciali dei servizi vari, articolazione periferiche del Ministero.\nEsse erano inizialmente istituite in ogni capoluogo di provincia il 6 settembre 1989, in applicazione del D.M. Tesoro 6 luglio 1989, col nome di commissioni mediche periferiche per le pensioni di guerra e l'invalidit\u00e0 civile.\nDal 1998 hanno assunto l'attuale denominazione di commissioni mediche di verifica.\nPremessa.\n\u00c8 compito dello Stato, ai sensi dell'art. 38 della Costituzione, assicurare ai cittadini non in grado di svolgere attivit\u00e0 lavorativa, un livello minimo di sussistenza economica.\nTale fine si realizza attraverso l'erogazione di trattamenti economici a soggetti riconosciuti invalidi.\nI soggetti che possono accedere a tale diritto sono:\npurch\u00e9:\nCompetente a pronunciarsi definitivamente \u00e8 la commissione medica di verifica sulla base di giudizi formulati dalle commissioni sanitarie delle A.S.L.\nTipologie delle commissioni sanitarie.\nEsistono tre tipologie di commissioni sanitarie:\nLa commissione medica presso le ASL.\nAd essa vanno inoltrate le domande per ottenere l'accertamento di invalidit\u00e0 civile, cecit\u00e0, sordit\u00e0, per la dichiarazione di handicap e per la valutazione delle disabilit\u00e0 ai fini del collocamento al lavoro.\nLa commissione medica di verifica.\nSi occupa dei controlli su tutti gli accertamenti sanitari effettuati dalla commissione medica dell'ASL, sulle visite periodiche di verifica e sulle pensioni di guerra (DPR 377/99), nonch\u00e9 sul giudizio di inidoneit\u00e0 dei docenti e del personale ATA delle scuole. Inoltre, si occupa di certificare l'inidoneit\u00e0 specifica dei dipendenti pubblici, es. l'inidoneit\u00e0 allo svolgimento di mansioni di vigilanza ed conseguente spostamento a mansioni amministrative.\nLa commissione medica superiore.\n\u00c8 operativa a livello nazionale, quale organo di consulenza sanitaria per pareri sui ricorsi gerarchici presentati dall'invalido avverso la commissione medica delle ASL e della CMV nonch\u00e9 contro i provvedimenti emanati dal direttore della DTEF.\nComposizione della commissione.\nLa CMV \u00e8 presieduta da un presidente nominato dal Ministero dell'Economia e delle Finanze, che coordina con legalit\u00e0 e regolarit\u00e0 l'attivit\u00e0 della CMV e dei suoi membri, stabilendo altres\u00ec i turni delle sedute ed il numero di visite da effettuare.\nL'incarico di medico convenzionato della CMV \u00e8 incompatibile con l'incarico contemporaneo di componente di commissione medica dell'ASL.\nLa commissione medica di verifica controlla sia i verbali relativi alle domande tendenti ad ottenere la pensione, l'assegno o l'indennit\u00e0 di indennit\u00e0 civile, sia i verbali relativi alle domande tendenti ad ottenere benefici diversi (collocamento obbligatorio, assegnazione di protesi, esenzione del ticket, ecc).\nLa CMV pu\u00f2 conformarsi ai pareri espressi dalla commissione sanitaria dell'ASL e quindi restituire il verbale, entro 60 giorni con l'apposizione del proprio timbro. In caso di non accettazione del parere, in seduta collegiale, pu\u00f2 comunicare la sospensione della procedura richiedendo ulteriori accertamenti sanitari all'ASL competente o pu\u00f2 convocare l'interessato a visita diretta dalla quale potr\u00e0 essere emesso un verbale di cui sar\u00e0 inviata copia all'interessato e una copia conforme alla commissione medica dell'Asl.\nRicorsi.\nRicorsi contro il giudizio della commissione medica dell'asl o CMV nonch\u00e9 contro i provvedimenti di concessione o di diniego emessi dal direttore della DPSV possono essere operati solo in sede giurisdizionale al giudice del lavoro entro 6 mesi dalla notifica dell'atto.\nLe verifiche.\nSono disciplinate dalla legge 291/88, art. 3, dal D.M. 293/89, dalla legge 425/96. Hanno il fine di accertare la permanenza dei requisiti sanitari che hanno dato luogo al beneficio economico.\nVengono disposte dal direttore generale della Direzione centrale degli uffici locali e servizi del tesoro attraverso l'operato dei giudici convenzionati della CMV a livello periferico, o dalla commissione medica superiore, a livello centrale.\nSi realizzano attraverso piani ordinari annuali, predisposti dal direttore generale della Direzione centrale degli uffici locali e servizi del tesoro e piani straordinari, previsti dalla legge 425/96.\nIl nuovo sistema di accertamento prevede una verifica dei requisiti socio-economici attraverso una verifica incrociata con le banche dati dell'Agenzia delle entrate e dell'INPS.\nL'accertamento della permanenza dei requisiti sanitari avviene attraverso visita diretta dell'interessato.\nAl termine della visita, i medici redigono un verbale da intendersi definitivo, in quanto non deve essere sottoposto, come in precedenza, a visto preventivo della commissione medica superiore.\nQualora sia riscontrata la permanenza dei requisiti, il verbale viene conservato agli atti della commissione medica di verifica, altrimenti, in caso contrario, il verbale deve essere tempestivamente trasmesso alla Direzione centrale degli uffici locali e servizi del tesoro per la valutazione del Comitato Sanitario per l'omogeneizzazione e uniformit\u00e0 del giudizio medico-legale, giudizio al quale la CMV potr\u00e0 adeguarsi o dissentire rendendo in quest'ultimo caso definitivo il proprio giudizio.\nIl provvedimento di revoca emanato dal direttore centrale del Tesoro \u00e8 preceduto dalla sospensione cautelativa dei pagamenti disposta dal direttore della DPSV con relativa comunicazione all'INPS che dovr\u00e0 subito sospendere i pagamenti. La Direzione centrale degli uffici locali e servizi del tesoro, entro 90 giorni provveder\u00e0 alla revoca del beneficio stesso con decorrenza dalla data della visita di verifica ai sensi della legge 425/96.\nI decreti di revoca possono essere impugnati in sede giurisdizionale, presentando ricorso al giudice ordinario, sezione del lavoro del tribunale territorialmente competente.\nIntegrazione all'attivit\u00e0 delle CMV.\nIn applicazione del DPR 377/99, in seguito al decentramento di adempimenti in materia pensionistica di guerra, la CMV viene ad occuparsi anche degli accertamenti del requisito di invalidit\u00e0 riguardanti gli orfani maggiorenni inabili di titolare di pensione di guerra, dell'aggravamento della patologia che ha dato luogo alla concessione di pensione diretta di guerra per dar modo alla DTEF di procedere all'emissione del decreto concessivo di trattamento di tabella G o di tabella N.\nContro i provvedimenti emessi dalla DPSV \u00e8 ammesso ricorso gerarchico in sede amministrativa entro 30 giorni dalla notifica del provvedimento al alla Direzione centrale degli uffici locali e servizi del tesoro oppure ricorso in sede giurisdizionale alla Corte dei Conti Regionale, entro il termine di cinque anni dalla notifica del provvedimento.\nLa legge finanziaria del 2002 ha attribuito alle CMV di pronunciarsi sull'idoneit\u00e0 di servizio cui sono preposti gli insegnanti, nonch\u00e9 il personale ATA.\nTrasferimento di competenze all'INPS.\nCome predetto a decorrere dal 1\u00ba aprile 2007, in attuazione dell'art. 10 del decreto legge 30 settembre 2005 n. 230, convertito, con modificazioni, dalla legge 2 dicembre 2005 n. 247, sono trasferite all'INPS le funzioni in materia di invalidit\u00e0 civile, cecit\u00e0 civile, sordit\u00e0 civile, handicap e disabilit\u00e0 gi\u00e0 di competenza del Ministero dell'Economia e delle Finanze.\nDalla medesima data, una quota del personale amministrativo (300 unit\u00e0) del Ministero dell'Economia e delle Finanze, \u00e8 stato trasferito all'INPS."}
{"id": "854918", "revid": "1305772", "url": "https://it.wikipedia.org/wiki?curid=854918", "title": "First Daughter", "text": ""}
{"id": "854928", "revid": "1543377", "url": "https://it.wikipedia.org/wiki?curid=854928", "title": "Jeffrey Ashby", "text": "Ashby \u00e8 nato in Texas ed \u00e8 un ex pilota militare. Ha frequentato l'Universit\u00e0 dell'Idaho conseguendo il Bachelor of science in ingegneria meccanica nel 1976. Successivamente ha preso un master in sistemi di aviazione presso l'Universit\u00e0 del Tennessee nel 1993. Nel 1986 si \u00e8 diplomato presso la United States Navy Fighter Weapons School come pilota test ed ha contribuito allo sviluppo dei F/A-18 Hornet che, in seguito, ha pilotato durante la Guerra del Golfo. Ashby ha completato oltre 7.000 ore di volo in oltre 1.000 voli.\nNel 1994 \u00e8 entrato a far parte del gruppo degli astronauti della NASA. Ha pilotato gli Shuttle nelle missioni STS-93 (nel 1999) ed STS-100 con Umberto Guidoni a bordo (nel 2001) ed \u00e8 stato il comandante della missione STS-112 (del 2002). Queste ultime due missioni avevano come obiettivo l'assemblaggio della Stazione Spaziale Internazionale. Complessivamente Ashby \u00e8 stato nello spazio per oltre 27 giorni."}
{"id": "854931", "revid": "121121741", "url": "https://it.wikipedia.org/wiki?curid=854931", "title": "Olpe Chigi", "text": "L'olpe Chigi \u00e8 una ceramica greca policroma (h 26 cm) realizzata a Corinto da un anonimo artista intorno al 640 a.C. (tardo protocorinzio) e trovata in Etruria, presso Veio. Gi\u00e0 nella collezione Chigi, \u00e8 custodita presso il Museo nazionale etrusco di Villa Giulia a Roma.\nStoria.\nCapolavoro della pittura policroma del VII secolo a.C. avanzato, l'olpe \u00e8 un esempio della qualit\u00e0 cui giunse la ceramica del nord-est del Peloponneso convenzionalmente designata come protocorinzia. Quando questa olpe venne prodotta l'artigianato corinzio era in un momento di grande splendore, del quale l'\"olpe Chigi\" rappresenta un prodotto singolare e senza seguito: dopo questo vaso la tecnica a figure nere rimase la principale tecnica corinzia e il fregio continuo con animali il tema corinzio per eccellenza.\nCorinto era guidata in questi anni dalla dinastia dei Cipselidi (Cipselo dal 657 al 627 a.C., il figlio Periandro dal 627 al 585 a.C.), tiranni che sostennero le arti e la prosperit\u00e0 artistica della citt\u00e0, attirando i migliori artigiani dalle altre \"poleis\" greche.\nI personaggi della scena che rappresenta il giudizio di Paride sono identificati tramite iscrizioni in un alfabeto non corinzio. \nLe iscrizioni didascaliche sono un elemento nuovo nella ceramica protocorinzia, una pratica forse in uso nella grande pittura, insieme a policromia e spazialit\u00e0. L'\"olpe Chigi\" fu creata in un periodo caratterizzato da nuove scoperte e sperimentazioni e rappresenta uno degli esperimenti meglio riusciti.\nAd alcuni studiosi \u00e8 parso riconoscere la mano dell'anonimo artista in altri vasi di dimensioni minori appartenenti allo stesso ambito culturale. L'autore (chiamato convenzionalmente \"Pittore dell'\"Olpe Chigi\"\"), \u00e8 noto anche con il nome di \"Pittore di Ecfanto\" (Ecfanto era il nome del pittore che secondo Plinio il Vecchio fu il creatore della pittura policroma, inventata, a suo dire, a Corinto o a Sicione ed \u00e8 stato identificato anche con il \"Pittore di MacMillan\", autore di un ariballo a testa leonina della collezione MacMillan del British Museum di Londra.\nL'\"olpe Chigi\" proviene da una tomba di Formello, vicino a Veio, dove fu ritrovata nel 1882. La tomba era formata da tre camere: la prima saccheggiata da scavi clandestini che ne avevano disperso il materiale, la seconda vuota e la terza, bloccata dal crollo della volta, mai aperta. Quest'ultima conteneva, oltre all'olpe, un'anfora di bucchero (anche questa conservata a Villa Giulia) importante per l'alfabeto etrusco inciso sui suoi fianchi. Altro materiale simile, con la stessa associazione di vasi protocorinzi, anfore di bucchero a spirali e grandi anfore etrusche orientalizzanti, decorate con animali fantastici, si trova in altre due tombe, scavate a Veio e appartenenti alla stessa epoca.\nDescrizione.\nIl vaso sembra mostrare le attivit\u00e0 nelle quali i giovani dell'aristocrazia corinzia potevano trovarsi ad essere impegnati e in questo modo indicare quali fossero le virt\u00f9 che essi dovevano sviluppare.\nIl fregio superiore (h 5 cm) rappresenta un combattimento oplitico, all'epoca dell'introduzione della nuova tecnica di combattimento e dell'istituzione della falange, schieramento serrato di opliti in battaglia, che era la forza delle \"poleis\" greche e la garanzia dell'integrit\u00e0 dello stato. Nella scena, guerrieri armati con scudi blasonati e lance procedono contro i nemici: la scena ha la stessa vivacit\u00e0 delle scene sottostanti; sulla sinistra, mentre un gruppo di soldati si sta ancora armando, un altro gruppo corre ad unirsi alla schiera gi\u00e0 formata, con una asimmetria sottolineata dalla posizione del suonatore di doppio flauto (diaulos), leggermente spostato rispetto al centro.\nIl fregio centrale riporta scene all'interno di una fascia divisa a met\u00e0 da una figura di doppia sfinge (o Ker) con unico volto di prospetto: entrambe le entit\u00e0 possiedono accezioni simili legate alla morte e alla liminalit\u00e0, che ben si addicono alla scena di caccia in cui uno degli uomini viene azzannato dal leone; non \u00e8 un caso che si realizzi un collegamento verticale con la gorgone \u2013 anch'essa legata alla morte \u2013 rappresentata nel fregio superiore. A sinistra vi \u00e8 un corteo con un carro, cavalli e scudieri (\"hippostrophoi\": identificazione proposta da Hurwit, Torelli, D'Acunto) che si sovrappongono. A destra vi \u00e8 una sanguinosa caccia al leone in cui sarebbero impegnati, secondo l'interpretazione di D'Acunto, gli uomini (quattro cavalieri ed un possessore del carro, quest'ultimo distinguibile per la cintura portata sul corpo nudo) assenti nella scena a sinistra. Al di sotto dell'ansa si incontra l'unico elemento mitico in un complesso di scene di vita reale: il pittore ha indicato i personaggi con i nomi di Alessandro (Paride), Atena, Afrodite, Era ed Ermes. Grazie alle didascalie a grandi lettere \u00e8 possibile identificare la scena come la prima raffigurazione del giudizio di Paride.\nNel fregio inferiore, il tipico fregio orientalizzante, con gli animali che si susseguono staticamente, \u00e8 stato trasformato in una movimentata scena di caccia alla lepre, in mezzo a cespugli che appaiono come agitati dal vento. Oltre alla lepre si scorge una volpe; un cacciatore inginocchiato dietro un cespuglio porta sulle spalle due lepri gi\u00e0 catturate e trattiene un cane pronto a slanciarsi.\nTecnica.\nL'apparato decorativo prevede alcune aree a fondo nero, cui si aggiungono fasce figurate a tecnica policroma sul fondo costituito dall'ingobbio. La composizione \u00e8 ottenuta con i quattro colori fondamentali (nero, rosso-bruno, bianco e giallo-bruno chiaro, quest'ultimo utilizzato per le carni maschili). Ai colori si aggiungono i particolari, resi mediante l'incisione, come \u00e8 tipico per la ceramica a figure nere. L'insieme \u00e8 di grande ricchezza e variet\u00e0 tonale e vi appare evidente, nei due fregi maggiori, l'interesse precoce per la rappresentazione dello spazio e del movimento. La profondit\u00e0 \u00e8 suggerita dalla tecnica della sovrapposizione, che indica la presenza di piani differenti: ci\u00f2 appare particolarmente evidente nella zona che si apre intorno al flautista, determinata sia dalla sovrapposizione delle figure che lo circondano, sia dallo scarto cromatico tra la sua tunica scura e i colori circostanti.\nStile.\nL'olpe ripropone i principi decorativi che si trovano in tanti vasi di piccole dimensioni del protocorinzio medio-tardo: una fascia decorata con palmette e fiori di loto finemente incisi circonda la bocca del vaso chiudendo in alto il fregio figurato superiore, altre fasce decorative si trovano nelle zone intermedie, mentre una zona verniciata in nero e una decorazione a raggi chiudono il campo figurato presso il piede del vaso. La caccia alla lepre \u00e8 tema frequente nella ceramica protocorinzia, mentre la caccia al leone \u00e8 motivo assiro.\nI guerrieri dell'\"olpe Chigi\" possiedono l'armonia di certa produzione in stile dedalico, ma sono scomparsi i capelli a ripiani e li si vedono invece scendere divisi in trecce sulle spalle; sono una versione evoluta dei guerrieri che decorano l'\"aryballos MacMillan\", meno sottili e incorporei rispetto a questi ultimi. Cavalli e giovani cavalieri ricordano da vicino lo stile delle figure di Pegaso e Bellerofonte sulla pi\u00f9 antica coppa del Pittore di Bellerofonte i cui frammenti sono conservati presso il Museo archeologico di Egina (inv. 1376, h 14,7 cm).\nLa posizione marginale della scena con il giudizio di Paride \u00e8 l'emblema dell'indifferenza dell'arte corinzia orientalizzante nei riguardi del mito e della narrazione in genere."}
{"id": "854932", "revid": "118818856", "url": "https://it.wikipedia.org/wiki?curid=854932", "title": "Roma, Napoli e Firenze", "text": "Roma, Napoli e Firenze (\"Rome, Naples et Florence\") \u00e8 un'opera di Stendhal.\n\u00c8 un diario di viaggio scritto da Stendhal, ufficiale di cavalleria francese a Berlino, durante il periodo di congedo che ebbe in Italia alla caduta dell'imperatore; soggiorn\u00f2 a Milano per sette anni, poi fu console a Civitavecchia; il suo peregrinare su e gi\u00f9 per l'Italia gli ispir\u00f2 i resoconti di viaggio.\nL'opera quindi era anzitutto un atto politico, una critica alla societ\u00e0 italiana a confronto con quella francese dopo la caduta di Napoleone (\"l'uomo\" citato nello scritto): non gli viene mai negata la possibilit\u00e0 di una correzione politica, sebbene gli italiani fossero per Stendhal troppo sognanti e protetti dai loro regnanti.\nSu Napoli scrive:\n\"...Per un'ora e mezzo, mi sono sorbito il pi\u00f9 sciocco patriottismo d'anticamera, e in mezzo alla societ\u00e0 pi\u00f9 eletta. Il difetto italiano sta proprio qui; le disfatte di Murat sembrano averlo accentuato. Fatto sta che a Napoli, come in Spagna, la buona\nsociet\u00e0 sta ad una distanza immensa dalle classi basse, e, diversamente dal popolo spagnolo, il popolino napoletano, corrotto dal clima troppo mite, non si batte, dice, se ho ragione io, San Gennaro non mancher\u00e0 d'uccidere tutti i nemici...\"\nSu Roma: \n\"...I pedanti, che trovavano nella Roma moderna l'occasione di sfoggiare il loro latino, ci hanno persuaso che essa \u00e8 bella: ecco il segreto della reputazione della Citt\u00e0 Eterna... Regna per le strade di Roma un tanfo di cavoli marci. Attraverso le belle finestre dei palazzi del Corso si scorge la povert\u00e0 degli interni...\"\nSu Firenze: \n\"...L'istinto musicale mi fece vedere, sin dal giorno del mio arrivo, qualcosa di inesaltabile in tutti quei volti; e la sera non restai affatto scandalizzato del loro modo saggio e corretto di ascoltare il \"Barbiere di Siviglia\u2026Arrivando da Bologna, terra di passioni, come non restare colpiti da qualcosa di ristretto e di arido in tutte quelle teste?\u2026 L'amore-passione s'incontra di rado tra i fiorentini...\"\nE sulle donne commenta: \n\"...Quello che non troverete mai, \u00e8 l'aria esaltabile, ma in compenso, spirito, fierezza, ragione, qualcosa di finemente provocante\u2026 Ma quegli occhi cos\u00ec vivaci e penetranti han l'aria pi\u00f9 disposta a giudicarvi che ad amarvi. Ci vedo sempre l'idea del ragionevole, e mai la possibilit\u00e0 di fare follie per amore...\""}
{"id": "854935", "revid": "40552", "url": "https://it.wikipedia.org/wiki?curid=854935", "title": "Yoshiki", "text": ""}
{"id": "854936", "revid": "125672216", "url": "https://it.wikipedia.org/wiki?curid=854936", "title": "Giuseppe Parini", "text": "Membro dell'Accademia dei Trasformati, fu uno dei massimi esponenti dell'illuminismo e del neoclassicismo in Italia.\nBiografia.\nLe origini e la formazione.\nUltimogenito di Francesco Maria, un modesto mercante di stoffe, e di Angiola Maria Caspani, Giuseppe Parini si form\u00f2, inizialmente, presso i sacerdoti del suo paese nativo. Il parroco di Canzo, Ambrogio Fioroni, lo mette in contatto ancora giovane con l'ambiente culturale milanese. Studia presso le scuole di Sant'Alessandro (o \"Arcimbolde\"), tenute dai barnabiti, dove fu ospite della prozia Anna Maria Parini vedova Latuada, che si addoss\u00f2 le spese per l'educazione del pronipote solo se questi avesse deciso di prendere gli ordini sacerdotali. Nel 1753, dopo la pubblicazione della raccolta \"Alcune poesie di Ripano Eupilino\", il giovane poeta pot\u00e9 essere accolto nell'Accademia dei Trasformati che si radunava in casa del conte Giuseppe Maria Imbonati ed era formata dal meglio dei rappresentanti della cultura milanese, dove trover\u00e0 amici e protettori. La Milano in cui il giovane chierico si stava affacciando era pervasa da un rinnovato senso della bellezza e del dialogo, serena finalmente dopo le varie guerre di successione, l'ultima delle quali, quella austriaca, pose Milano definitivamente nell'orbita dell'impero asburgico, dando inizio ad un periodo di prosperit\u00e0 e di pace.\nParini precettore.\nL'ordinazione sacerdotale e il soggiorno presso i Serbelloni.\nDopo aver compiuto al meglio gli studi ecclesiastici, il giovane Parini fu ordinato sacerdote il 14 giugno del 1754, decisione presa principalmente per poter entrare in possesso dell'eredit\u00e0 della prozia. Le risorse economiche ereditate dall'anziana parente, per\u00f2, risultarono troppo scarse per farlo vivere in modo dignitoso, costringendo il giovane chierico a richiedere l'aiuto del canonico Agudio e poi dell'abate Soresi, che lo sosterr\u00e0 nell'entrare al servizio del duca Gabrio Serbelloni come precettore del figlio Gian Galeazzo. L'incarico presso il giovane Serbelloni occuper\u00e0 Parini fino al 1760, ma questi continuer\u00e0 a risiedere a Palazzo Serbelloni, senza rivestire un ruolo particolare, soprattutto per il volere dell'autorevole padrona di casa, la duchessa Maria Vittoria Ottoboni Boncompagni di Fiano.\nIl servizio a casa Serbelloni dur\u00f2, infatti, dal 1754 fino al 1762 e, pur non dandogli la sicurezza economica tanto desiderata, lo mise a contatto con persone di elevata condizione sociale e di idee aperte, a partire dalla duchessa Vittoria che leggeva Rousseau e Buffon, al padre Soresi che sosteneva con ardore le riforme in campo scolastico, al medico di casa, Giuseppe Cicognini - in seguito direttore della facolt\u00e0 di medicina di Milano - che sosteneva il dovere morale di allargare le cure anche a coloro che per pregiudizio avevano mali considerati effetto di colpa.\nNel 1752, grazie alla modesta sicurezza economica dovuta alla rendita della prozia Annamaria Lattuada, il giovane chierico pubblic\u00f2 una prima raccolta di rime, \"Alcune poesie di Ripano Eupilino\", sotto forma di novantaquattro componimenti di carattere sacro, profano, amoroso, pastorale e satirico, che risentono della sua prima formazione culturale e soprattutto dello spirito bernesco. Da questi versi semplici e non encomiastici, emerge l'immagine di un giovane ancora socialmente e intellettualmente isolato, che non conosce i dibattiti dell'ambiente lombardo ma che \u00e8 ancora rivolto all'ambito dell'Accademia dell'Arcadia e del classicismo cinquecentesco. Sempre in questo periodo scrisse, per i Trasformati, una polemica letteraria contro i \"Pregiudizi delle umane lettere\" (1756) del padre Alessandro Bandiera con il titolo \"Due lettere intorno al libro intitolato \"I pregiudizi delle umane lettere\"\" e nel 1760 una nuova polemica letteraria contro i \"Dialoghi della lingua toscana\" del padre barnabita Onofrio Branda.\nIntanto in casa Serbelloni il Parini osservava la vita della nobilt\u00e0 in tutti i suoi aspetti ed ebbecos\u00ec modo di assorbire e rielaborare alcune nuove idee che arrivavano dalla Francia di Voltaire, Montesquieu, Rousseau, Condillac e dell\"Encyclop\u00e9die\", che influenzarono gli scritti di questo periodo, al quale risalgono, tra gli altri, il \"Dialogo sopra la nobilt\u00e0\" (1757), le odi \"La vita rustica\" (che sar\u00e0 pubblicata solamente nel 1790 nelle \"Rime degli arcadi\" con lo pseudonimo di Darisbo Elidonio), \"La salubrit\u00e0 dell'aria\" (1759), che affronta come la precedente l'opposizione citt\u00e0-campagna, ma con uno stile completamente nuovo, e \"La impostura\" (1761).\nNell'ottobre del 1762, per aver difeso la figlia del compositore e maestro di musica Giovanni Battista Sammartini che era stata schiaffeggiata dalla duchessa in uno scatto d'ira, fu licenziato. Abbandonata casa Serbelloni, venne presto accolto dagli Imbonati come precettore del giovane Carlo al quale il poeta dedicher\u00e0, nel 1764, l'ode \"L'educazione\".\nIl poemetto \"Il Giorno\" e la protezione di Firmian.\nNel marzo del 1763, incoraggiato dagli amici del gruppo dell'Accademia e dal conte Firmian, pubblic\u00f2, anonimo, presso lo stampatore milanese Agnelli, \"Il Mattino\" (prima parte del poemetto chiamato appunto \"Il Giorno\"), che fu accolto favorevolmente dalla critica e soprattutto dal Baretti che, nel primo numero della rivista \"La frusta letteraria\", uscito il 1\u00ba ottobre del 1763, dedic\u00f2 una critica positiva all'opera. Nel 1765 usc\u00ec, ancora anonimo, il secondo poemetto, \"Il Mezzogiorno\", che ottenne parimenti dai critici un giudizio positivo, tranne che da Pietro Verri su \"Il Caff\u00e8\".\nI due poemetti, con la satira della nobilt\u00e0 decaduta e corrotta, richiamarono l'attenzione sul Parini e nel 1766 il ministro du Tillot lo chiam\u00f2 per ricoprire la cattedra di eloquenza presso l'Universit\u00e0 di Parma, cattedra che egli rifiut\u00f2 nella speranza di poterne ottenere una a Milano. Nel 1768 la fama acquisita gli procur\u00f2 la protezione del governo di Maria Teresa d'Austria, che era rappresentato in Lombardia dal conte Carlo Giuseppe di Firmian, il quale, intuendo le sue potenzialit\u00e0 poetiche, lo nomin\u00f2 nel 1768 poeta ufficiale del Regio Ducale Teatro e lo incaric\u00f2 di adattare per la scena lirica la tragedia \"Alceste\" di Ranieri de' Calzabigi.\nNello stesso anno il conte gli affid\u00f2 la direzione della \u00abGazzetta di Milano\u00bb, organo ufficiale del governo austriaco, e nel 1769 la cattedra di eloquenza e belle arti presso le Scuole Palatine, cattedra che conserv\u00f2 fino al 1773, con il titolo di \"Principi generali di belle lettere applicati alle belle arti\", anche quando quelle scuole si trasformarono nel Regio Ginnasio di Brera.\nTra il 1770 e il 1771 Parini scrisse il testo delle opere teatrali l\"Amorosa incostanza\" e l\"Iside salvata\", in occasione di due cerimonie di corte, e l'opera pastorale \"Ascanio in Alba\" per le nozze dell'arciduca Ferdinando d'Austria con Maria Beatrice d'Este, che verr\u00e0 successivamente musicata da Mozart, catalogata come opera K 111 e rappresentata per la prima volta al Ducale di Milano il 17 ottobre 1771. Tradusse dal francese la tragedia \"Mithridate\" di Racine denominandola \"Mitridate re del Ponto\", che Mozart music\u00f2 - sulla base del libretto scritto da Vittorio Amedeo Cigna-Santi - ricavandone l'opera omonima K87, rappresentata per la prima (e forse unica) volta sempre a Milano il 26 dicembre 1770.\nNel 1771 tradusse, in collaborazione con alcuni \"Accademici trasformati\" tra cui il Verri, una parte del poemetto \"La Colombiade\", pubblicato da Anne Marie Du Boccage. Nel 1774 fece parte di una commissione istituita per proporre un piano di riforma delle scuole inferiori e dei libri di testo e intanto si dedic\u00f2 alla composizione de \"Il giorno\" e delle \"Odi\". Nel 1776 gli venne concessa una pensione annua dal papa Pio VI e fu nominato ordinario della Societ\u00e0 patriottica istituita da Maria Teresa per l'incremento dell'agricoltura.\nLa composizione delle Odi.\nCon il nome di Darisbo Elidonio entr\u00f2 nel 1777 a far parte dell'Accademia dell'Arcadia, proseguendo intanto nella composizione delle odi: \"La salubrit\u00e0 dell'aria\", \"L'educazione\", \"L'evirazione\", \"La vita rustica\", \"L'innesto del vaiuolo\" (dette \"Odi illuministe\"), \"La laurea\" (1777), \"Le nozze\" (1777), \"Brindisi\" (1778), \"La caduta\", \"In morte del maestro Sacchini\", \"Al consigliere barone De Marini\" (1783-1784), \"Il pericolo\" (1787), \"La magistratura\" (1788), \"Il dono\" (1789).\nNel 1791 il Parini venne nominato Soprintendente delle Scuole pubbliche di Brera e scrisse l'ode \"La gratitudine\". Nello stesso anno vennero pubblicate ventidue delle sue odi con il titolo \"Odi dell'abate Parini gi\u00e0 divolgate\". Le ultime due parti del \"Giorno\", il \"Vespro\" e la \"Notte\", pur risultando promesse in una lettera al Goldoni, saranno invece pubblicate postume.\nLe \"odi illuministe\" sono tra le pi\u00f9 originali, in quanto ricche di termini appartenenti al lessico specifico della scienza; talvolta riportano particolari anche scabrosi, con l'intento di educare i lettori su temi di scottante attualit\u00e0, come l'inquinamento cittadino (\"La salubrit\u00e0 dell'aria\") o la prevenzione delle epidemie grazie ai progressi della scienza (\"L'innesto del vaiuolo\"). Per quanto siano argomenti tradizionalmente non poetabili, Parini, con un'abilit\u00e0 tutta settecentesca, riesce nell'intento di elevare gli argomenti pi\u00f9 concreti a materia d'arte, cristallizzandoli in versi di inusitata accuratezza. In questo si riscontra l'influenza della poetica del sensismo.\nGli ultimi anni e la morte.\nTra il 1793 e il 1796, ospite del suo amico marchese Febo D'Adda, scrisse altre odi (\"Il messaggio\", \"Alla Musa\", la \" Musica\") e quando i francesi di Bonaparte occuparono Milano, seppure con riluttanza, entr\u00f2 a far parte della Municipalit\u00e0 per tre mesi, rappresentando, insieme a Pietro Verri, la tendenza pi\u00f9 moderata. Presto egli smise di partecipare alle assemblee della Municipalit\u00e0 e poco dopo venne destituito dalla carica.\nCome appare nel frammento dell'ode \"A Delia\", scritta tra il 1798 e il 1799, il poeta \u00e8 avverso alla guerra e alla violenza e rifiuta la richiesta di una \"ragguardevole donna\" che voleva da lui un'esaltazione poetica delle vittorie francesi perch\u00e9 non poteva cantare \"\"i tristi eroi\" e \"la terra lorda/ di gran sangue plebeo\"\".\nIl poeta si spense nella sua abitazione di Brera il 15 agosto 1799, a pochi mesi di distanza dall'entrata degli austro-russi a Milano, dopo aver dettato il famoso sonetto \"Pred\u00e0ro i filistei l'arca di Dio\", nel quale condannava duramente i francesi, ma allo stesso tempo, pur salutando il loro ritorno, lanciava un severo ammonimento anche agli austriaci.\nVenne sepolto a Milano nel cimitero della Mojazza, fuori Porta Comasina con funerali molto semplici come egli stesso aveva voluto nel suo testamento:\nNel carme \"Dei sepolcri\", scritto nel 1806, Ugo Foscolo ricorda che il Parini ora giace ingiustamente senza tomba; le ossa del grande poeta si trovano nella desolata campagna, forse mescolate a quelle di un ladro che ha scontato i suoi crimini sul patibolo.\nNel 1855 lo scrittore Ignazio Cant\u00f9, nel suo \"Milano, nei tempi antico, di mezzo e moderno: Studiato nelle sue vie; passeggiate storiche\" scrive:\nSi tratta dell'epitaffio (ancora oggi esistente) che era stato posto sulla tomba del Parini nel giorno delle esequie dall'amico Calimero Cattaneo, abate e professore di \"rettorica\" presso Brera, fra i pochi presenti ai funerali del poeta.\nCritica.\nNella storia della critica si \u00e8 assistito ad una distinzione nell'opera del Parini tra i contenuti civili, politici e morali della sua letteratura (pi\u00f9 legati agli ideali illuministici) e gli aspetti stilistici e poetici (pi\u00f9 legati alla tradizione arcadica). Francesco de Sanctis insieme alla critica romantica esalta il primo aspetto in contrasto all'edonismo della letteratura barocca, indicando il Parini come \u00abil primo poeta della nuova letteratura che sia anche uomo, cio\u00e8 che abbia dentro di s\u00e9 un contenuto vivace e appassionato, religioso, politico e morale\u00bb e sentenziando: \u00abin lui l'uomo valeva pi\u00f9 che l'artista\u00bb. Al contrario, Giosu\u00e8 Carducci si concentra sui valori artistici e poetici dell'opera del Parini, lodandolo come il prosecutore della tradizione letteraria dell'Arcadia.\nGli studi successivi hanno tuttavia evidenziato come questa apparente ambiguit\u00e0 dell'opera del Parini, da una parte intenta a perseguire valori civili in ossequio all'ideale illuminista, dall'altra attenta agli aspetti letterari della tradizione, sia conciliabile considerando il percorso letterario dell'autore, che dopo un primo slancio legato alla battaglia illuministica avrebbe maturato una posizione pi\u00f9 moderata in direzione neoclassica, frutto in parte della delusione storica. Anche l'atteggiamento ambiguo nei confronti del mondo nobiliare, valutato da un lato in modo critico ma guardato con un certo compiacimento, mostrerebbe in realt\u00e0 un segreto amore per quel mondo elegante e raffinato.\n\u00c8 stato definito da Giacomo Leopardi il \"Virgilio della moderna Italia\".\nIl pensiero di Parini.\nIl pensiero del Parini si collega all'Illuminismo per alcuni aspetti:\nMa Parini rifiuta altri aspetti dell'Illuminismo:"}
{"id": "854940", "revid": "339392", "url": "https://it.wikipedia.org/wiki?curid=854940", "title": "Nazionale di calcio di Saint Martin", "text": ""}
{"id": "854942", "revid": "767487", "url": "https://it.wikipedia.org/wiki?curid=854942", "title": "Rafael Iriondo", "text": "Carriera.\nDopo aver militato nelle giovanili dell'Athletic Club, nel 1940 passa in prima squadra dove rimane per ben 13 anni e con cui riesce nella doppietta Liga/Coppa nella stagione 1942-43. Vince inoltre la Coppa tre volte di fila nel 1943, nel 1944 e nel 1945 e un'altra volta nel 1950. Nel 1953 passa ai \"cugini\" del Real Sociedad dove, dopo 28 presenze e 7 gol, termina la carriera due anni pi\u00f9 tardi.\nCon la nazionale ha giocato solo 2 amichevoli, segnando 1 gol.\nNel 1968 inizia la sua carriera di allenatore sedendosi sulla panchina della sua squadra del debutto, l'Athletic Club. Con i \"Rojiblancos\" conquista una Coppa del Re nel 1969. Negli anni seguenti allena l'Espanyol, il Real Zaragoza, la Real Sociedad e di nuovo l'Athletic Club. Nel 1976 si siede sulla panchina del Betis, dove conquista una storica Coppa del Re nel 1977, risultato per il quale \u00e8 ancora ricordato e amato dai sostenitori del club."}
{"id": "854944", "revid": "80339", "url": "https://it.wikipedia.org/wiki?curid=854944", "title": "Oblast' di Rjazan", "text": ""}
{"id": "854945", "revid": "122888778", "url": "https://it.wikipedia.org/wiki?curid=854945", "title": "Rappresentativa calcistica dipendenti vaticani", "text": "La Rappresentativa Calcistica Dipendenti Vaticani (o anche erroneamente chiamata Selezione di calcio della Citt\u00e0 del Vaticano) \u00e8 la squadra di calcio che rappresenta lo Stato della Citt\u00e0 del Vaticano gestita dall'Attivit\u00e0 Calcistica Dipendenti Vaticani che controlla e organizza l'attivit\u00e0 calcistica nel piccolo Stato vaticano. La federazione \u00e8 nata nel 1972 per iniziativa di Sergio Valci, dirigente del FAS, che l'ha presieduta fino alla sua scomparsa, nel 2012.\nLa Citt\u00e0 del Vaticano \u00e8 uno degli otto Stati ufficialmente riconosciuti e indipendenti la cui nazionale di calcio non \u00e8 riconosciuta dalla FIFA (gli altri sono Monaco, Tuvalu, Kiribati, Stati Federati di Micronesia, Nauru, Isole Marshall e Palau).\nNon si pu\u00f2 definire la squadra del Vaticano, ovvero una vera e propria nazionale in quanto, i suoi calciatori non praticano il calcio in maniera professionistica e possono partecipare sia religiosi sia laici; essa \u00e8 perci\u00f2 pi\u00f9 semplicemente una selezione calcistica tra i dipendenti vaticani che militano nel campionato vaticano: oltre ai prelati troviamo calciatori che lavorano alle Poste Vaticane e ai Musei Vaticani, speaker di Radio Vaticana o che fanno parte del Governatorato, membri della Gendarmeria e delle Guardie svizzere. Il CT della squadra \u00e8 Gianfranco Guadagnoli (altri allenatori sono stati anche nel 2010 Giovanni Trapattoni, Benedetto De Angelis, Dino da Costa e Antonio Mattioli).\nLa prima squadra, detta degli Hermes, \u00e8 nata nel 1966 e i suoi componenti prestavano servizio nel Cortile Ottagono del Museo Pio-Clementino, dove c'\u00e8 la copia della statua di Prassitele raffigurante il dio greco omonimo. Le squadre attuali sono: Musei Vaticani, Guardia Svizzera, Gendarmeria, Santos, Fortitudo 2007, Dir.Tel. Team, Associazione SS. Pietro e Paolo, Ospedale Pediatrico \"Bambino Ges\u00f9\" e Circolo di S. Pietro. Il campionato \u00e8 formato da 9 squadre ma vi \u00e8 anche la Clericus Cup, riservata agli istituti pontifici di Roma e provincia, che si svolge dal 2007 e da esse sono scelti i calciatori per la nazionale vaticana.\nMaglia.\nLa nuova prima maglia della rappresentativa \u00e8 bianca con larga banda verticale gialla bordata di rosso e numeri di maglia rossi. Lo sponsor tecnico attuale \u00e8 Sportika.\nStadio.\nConsiderato che lo Stato della Citt\u00e0 del Vaticano \u00e8 troppo piccolo per ospitare un campo da calcio, lo \"stadio di casa\" \u00e8 situato fuori dai suoi confini: viene perci\u00f2 utilizzato il campo \"Cardinale F. Spellman\" dell'Oratorio di San Pietro, a Roma, in Italia."}
{"id": "854947", "revid": "15756", "url": "https://it.wikipedia.org/wiki?curid=854947", "title": "Oman Air", "text": "Oman Air (in arabo: \u0627\u0644\u0637\u064a\u0631\u0627\u0646 \u0627\u0644\u0639\u0645\u0627\u0646\u064a) \u00e8 la compagnia di bandiera del Sultanato dell'Oman. Con base all'aeroporto Internazionale di Mascate, opera voli sia a livello domestico che a livello internazionale.\nLa compagnia aerea \u00e8 un membro della Arab Air Carriers Organization.\nStoria.\nGli inizi.\nOman Air pu\u00f2 far risalire le sue radici al 1970, quando venne fondata l\"'Oman International Services\" (OIS). La societ\u00e0 divenne un fornitore di servizi di assistenza a terra per aeromobili civili presso l'aeroporto di Beit Al Falaj. Nel 1972, l'OIS trasfer\u00ec le sue operazioni nel nuovo terminal dell'aeroporto Internazionale di Seeb. La societ\u00e0 rilev\u00f2 la divisione velivoli leggeri di Gulf Air nel 1977, prima di fondare la divisione di ingegneria aeronautica nello stesso anno. L'industria dell'aviazione civile in rapida espansione dell'Oman port\u00f2 l'OIS alla costruzione di numerose strutture, inclusi hangar, officine e catering a bordo, per far fronte all'aumento dell'attivit\u00e0.\nNel 1981, Oman Aviation Services divent\u00f2 una societ\u00e0 per azioni. OAS acquist\u00f2 anche 13 aerei da Gulf Air, consentendo alla societ\u00e0 di sostituire i suoi Fokker 27-600 turboelica con la serie \u2212500. L'anno successivo, l'Oman Aviation Services avvi\u00f2 congiuntamente servizi con alcuni jet, insieme a Gulf Air, verso Salalah. Dal 1983 al 1993, l'azienda acquis\u00ec nuovi velivoli, tra cui il Cessna Citation, e nuove strutture per aiutarla a migliorare i propri servizi.\nFondazione.\nNel 1993 venne fondata Oman Air. L'inizio della compagnia aerea \u00e8 datato a marzo, quando un Boeing 737-300 noleggiato da Ansett Worldwide Aviation Services (AWAS) effettu\u00f2 un volo da Mascate a Salalah. Nel luglio dello stesso anno, il primo volo internazionale della compagnia aerea venne operato per Dubai, utilizzando un Boeing 737-300. Seguirono rapidamente voli verso altre destinazioni, con servizi per Trivandrum (Thhiruvananthapuram) a partire da novembre, Kuwait e Caraci nel gennaio 1994 e Colombo in ottobre. Nel 1995, due Airbus A320 furono noleggiati dalla Region Air di Singapore per sostituire i 737. Dal 1995 al 1997 vennero avviati i servizi per Mumbai, Dhaka, Abu Dhabi, Doha e Chennai. Nell'ottobre 1998, Oman Air venne ammessa nel gruppo commerciale dell'industria aeronautica internazionale International Air Transport Association (IATA). Entro la fine dell'anno successivo, Gwadar, Peshawar, Jeddah e Al Ain furono incluse nella rete di rotte in continua espansione della compagnia aerea, sebbene le prime due, insieme a una serie di altre destinazioni, vennero poi ritirate nel 2000.\nRicapitalizzazione.\nNel marzo 2007, il governo dell'Oman ha ricapitalizzato la compagnia aerea, il che ha visto il governo aumentare la sua partecipazione dal 33 all'80 percento circa. \u00c8 stato anche annunciato che Oman Air avrebbe rivalutato i suoi piani strategici, con la possibilit\u00e0 di entrare nel mercato a lungo raggio. Ci\u00f2 \u00e8 culminato nel maggio 2007, quando il Sultanato dell'Oman si \u00e8 ritirato da Gulf Air per concentrarsi sullo sviluppo di Oman Air, rendendo Gulf Air una compagnia aerea esclusivamente del Bahrein. Oman Air ha iniziato i suoi servizi a lungo raggio il 26 novembre 2007 lanciando voli per Bangkok e Londra.\nIl 2 aprile 2007, Oman Air ha annunciato di aver effettuato un ordine con Airbus per 5 Airbus A330 in consegna nel 2009. Al Dubai Air Show del 2009, Oman Air ha finalizzato l'ordine per 3 A330-300 e 2 A330-200 . Le consegne sono iniziate nel terzo trimestre del 2009. Nel febbraio 2009, Oman Air ha annunciato l'intenzione di noleggiare altri 2 A330-200 da Jet Airways. Sempre durante il Dubai Air Show del 2009, Oman Air ha finalizzato un ordine per cinque Embraer 175 con altre 5 opzioni, che la compagnia aerea ha ricevuto dal 2011.\nNel marzo 2010, Oman Air \u00e8 diventata la prima compagnia aerea al mondo a offrire servizi Internet Wi-Fi e telefoni cellulari su rotte selezionate.\nSviluppi dal 2010.\nAl novembre 2010, il governo dell'Oman deteneva una partecipazione del 99,8% nella compagnia aerea. Nel 2010, Maitha Al Mahrouqi \u00e8 stata nominata Country Manager. Nel 2011, Oman Air ha vinto il premio Gold come \"\"Airline of the Year\" al Laurier d'Or du Voyage d'Affaires in Francia.\nNel settembre 2013, il CEO avrebbe affermato che Oman Air stava studiando un incremento della flotta a 50 aeromobili entro il 2017. Nell'aprile 2015, Oman Air ha annunciato che avrebbe gradualmente eliminato i suoi aeromobili pi\u00f9 piccoli per concentrarsi su una flotta interamente di Airbus e Boeing. I 2 ATR 42-500 sono stati ritirati entro la fine del 2015 mentre i 4 Embraer 175 e il Boeing 737-700 entro la fine del 2016. Nell'aprile 2017 Oman Air ha annunciato l'intenzione di sostituire gli A330 con Airbus A350 o Boeing 787. Nel luglio 2017, Oman Air ha ricevuto il premio come \"Best Airline Staff Service in the Middle East\"\" agli Skytrax World Airline Awards. Inoltre, nel settembre dello stesso anno, i Seven Stars Luxury Lifestyle and Hospitality Awards l'hanno nominata \"Miglior compagnia aerea in Europa, Medio Oriente e Africa\" \u200b\u200bper il secondo anno consecutivo. Nell'ottobre 2018, l'amministratore delegato di Oman Air Abdulaziz bin Saud al Raisi ha annunciato che la compagnia mirava ad aggiungere oltre 60 nuove destinazioni e 70 aeromobili entro il 2022.\nNel giugno 2019, l'International Air Transport Association (IATA) ha concesso la certificazione di livello 4 New Distribution Capability (NDC) alla compagnia di bandiera del Sultanato dell'Oman. Il vettore \u00e8 diventato una delle prime compagnie aeree a operare secondo gli standard pi\u00f9 recenti, aggiungendo il titolo alla sua certificazione NDC di livello 3 esistente. Oman Air, insieme a Kenya Airways, ha annunciato l'espansione della sua cooperazione in code-share, che \u00e8 stata firmata per la prima volta nell'agosto 2017. L'espansione, in vigore dal 1\u00b0 ottobre 2019, ha aumentato le destinazioni per i loro passeggeri, dove potevano viaggiare da Nairobi a Entebbe in Uganda e Johannesburg in Sud Africa.\nNel febbraio 2021, Oman Air ha annunciato che avrebbe abbandonato i piani di espansione della flotta a causa della minore domanda dovuta alla diffusione del COVID-19. Il presidente Mohammed Al-Barwani ha annunciato la riduzione della flotta dagli attuali 50 aerei a 36 aeromobili. Inoltre, alcune rotte non redditizie, tra cui Atene e Casablanca, sono state cancellate.\nNel settembre 2021, Oman Air ha annunciato l'intenzione di entrare in nell'alleanza Oneworld entro la fine del 2022.\nIdentit\u00e0 aziendale.\nServizi in volo.\nIn conformit\u00e0 con le leggi islamiche, tutti i pasti serviti a bordo di Oman Air sono preparati secondo le linee guida Halal. Pasti speciali sono disponibili su richiesta.\nOman Air \u00e8 anche una delle sole cinque compagnie aeree del GCC a servire bevande alcoliche (le altre sono Gulf Air, Emirates, Qatar Airways ed Etihad Airways). Le bevande alcoliche sono disponibili solo sui voli internazionali a lungo raggio e, in conformit\u00e0 con il GCC e le leggi islamiche, l'alcol non viene servito in volo durante la stagione del Ramadan o sui voli inter-mediorientali. Il divieto di alcol viene applicato anche sulle rotte dell'Arabia Saudita e dell'Iran, in cui l'alcol \u00e8 vietato in entrambi i paesi dalla legge islamica.\nGli Airbus A330-300 e Boeing 787 sono dotati di Wi-Fi e portabilit\u00e0 della rete mobile a bordo. La rivista di bordo di Oman Air si chiama \"Wings of Oman\" ed \u00e8 disponibile per tutte le classi di viaggio sui voli nazionali e internazionali sia in inglese che in arabo.\nProgramma frequent flyer.\nSindbad \u00e8 il programma frequent flyer di Oman Air, lanciato nel 2006. \u00c8 un programma frequent flyer a tre livelli gestito direttamente da Oman Air. I tre livelli sono Sindbad Blue, Sindbad Silver e Sindbad Gold. Sindbad ha un accordo di partnership con il rispettivo programma di Etihad Airways e le miglia possono essere accumulate tramite diversi partner Sindbad.\nFlotta.\nFlotta attuale.\nA gennaio 2022 la flotta di Oman Air \u00e8 cos\u00ec composta:\nFlotta storica.\nOman Air operava in precedenza con i seguenti aeromobili:"}
{"id": "854952", "revid": "1860703", "url": "https://it.wikipedia.org/wiki?curid=854952", "title": "Gruy\u00e8res (Svizzera)", "text": "Gruy\u00e8res (toponimo francese; in tedesco \"Greyerz\") \u00e8 un comune svizzero di 2\u00a0203 abitanti del Canton Friburgo, nel distretto della Gruy\u00e8re; ha lo status di citt\u00e0. Dal 2016 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nGeografia fisica.\nGruy\u00e8res \u00e8 collocata a un'altitudine di 810\u00a0m\u00a0s.l.m. su di uno sperone roccioso a dominare panoramicamente la valle del fiume Sarina.\nStoria.\nGruy\u00e8res \u00e8 stata il capoluogo del distretto della Gruy\u00e8re fino alla sua soppressione nel 1848.\nMonumenti e luoghi d'interesse.\nIntorno alla piazza principale della localit\u00e0, protetta da bastioni, sorgono edifici medievali e rinascimentali.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Gruy\u00e8res sono:\nEconomia.\nMol\u00e9son-sur-Gruy\u00e8res \u00e8 una stazione sciistica sviluppatasi a partire dagli anni 1960.\nInfrastrutture e trasporti.\nGruy\u00e8res \u00e8 servita dall'omonima stazione sulla ferrovia Pal\u00e9zieux-Montbovon.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "854957", "revid": "2186996", "url": "https://it.wikipedia.org/wiki?curid=854957", "title": "Tina Lattanzi", "text": "Biografia.\nPrimi anni.\nFiglia di Ercole Costantini e Geltrude Montori, nel 1919 si spos\u00f2 con Giovanni Lattanzi, professore di liceo, dal quale prese il cognome ed ebbe due figli, Fiorella e Glauco. La figlia Fiorella (14 agosto 1921 - 26 maggio 2009) divenne una pianista e una scrittrice di medio successo.\nInsoddisfatta della vita matrimoniale, nel 1922 la Lattanzi fu invitata da sua cognata ad assistere a una recita universitaria, e in quella occasione conobbe il giovane Vittorio De Sica che la present\u00f2 alla sua insegnante di recitazione, l'attrice e regista teatrale russa Tatiana Pavlova. Questa rimase entusiasta del suo aspetto: figura slanciata, contegno fiero ed elegante. La Lattanzi consider\u00f2 cos\u00ec la possibilit\u00e0 di dedicarsi alla recitazione. Aveva all'attivo soltanto una piccola parte, nel ruolo di una schiava tebana, nella \"Fedra\" di Gabriele D'Annunzio, che comunque le frutt\u00f2 un telegramma di complimenti dallo stesso D'Annunzio.\nNacque una profonda amicizia con la Pavlova, che la scrittur\u00f2 nella sua compagnia per ricoprire ruoli importanti. Il marito dimostr\u00f2 comprensione per la scelta di seguire la sua vocazione artistica. Cominci\u00f2 allora un'avventura fino a quel tempo impensabile, anche se la Lattanzi stessa avrebbe riconosciuto: \u00abNon sono mai stata divorata dal sacro fuoco dell'arte\u00bb.\nCarriera.\nNel 1923 esord\u00ec nella compagnia di Tatiana Pavlova, lavorando, successivamente, per diverse compagnie, tra cui quella di Ruggero Ruggeri (con cui realizz\u00f2, nel 1929, una fortunata tourn\u00e9e in Sud America) e la \"Compagnia Teatrale Za-Bum\" di Mario Mattoli (il primo serio esperimento italiano teatrale di mescolare la comicit\u00e0 degli attori del variet\u00e0 al genere drammatico degli attori di prosa), affermandosi soprattutto in ruoli di seconda donna.\nDebutt\u00f2 nel cinema nel 1930 con \"La straniera\" di Amleto Palermi e Gaston Ravel, cui segu\u00ec \"Cinque a zero\" di Mario Bonnard (1932) e con Vittorio De Sica, suo grande amico. In seguito all'incontro con il regista Guido Brignone del quale si innamor\u00f2, tanto da separarsi dal marito (anche se avrebbe continuato a mantenerne il cognome), lasci\u00f2 il teatro e si dedic\u00f2 a tempo pieno al cinema e al doppiaggio.\nNel 1936 a teatro recit\u00f2 in \"Carit\u00e0 mondana\" di Giannino Antona, cui segu\u00ec \"Il dolce aloe\" di Jay Mallory con la compagnia del Piccolo Teatro di Milano. Al cinema si specializz\u00f2 in ruoli di aristocratica e di \"cattiva\" e fu diretta soprattutto da Guido Brignone, Mario Bonnard, Camillo Mastrocinque, Carmine Gallone, Raffaello Matarazzo, Mario Mattoli, Alberto Lattuada, Mario Camerini e Riccardo Freda.\nNel 1937 fu scelta per doppiare Francesca Braggiotti nel film \"Scipione l'africano\", film di propaganda fascista. La Lattanzi rifiut\u00f2 nonostante un'offerta in danaro della stessa Braggiotti, la quale voleva fortemente avere la voce di Greta Garbo. A causa di tale rifiuto, ritenuta antifascista, venne convocata da Dino Alfieri in persona, il quale la ammon\u00ec di resistenza a un progetto espressamente voluto da Mussolini e di rischiare in tal modo il confino. La Lattanzi replic\u00f2: \u00abSe lei dovesse scegliere tra me e la Braggiotti, chi preferirebbe?\u00bb; \u00abLei\u00bb; \u00abEcco, io ho fatto la stessa cosa\u00bb.\nNel 1942 recit\u00f2 in teatro la commedia di George Bernard Shaw \"L'imperatore d'America\", in cui si esib\u00ec con dei costumi particolari in modo da sembrare nuda. I dirigenti fascisti, complice anche lo scalpore sollevato dalla stampa, bloccarono lo spettacolo. Fu Benito Mussolini in persona, che per poterla vedere tre giorni dopo in sala al Quirino, rilasci\u00f2 alla compagnia teatrale un permesso speciale di esibizione.\nDotata di una voce raffinata, dal timbro profondo e suadente, contraddistinta dal vezzo recitativo del birignao, nel 1932 inizi\u00f2 la sua carriera di doppiatrice e fu da quel periodo fino alla met\u00e0 degli anni cinquanta assieme alla collega Lydia Simoneschi, la primadonna del doppiaggio italiano, prestando la sua voce alle pi\u00f9 grandi dive del cinema hollywoodiano, lavorando nella societ\u00e0 di doppiaggio Cooperativa Doppiatori Cinematografici (nota con l'acronimo C.D.C.).\nTra le grandi dive da lei doppiate, si possono citare Joan Crawford, Greer Garson, Myrna Loy, Rosalind Russell, Rita Hayworth, Marlene Dietrich e soprattutto Greta Garbo.\nGrazie alla sua duttilit\u00e0 vocale, pot\u00e9 doppiare negli stessi periodi attrici molto pi\u00f9 giovani di lei come Ruth Hussey, Signe Hasso, Mary Anderson, Alexis Smith, Lizabeth Scott, Rhonda Fleming, Tamara Lees, Katy Jurado, Vera Bergman, Elaine Stritch, Yvonne Sanson, Patricia Neal, Silvana Pampanini, Franca Marzi, Gianna Maria Canale, Anne Bancroft, Anita Ekberg, e pi\u00f9 anziane come Lucile Watson, Spring Byington, Ethel Barrymore, Gladys Cooper, Marjorie Rambeau e Mary Boland. Nel 1950 ad esempio d\u00e0 la voce a Lucile Watson di 67 anni ne \"I racconti dello zio Tom\" (1946), mentre appena due anni dopo, nel 1952, presta la voce alla ventunenne Anne Bancroft nel film \"La tua bocca brucia\" (1952).\n\u00c8 inoltre la voce narrante nell'edizione italiana del film \"Lettera a tre mogli\" (1949), regia di Joseph L. Mankiewicz (nell'edizione originale la voce \u00e8 dell'attrice Celeste Holm). Prest\u00f2 la propria voce anche ad attrici italiane: \u00e8 il caso di Luisa Ferida in \"Nozze di sangue\", Clara Calamai in \"Capitan Fracassa\", Paola Borboni in \"Non canto pi\u00f9\" e Anna Magnani in \"Quartetto pazzo\" e \"Finalmente soli\".\nCuriosamente la stessa Tina Lattanzi fu doppiata pi\u00f9 volte nei suoi film: in \"Resurrezione\" del 1944 \u00e8 doppiata da Lydia Simoneschi, in \"Anna\" del 1951 recita con la voce di Giovanna Scotto (nello stesso film la Lattanzi doppia Gaby Morlay), ne \"I delfini\" del 1960, in \"Orgasmo\" del 1969 \u00e8 doppiata da Renata Marini e in \"Bisturi - La mafia bianca\" del 1973.\nFu inoltre molto attiva anche nel cinema d'animazione Disney, interpretando soprattutto personaggi cattivi, come la Regina Grimilde nella prima edizione italiana di \"Biancaneve e i sette nani\" (doppiaggio del 1938), la matrigna Lady Tremaine in \"Cenerentola\" (doppiaggio del 1950), la Regina di cuori in \"Alice nel Paese delle Meraviglie\" (1951) e la strega Malefica in \"La bella addormentata nel bosco\" (1959), ma interpret\u00f2 anche la cagnetta pechinese in \"Lilli e il vagabondo\" (doppiaggio del 1955 che, seppur sostituito da una nuova versione nel 1997, \u00e8 stato ripristinato nel DVD del 2006), chiamata Gilda per ricordare il suo celebre doppiaggio di Rita Hayworth nell'omonimo film di Charles Vidor del 1946.\nTra gli anni cinquanta e sessanta continu\u00f2 a recitare per il cinema, in film di Luigi Zampa, Francesco Maselli, Jean Delannoy, Umberto Lenzi e Luchino Visconti, che nel 1963, con il suo \"Gattopardo\", la invest\u00ec ancora una volta di quel lato nobile che il suo timbro le conferiva.\nNello stesso periodo \u00e8 titolare del corso di recitazione presso il Centro sperimentale di cinematografia a Roma, suoi colleghi di insegnamento saranno gli attori Dina Perbellini e Carlo Tamberlani. Tra i suoi allievi vi \u00e8 Claudia Cardinale, alla quale dar\u00e0 anche lezioni di dizione.\nCon l'avvicinarsi ai sessant'anni per\u00f2, dalla seconda met\u00e0 degli anni cinquanta la sua lunga e fortunata carriera di doppiatrice inizi\u00f2 a declinare poich\u00e9 perse tutte le grandi dive che abitualmente doppiava e venne declassata a doppiatrice di sole attrici caratteriste secondarie. Offesa da questo scorretto trattamento, tra la fine del 1959 e l'inizio del 1960, dopo oltre venticinque anni, decise di lasciare la CDC e di approdare in SAS poich\u00e9 le venne offerto un posto come direttrice di doppiaggio. Nonostante ci\u00f2 la sua carriera di doppiatrice non riprese mai pi\u00f9 il decollo.\nMesso da parte il doppiaggio ritorn\u00f2 sulle scene teatrali dopo molti anni di assenza; solo nel 1969 sarebbe tornata un'ultima volta a doppiare sempre in SAS un ruolo secondario nel film \"La via lattea\" di Bu\u00f1uel. Come lavori teatrali fu scritturata da Garinei e Giovannini per partecipare nel 1963 alla commedia musicale \"My Fair Lady\" con Delia Scala, Gianrico Tedeschi e Mario Caritenuto, e a \"Ciao Rudy\", del 1966, con Marcello Mastroianni, ripresa nel 1972, con Alberto Lionello. Pi\u00f9 volte diretta da Aldo Trionfo, interpret\u00f2 spettacoli come \"Nerone \u00e8 morto?\" di Mikl\u00f3s Hubay (1974) e \"Becket e il suo re\" di Jean Anouilh (1981), quest'ultimo accanto all'amica Paola Borboni.\nNell'edizione italiana del film \"Il ruggito del topo\" Tina Lattanzi doppia l'attore Peter Sellers solo quando quest'ultimo interpreta il personaggio della Gran Duchessa Gloriana, alternandosi con i colleghi Enrico Maria Salerno (il personaggio di Tullio Bascombe) ed Emilio Cigoli (il personaggio del Primo Ministro).\nA partire dalla seconda met\u00e0 degli anni ottanta torn\u00f2 alla ribalta come ospite ricorrente del salotto televisivo del \"Maurizio Costanzo Show\". Nel 1988 prese parte al suo ultimo film, \"Cuore di mamma\", accanto a Ingrid Thulin, Massimo Girotti e Lea Padovani e nello stesso anno torna a vestire i panni di Greta Garbo nella prima edizione del variet\u00e0 satirico di Rai 3 \"La TV delle ragazze\".\nLa passione per il gioco d'azzardo la port\u00f2 a vivere i suoi ultimi anni in ristrettezze economiche, sicch\u00e9 nel 1992 ottenne un vitalizio in virt\u00f9 della legge Bacchelli e, a causa di una malattia agli occhi, negli ultimi anni di vita perse anche la vista.\nMor\u00ec a Milano il 25 ottobre 1997, a 99 anni. Riposa presso il Cimitero Maggiore di Milano.\nDoppiatrici.\nNei film \"Maria Malibran\" ed \"Anna\" \u00e8 doppiata da Giovanna Scotto in quanto la Lattanzi doppia a sua volta altre attrici presenti negli stessi film: Silvia De Bettini in \"Maria Malibran\" e Gaby Morlay in \"Anna\"."}
{"id": "854967", "revid": "767487", "url": "https://it.wikipedia.org/wiki?curid=854967", "title": "Classe Goryn", "text": "Le unit\u00e0 appartenenti alla classe Goryn (progetto 563 secondo la classificazione russa) sono rimorchiatori di grandi dimensioni, equipaggiati per compiti sia di salvataggio, sia antincendio.\nLa costruzione di queste unit\u00e0 \u00e8 avvenuta presso il cantiere finlandese di Rauma-Repola, tra il 1977 ed il 1983.\nLa classificazione russa per questo genere di navi \u00e8 \"MB\" (\"Morskoy Buksir\": rimorchiatori d'alto mare).\nLe unit\u00e0 operative sono: \"MB-35\", \"MB-119\" (Flotta del Baltico), \"MB-36\" (Flotta del Mar Nero), \"MB-38\" (Flotta del Nord), \"MB-18\" ed \"MB-32\".\nProgetto 563S.\nVi sono tre unit\u00e0 della classe Goryn classificate come rimorchiatori di salvataggio (progetto 563S), ma sono praticamente identiche alle altre.\nPer queste navi la classificazione \u00e8 \"SB\" (Spastel'niy Buksir: rimorchiatori di salvataggio).\nQueste sono: \"SB-365\", \"SB-523\" (Flotta del Nord) e \"SB-522\" (Flotta del Pacifico)."}
{"id": "854972", "revid": "287204", "url": "https://it.wikipedia.org/wiki?curid=854972", "title": "15762 Ruhmann", "text": ""}
{"id": "854973", "revid": "46291", "url": "https://it.wikipedia.org/wiki?curid=854973", "title": "Yucca baccata", "text": "Yucca baccata \u00e8 una pianta della famiglia delle Asparagacee, originaria del deserto del Mojave, negli Stati Uniti sudoccidentali, e del Messico settentrionale. In inglese \u00e8 conosciuta anche come \"banana yucca\" per i suoi frutti a forma di banana.\nDescrizione.\n\"Yucca baccata\" \u00e8 caratterizzata da foglie di lunghezza variabile tra 30\u00a0cm e un metro di colore blu-verde e da un fusto generalmente molto breve. Ha fiori bianco-crema con screziature violacee delle dimensioni di 5\u201313\u00a0cm, raccolti in infiorescenze a pannocchia, che possono raggiungere 1,5\u00a0m di altezza. I frutti sono capsule carnose lunghe da 5 a 23\u00a0cm.\n\"Yucca baccata\" \u00e8 una specie affine alla yucca del Mojave (\"Yucca schidigera\"). Le due specie hanno un areale comune e non sono infrequenti casi di ibridazione.\nDistribuzione e habitat.\nL'areale di questa specie si estende dalla California sudorientale fino allo Utah verso nord, al Texas occidentale verso est, e agli stati messicani di Sonora e Chihuahua verso sud."}
{"id": "854977", "revid": "287204", "url": "https://it.wikipedia.org/wiki?curid=854977", "title": "15811 Nusslein-Volhard", "text": ""}
{"id": "854980", "revid": "3082", "url": "https://it.wikipedia.org/wiki?curid=854980", "title": "Quinto Petillio Ceriale", "text": ""}
{"id": "854982", "revid": "3082", "url": "https://it.wikipedia.org/wiki?curid=854982", "title": "Quinto Petillo Cereale", "text": ""}
{"id": "854983", "revid": "767487", "url": "https://it.wikipedia.org/wiki?curid=854983", "title": "Venancio P\u00e9rez Garc\u00eda", "text": "Carriera.\nComincia a giocare nell'Erandio e, dopo due stagioni, nel 1944 approda all'Athletic Club. Qui rimane tre anni, dove per\u00f2 colleziona solo 17 presenze segnando 4 gol. Dopo una stagione (1947-1948) al Barakaldo, torna all'Athletic, dove resta sette anni, chiudendo la carriera con 150 presenze in Liga e 64 gol. Con i \"Rojiblancos\" vince tre Coppe del Re nel 1945, nel 1950 e nel 1955.\nHa giocato 11 partite in nazionale segnando 4 gol ed ha partecipato alla Coppa del Mondo della Svizzera nel 1954 (in cui ha messo a segno una delle quattro reti totali in carriera)."}
{"id": "854984", "revid": "1305772", "url": "https://it.wikipedia.org/wiki?curid=854984", "title": "Pharmakos", "text": "Pharmakos (greco \u03c6\u03b1\u03c1\u03bc\u03b1\u03ba\u03cc\u03c2) era il nome di un rituale largamente diffuso nelle citt\u00e0 greche, simile a quello del capro espiatorio, che mirava ad ottenere una purificazione mediante l'espulsione dalla citt\u00e0 di un individuo chiamato \"pharmakos\" (qualcosa come \"il maledetto\").\nNe parla, per esempio, il poeta Callimaco (fr. 90 Pf.): egli dice che un uomo scelto per la sua bruttezza veniva nutrito a spese della citt\u00e0, poi, un giorno stabilito, era scacciato a frustate; in altri luoghi ogni anno uno sventurato veniva \"comprato\" e nutrito a spese pubbliche, poi lo si espelleva a sassate dalla citt\u00e0.\nAd Atene, durante le feste \"Targelie\" (greco \u03b8\u03b1\u03c1\u03b3\u03ae\u03bb\u03b9\u03b1), in onore di Apollo, venivano scelte due persone di aspetto ripugnante, un uomo e una donna, adornate con collane di fichi e infine scacciate fuori dalle mura.\nSul significato del rito si \u00e8 molto discusso; si \u00e8 pensato che esso fosse un residuo di primitivi sacrifici umani; secondo altri sarebbe invece un rito legato alle pratiche agricole, posto in atto per allontanare dalle messi la sfortuna e le calamit\u00e0 naturali. In sostanza, si tratta di un rito simbolico destinato a placare l'angoscia per la contaminazione incombente sopra la comunit\u00e0. Cos\u00ec il gruppo scarica la propria aggressivit\u00e0 su un emarginato, scelto per la sua deformit\u00e0 come simbolo del male. Evidentemente egli non \u00e8 colpevole di nulla, ma il suo compito \u00e8 proprio quello di essere il rappresentante di ogni forma possibile di sventura: espellendolo, la citt\u00e0 si libera di un essere tab\u00f9, un intoccabile, un perturbatore della pace, che assume su di s\u00e9 le colpe e le maledizioni di tutti. Perci\u00f2 il \"pharmakos\" \u00e8 contemporaneamente il reietto e il salvatore, che con il suo sacrificio permette alla comunit\u00e0 di ritrovare la propria sicurezza e ne garantisce la pace.\nWalter Burkert e Ren\u00e9 Girard hanno fornito interpretazioni moderne notevoli del rito del \"pharmakos\". Burkert mostra come le persone erano sacrificate o espulse dopo essere state ben nutrite e, secondo alcune fonti, le loro ceneri erano sparse nell'oceano. Era un rituale di purificazione, una forma di catarsi sociale.\nIl \"Pharmakos\" \u00e8 un termine fondamentale anche nel decostruzionismo di Jacques Derrida. Nel suo famoso saggio \"La farmacia di Platone\" , Derrida decostruisce molti testi di Platone, come il Fedro, e rivela l'interconnessione tra la catena significante \"pharmakeia-pharmakon-pharmakeus\" e la notevole assenza della parola \"pharmakos\". Cos\u00ec facendo, Derrida attacca il confine tra interno ed esterno, dichiarando che il fuori (\"pharmakos\", parola mai usata da Platone) \u00e8 sempre-gi\u00e0 presente proprio all'interno (pharmakeia-pharmakon-pharmakeus). Si pu\u00f2 dire che, come concetto, \"pharmakos\" \u00e8 collegato ad altri termini di Derrida, come \"traccia\".\nPer alcuni studiosi al rito del \"pharmakos\" si ricollega la pratica dell'ostracismo, procedura con cui si esiliava da Atene un uomo politico importante, dopo una votazione in cui si scriveva il suo nome su pezzi di coccio. Per\u00f2 l'ostracismo era un episodio puntuale, contrariamente all'esecuzione o espulsione del \"pharmakos\".\nPharmakos e farmacologia.\nPi\u00f9 tardi il termine \"Pharmakos\" si trasform\u00f2 in \"pharmakeus\", che indica una droga, pozione magica, guaritore, avvelenatore, per estensione un mago o uno stregone. Una variante di questo termine \u00e8 \"pharmakon\" (\u03c6\u03ac\u03c1\u03bc\u03b1\u03ba\u03bf\u03bd), che significa pianta curativa, veleno o droga. Da questa variante deriva il termine moderno \"farmacologia\".\nL'analisi decostruttiva di Derrida.\nNel 1968 la rivista francese Tel Quel pubblic\u00f2 un lungo saggio di Jacques Derrida, intitolato \"La farmacia di Platone\" , che poi fu inserito nel suo libro del 1972, \"La diss\u00e9mination\". Questo libro ha come punto di partenza il \"Fedro\" di Platone.\nAnche se la catena significante \"pharmakeia-pharmakon-pharmakeus\" compare molte volte nei testi di Platone, il filosofo non usa mai un termine strettamente collegato, \"pharmakos\", che significa \"capro espiatorio\". Secondo Derrida, il fatto che Platone non usi quel termine non indica che la parola \u00e8 necessariamente assente, o piuttosto, \u00e8 sempre-gi\u00e0 presente come \"traccia\". Certe forze o tendenze di associazione linguistica uniscono le parole che sono \"in pratica presenti\" in un testo con tutte le altre parole del sistema lessicale, indipendentemente dal fatto di comparire o meno in tale testo. Derrida evidenzia che la catena testuale non \u00e8 semplicemente \"interna\" al lessico di Platone. \u00c8 possibile affermare che tutta la catena significante \"farmaceutica\" (un altro componente della stessa catena) si manifesti effettivamente nel testo, anche se sempre nascosta nello sfondo, mostrandosi sempre furtivamente. \"\u00c8 sempre nella stanza nascosta, nelle ombre della farmacia, antecedente rispetto alle opposti conscio e inconscio, libert\u00e0 e costrizione, volontario e involontario, parola e linguaggio, che queste 'operazioni' testuali hanno corso\" Quello che \u00e8 in gioco qui \u00e8 proprio l'idea della dicotomia interno/esterno; se la parola \"pharmakos\" che Platone non usa pur risuona all'interno del testo, allora non ci pu\u00f2 essere possibilit\u00e0 di chiusura per quanto riguarda il testo. Se l'esterno \u00e8 sempre-gi\u00e0 presente all'interno, in opera all'interno, allora qual \u00e8 lo status dei concetti \"presente\" e \"assente\", \"corpo\" e \"anima\", \"centro\" e \"periferia\"? Per\u00f2 \u00e8 importante ricordare che Derrida classifica i farmaci come qualcosa \"nello sfondo\"; in altre parole, l'\"esterno\" sempre presente nell'\"interno\" non diventa mai pura presenza, ma resta nascosto come \"traccia\", un'allusione, un'\"aporia\". Con questo insistere tenacemente su questo punto, Derrida evita la trappola di quello che lui chiama \"Metafisica della Pura Presenza\", o \"Logocentrismo\"\nNell'antica Atene il rito del \"pharmakos\" era usato per espellere e allontanare il male (fuori dal corpo e fuori dalla citt\u00e0). Per raggiungere questo scopo, gli ateniesi mantenevano a spese pubbliche alcuni poveri diavoli. Quando si verificava una calamit\u00e0, ne sacrificavano uno o pi\u00f9 come rituale di purificazione e rimedio curativo. Il \"pharmakos\", il \"capro espiatorio\", era condotto fuori dalle mura della citt\u00e0 e ucciso al fine di purificare l'interno della citt\u00e0. Il male che aveva infettato la citt\u00e0 dall'\"esterno\" \u00e8 rimosso e restituito all'\"esterno\", per sempre. Ma, paradossalmente, il rappresentante dell'esterno (il \"pharmakos\") era ciononostante mantenuto nel cuore stesso dell'interno, la citt\u00e0, e anche a spese pubbliche. Per essere cacciato dalla citt\u00e0, il capro espiatorio doveva essere gi\u00e0 stato dentro la citt\u00e0. \"La cerimonia del \"pharmakos\" si svolge sulla linea di confine tra l'\"interno\" e l'\"esterno\", e il suo compito \u00e8 di tracciare e rintracciare incessantemente quella linea\". Similmente, il \"pharmakos\" sta sulla sottile linea rossa tra sacro e maledetto, \"...benefico in quanto cura - e per questo temuto e trattato con cura - dannoso in quanto incarna i poteri del male - e per questo, temuto e trattato con cautela\". Il \"pharmakos\" \u00e8 il guaritore che cura ed \u00e8 il criminale che \u00e8 l'incarnazione dei poteri del male. Il \"pharmakos\" \u00e8 come una medicina, \"pharmakon\", nel caso di una malattia specifica, ma, come la maggior parte delle medicine, \u00e8 allo stesso tempo un veleno, allo stesso tempo un male. \"Pharmakos\", \"pharmakon\": essi sfuggono a entrambi i lati con l'essere e non essere allo stesso tempo su un lato. Tutte e due le parole hanno in s\u00e9 pi\u00f9 di un significato, cio\u00e8 dei significati confliggenti.\n\"Pharmakos\" non significa solo capro espiatorio. \u00c8 un sinonimo di \"pharmakeus\", una parola spesso ripetuta da Platone, che significa \"stregone\", \"mago\", perfino \"avvelenatore\". Nei dialoghi di Platone, spesso Socrate \u00e8 rappresentato e definito \"pharmakeus\". Socrate \u00e8 considerato uno che sa come fare magia con le parole e, in particolare, non con le parole scritte. Le sue parole agiscono come un \"pharmakon\" (come una sostanza curativa, o anche un veleno) e trasformano, curano l'anima di chi ascolta. Nel \"Fedro\", Socrate si oppone fermamente agli effetti negativi della scrittura. Socrate paragona la scrittura a un \"pharmakon\", una droga, una pozione: scrivere ripete senza sapere, crea abominevoli simulacri. Qui Socrate trascura deliberatamente l'altro significato della parola: la cura. Socrate suggerisce un \"pharmakon\" diverso, una medicina: la dialettica, la forma filosofica del dialogo. Questo, sostiene Socrate, pu\u00f2 condurci alla verit\u00e0 dell\"'eidos\", ci\u00f2 che \u00e8 identico a se stesso, sempre se stesso, immutabile. Qui Socrate di nuovo trascura l'\"altra\" lettura della parola \"pharmakon\": il veleno. Socrate agisce come un mago (\"pharmakos\") - lui stesso parla di una voce soprannaturale che parla attraverso di lui - e la sua medicina (\"pharmakon\") pi\u00f9 famosa \u00e8 il discorso, la dialettica e il dialogo che conduce al sapere e alla verit\u00e0 ultima. Ma paradossalmente Socrate diventa anche il pi\u00f9 famoso \"altro\" \"pharmakos\" di Atene, il capro espiatorio. Diventa uno straniero, perfino un nemico che avvelena la repubblica e i suoi cittadini. \u00c8 un abominevole \"altro\"; non l'altro assoluto, il barbaro, ma l'altro (l'esterno) che \u00e8 molto vicino, come quei poveri diavoli, che \u00e8 sempre-gi\u00e0 nell'interno. Egli \u00e8 allo stesso tempo la \"cura\" e il \"veleno\" e, proprio come lui, gli ateniesi scelsero di dimenticare uno di quei significati in base alla necessit\u00e0. E, alla fine, Platone colloca Socrate in quello che per Socrate era il pi\u00f9 vile di tutti i veleni: nella scrittura, che sopravvive fino a oggi."}
{"id": "854986", "revid": "729019", "url": "https://it.wikipedia.org/wiki?curid=854986", "title": "Esoftalmo", "text": "Esoftalmo o proptosi \u00e8 una protrusione del bulbo oculare oltre la rima palpebrale. L'esoftalmo pu\u00f2 essere diretto (l'occhio si presenta semplicemente spinto in avanti) o indiretto (in cui \u00e8 presente uno spostamento anche laterale del bulbo oculare). Il tipo diretto pu\u00f2 essere provocato da formazioni di natura traumatica o tumorale, mentre il secondo caso \u00e8 pi\u00f9 comunemente causato da processi malformativi od infiammatori cronici, nonch\u00e9 da patologie che interessano la tiroide, come l'ipertiroidismo (morbo di Basedow).\nLa protrusione dei globi all'esterno \u00e8 causata dall'inserimento di cellule mononucleate e di linfociti.\nL'entit\u00e0 della patologia viene espressa in millimetri, descrivendo in questo modo di quanto il bulbo oculare si presenta spostato dalla sua normale posizione. Tale misura viene effettuata con uno strumento detto esoftalmometro o con l'imaging a risonanza magnetica lungo il piano neurooculare, sul quale si pu\u00f2 misurare l'indice oculo orbitario.\nQuesto \u00e8 la percentuale dell'asse anteroposteriore del globo oculare posta oltre l'arcata orbitale. Se supera il 70% si parla di esoftalmia assiale di I grado; il grado II ha un indice del 100%, il grado III \u00e8 superiore al 100% (esorbitismo). Nei bambini e negli anziani \u00e8 normale un'enoftalmo (tra 30-68 fino a 7 anni).\nSe la patologia \u00e8 progressiva, la continua esposizione dell'occhio pu\u00f2 provocare secchezza, infezione ed ulcerazione della cornea (nei casi pi\u00f9 gravi, infatti, il paziente \u00e8 impossibilitato a chiudere l'occhio).\nSolitamente si presentano sintomi associati a tale patologia, quali diplopia, alterazione del campo visivo ed ulcerazioni della cornea."}
{"id": "854989", "revid": "38120", "url": "https://it.wikipedia.org/wiki?curid=854989", "title": "Pulsar (personaggio)", "text": ""}
{"id": "854991", "revid": "785863", "url": "https://it.wikipedia.org/wiki?curid=854991", "title": "Monica Rambeau", "text": "Monica Rambeau \u00e8 un personaggio immaginario dei fumetti creato da Roger Stern e John Romita Jr. pubblicato dalla Marvel Comics che ha debuttato ad ottobre del 1982 su \"The Amazing Spider-Man Annual #16\". In Italia la sua prima apparizione risale al febbraio 1990 su \"L'Uomo Ragno n.21\" (III serie).\nStoria editoriale.\nPer la creazione iniziale, Romita voleva che il personaggio assomigliasse all'attrice Pam Grier, ma il suo aspetto venne cambiato prima della pubblicazione \u00abHo fatto qualche riferimento a Pam Grier, perch\u00e9 l'ho sempre amata, ma all'ultimo momento qualcuno ha detto \"Beh, dobbiamo usare questa donna qui\" perch\u00e9 forse pensavano che Pam Grier non fosse cos\u00ec bella come la modella che trovarono. Andava bene, ma quando \u00e8 stata riprodotta da altri artisti, ha finito per sembrare il generico personaggio nero, comunque\".\nCos\u00ec il personaggio divenne la prima eroina del gruppo afroamericana e rimase per 5 anni stabilmente nelle storie dei Vendicatori per poi lasciare il gruppo e fare alcune apparizioni sporadiche anche su altri albi speciali e su \"Thor\" (2001). In seguito comparve su diverse testate come \"Great Lakers Avengers #1\", \"New Thunderbolts #8\u20139\", \"Order #5\u20136\" e nella serie di 12 numeri \"Nextwave\". Poi fu vista brevemente in \"Civil War\" (2007), \"She-Hulk\" (2008) e nel 2009 nella mini serie di 4 numeri \"Marvel Divas\", ispirata a Sex and the City insieme a Gatta Nera, Hellcat e Firestar pubblicato in Italia nel 2010 su \"For Fans Only n.10\". Comparve inoltre in \"Heralds #1-5\" (2009), in \"Iron Age\" (2011), \"Capitan Marvel #7-8\" (2012), \"Journey into Mystery\" \"#649\" e \"Age of Ultron\" (2013). Da settembre 2013 appare come uno dei personaggi principali della collana Marvel NOW! nella testata \"Avengers Deluxe Presenta\" con il nome in codice di Spectrum apparendo stabilmente in saghe come \"Vendicatori: Senza Tregua\" e \"Vendicatori: No Road Home\". Nel 2019 fa parte della Strikeforce insieme a Angela, Blade, Daimon Hellstrom, Donna Ragno, Wiccan e Soldato d'Inverno, una squadra per fare il lavoro sporco che i Vendicatori non possono fare. La serie verr\u00e0 cancellata ad agosto del 2020 con il numero 9.\nBiografia del personaggio.\nGli esordi.\nMonica Rambeau, unica figlia di Frank Rambeau, ufficiale dei Vigili del Fuoco malato di cuore, e Maria Rambeau, nasce a New Orleans, Louisiana, dove inizi\u00f2 la sua carriera come Sergente della Guardia Costiera. Un giorno un ex commilitone ed amico del nonno, a cui lei era particolarmente affezionata, le chiese aiuto per sventare un piano segreto riguardante la costruzione di una pericolosa arma. Ben presto lei scopr\u00ec che l'uomo di cui si fidava era in realt\u00e0 uno scienziato impegnato in un progetto segreto riguardante altre dimensioni, fuggito quando scopr\u00ec che i suoi committenti volevano sfruttare le sue ricerche per scopi militari. Non avendo prove concrete in quanto il progetto era della massima segretezza, nessuno gli credette e l'uomo decise di chiedere aiuto a Monica. La ragazza decise di dar fiducia all'uomo portando alla luce la verit\u00e0. Per fermare il progetto e distruggere l'arma, si gett\u00f2 su di essa e venne cos\u00ec travolta da un fascio di energia extradimensionale che le diede il potere di trasformarsi in qualsiasi forma di energia dello spettro elettromagnetico.\nCapitan Marvel.\nRiuscita nell'intento di fermare le forze nemiche, l'uomo e i media cominciano a chiamarla \"Capitan Marvel\" in riferimento al suo ruolo nelle forze armate e alla \"meraviglia\" che era riuscita a fare. Monica per\u00f2 si trov\u00f2 spaesata e spaventata da questo suo cambiamento e scapp\u00f2 senza freno per le strade di New York. Sar\u00e0 Spider-man il primo a sentire la sua presenza grazie ai suoi sensi di ragno fin quando lei non arriver\u00e0 al palazzo dei Vendicatori dove Iron Man la aiuter\u00e0 a contenere e controllare i suoi poteri. Monica decide cos\u00ec subito di unirsi ai Vendicatori combattendo al loro fianco Testa d'Uovo e l'Uomo Pianta.\nI due principali nemici di Monica sono la psichiatra Moonstone (Karla Sofen), e il potente pedone di Moonstone, Blackout (Marcus Daniels), che brandisce la Forza Oscura. Capitan Marvel li incontr\u00f2 per la prima volta quando i Vendicatori si opposero alla fuga del duo dall'incarcerazione in Project: PEGASUS. Dopo di ci\u00f2, Monica perse temporaneamente la sua abilit\u00e0 di trasformarsi di nuovo in forma umana durante una battaglia contro il Dr. Eric Paulson, in cui combatt\u00e9 al fianco di Spider-Man e Starfox. Era con la squadra quando gli uomini della Beyonder rapirono loro e altri super eroi della Terra per la prima saga delle Guerre Segrete.\nDivenne anche la leader dei Vendicatori per poi dopo pochi anni lasciare il gruppo in seguito a diversi infortuni subiti. In questo periodo combatt\u00e9 battaglie contro gli X-Men, gli Dei Olimpionici e il Super Adattoide. La sua ultima battaglia con i Vendicatori fu contro la moglie di Namor, Marrina, che si trasform\u00f2 nel gigantesco mostro marino Leviatano. Durante la battaglia Monica si trasform\u00f2 in un enorme fulmine per cercare di fermare la bestia, prese contatto con l'acqua e accidentalmente si condusse attraverso la superficie dell'oceano, disperdendo i suoi atomi cos\u00ec lontano che a malapena riacquist\u00f2 la forma fisica, risultando per\u00f2 priva di super poteri e decise cos\u00ec di lasciare il gruppo. In questo periodo fu Ben Grimm a portarla a conoscenza che il nome Capitan Marvel era usato dal defunto eroe Kree Mar-Vell.\nCombatt\u00e9 altri nemici come Kristina Ramos, Moonstone e Powderkeg per poi aiutare il Dottor Strange e Scarlet nella lotta contro Dracula, mentre man mano stava riacquistando i suoi poteri, fu disponibile quale riserva per i Vendicatori come durante gli Atti di Vendetta in cui i super criminali fecero un attacco concentrato ai supereroi.\nGuid\u00f2 un gruppo sostitutivo per l'Organizzazione delle Nazioni Unite ed assunse un ruolo di leadership durante la guerra Kree-Shi'ar guidando una delegazione di Vendicatori per presentare una petizione per la pace. DI seguito un gruppo di alieni chiamato Starblasters tent\u00f2 di allontanare la Luna dalla Terra e Quasar reclut\u00f2 Monica, Carol Danvers, Freccia Nera, Hyperion, Ikaris, Stella Nera, Vanguard e Perun. Durante quest'avventura i suoi poteri originali si rigenerarono gradualmente, grazie anche all'alieno Straniero, che ne acceler\u00f2 il processo.\nFu cos\u00ec che conobbe Genis-Vell, figlio di Mar-Vell e conosciuto come Capitan Marvel anch'egli come il defunto padre. Monica ne risent\u00ec e, dopo aver sconfitto il Controllore, decise per rispetto di adottare un nuovo alias: Photon.\nPhoton.\nI Vendicatori, ritornati dall'universo tascabile creato da Franklin Richards, furono intrappolati in una maledizione creata da Morgana Le Fay ma fu proprio Monica, sotto il nome di Daystar, una delle prime a recuperare la volont\u00e0 e ribellarsi contro la magia.\nIn seguito Photon fu attaccata dalla Wrecking Crew nel Marted\u00ec Grasso di New Orleans e chiese aiuto ai Vendicatori che la aiutarono e la coinvolsero in un'avventura nel mondo di Arkon. Per un certo periodo, la madre di Monica intercett\u00f2 le chiamate dei Vendicatori per paura della sicurezza di sua figlia.\nSubito dopo averlo scoperto Monica guid\u00f2 una forza non ufficiale di Vendicatori contro gli Infiniti, che pianificarono di trasferire la galassia. Successivamente fu coinvolta negli eventi di Massima Sicurezza e combatt\u00e9 con i suoi ex compagni di squadra contro Bloodwraith, Lord Templar e Pagan.\nDopo di ci\u00f2 aiut\u00f2 la squadra nella stazione di monitoraggio dello spazio profondo con Quasar e Living Lightning, chiamato in azione nella Guerra di Kang, (supportando anche la sua amica Janet van Dyne e consigliando la nuova recluta Triathlon sui suoi problemi e come nuovo membro della squadra), nella crisi mondiale causata da Zodiak e quando Scarlet soffr\u00ec di un esaurimento nervoso e attacc\u00f2 i Vendicatori. Monica ben presto scopre nuovamente che Genis-Vell utilizza lo stesso pseudonimo e vi rinuncia, scegliendo cos\u00ec il nome di Pulsar.\nPulsar.\nDecide cos\u00ec di unirsi al gruppo anti-terrorismo \"H.A.T.E. (Highest Anti-Terrorism Effort)\", sussidiaria della Beyond Corporation, formato anche da Dirk Anger, il Capitano, Boom Boom, Aaron Stack ed Elsa Bloodstone comparsi della serie \"Nextwave\" di Warren Ellis e Stuart Immonen. Durante la Guerra Civile dei super eroi, Monica fu un membro dei Vendicatori Segreti di Capitan America, ma si registr\u00f2 anche come membro dell'Iniziativa.\nIn seguito Fratello Voodoo chiese il suo aiuto per rintracciare alcuni stregoni malvagi e Monica, nonostante scopri precedenti relazioni tra Voodoo con Gatta Nera, Hellcat e Firestar e sapendo che Voodoo provava ancora qualcosa per lei, accett\u00f2 di aiutarlo, riaccendendo la loro relazione. Poi partecip\u00f2 alla festa di compleanno di Emma Frost a Las Vegas, dove aiut\u00f2 a risolvere una crisi cosmica che coinvolse Frankie Raye.\nMonica diede tutto il suo supporto a Firestar per combattere e sconfiggere un cancro al seno; poi aiut\u00f2 Carol Danvers in un'indagine nel Golfo del Messico dove scopr\u00ec che aveva ancora paura ad usare i suoi poteri sott'acqua ed infine aiut\u00f2 Iron Man nella stazione di monitoraggio dei Vendicatori nello spazio profondo contro antichi mostri vichinghi che sostenevano di essere gli Imperatori di Marte.\nSpectrum.\nRitornata stabilmente nei Vendicatori con a capo Luke Cage prendendo il nome di Spectrum. Dopo poco tempo Monica decide di unirsi al gruppo degli Ultimates anche per via di una relazione sentimentale con Adam Brashear (Blue Marvel), a capo degli stessi, di cui faranno parte anche Pantera Nera, Miss America e Capitan Marvel. Il loro compito \u00e8 quello di risolvere questioni di portata cosmica prima che insorgano. Decidono cos\u00ec di rivolgersi a Galactus per risolvere il problema della sua fame perenne e riescono a trasformare Galan dal Divoratore di Mondi al Portatore di Vita: la sua fame sar\u00e0 cos\u00ec colmata riportando la vita nei mondi da lui precedentemente distrutti.\nDurante le Guerre Segrete, Monica escogit\u00f2 un piano per distruggere la Terra-1610 per impedirle di scontrarsi con la Terra-616. In preda alla disperazione durante le due settimane precedenti la fine del mondo, incanal\u00f2 il suo pieno potere e and\u00f2 a distruggere la Terra-1610. Tuttavia, poco prima che potesse distruggere con successo l'altra Terra, vide un gruppo di bambini che vivevano l\u00ec, facendola esitare solo per un momento, abbastanza a lungo da farsi catturare dal Creatore.\nPoteri e abilit\u00e0.\nQuando Monica viene travolta dal fascio di energia extra-dimensionale acquisisce il potere di trasformarsi in qualsiasi forma di energia dello spettro elettromagnetico (dalla luce, ai raggi cosmici, ai raggi gamma, alle radiazioni ultraviolette, all'elettricit\u00e0, ai microonde, ai raggi X, ecc.) una per volta potendo passare da uno stato energetico all'altro in una frazione di secondo. Ci\u00f2 le permette di ottenere tutte le propriet\u00e0 di quell'energia e di conseguenza anche di volare, attraversare muri e superfici solide, muoversi a super velocit\u00e0, diventare invisibile e lanciare raggi dello stesso tipo di energia in cui si pu\u00f2 trasformare. In seguito i suoi poteri subirono dei cambiamenti: perde la capacit\u00e0 di trasformarsi ma pu\u00f2 generare campi di forza. Nel tempo questi ultimi furono integrati nuovamente dai suoi poteri originali dandole pi\u00f9 vigore e forza.\nPu\u00f2 mantenere la forma di energia per diverse ore senza effetti negativi e ha anche l'abilit\u00e0 di proiettare le energie dal suo corpo mentre \u00e8 in forma umana (solo una lunghezza d'onda di energia alla volta), di solito sotto forma di esplosioni di energia dalle sue mani. Controlla mentalmente sia il tipo che la quantit\u00e0 di energia che desidera trasmettere. La quantit\u00e0 massima di energia che pu\u00f2 trasmettere in un dato momento \u00e8 sconosciuta. Monica pu\u00f2 anche deviare piccole quantit\u00e0 di varie energie per l'impiego come fasci di forza, che hanno l'equivalente di 300 tonnellate di TNT di forza esplosiva. Una variazione di questa abilit\u00e0 le permette di proiettare illusioni olografiche basate sulla luce di se stessa. Monica ha anche mostrato l'abilit\u00e0 di dividere la sua forma di energia in diverse forme di energia in miniatura che sono sotto il suo comando mentale che sono in grado di reagire e volare a velocit\u00e0 della luce. Monica pu\u00f2 anche essere ripristinata con la forza alla sua forma originale da altre forze.\nAltre versioni.\nAge of Ultron.\nDurante Age of Ultron, Monica comparve tra la resistenza dei super eroi contro Ultron.\nEarth-A.\nMonica Rambeau visitava periodicamente la Terra-616 per le vacanze. A causa della natura del viaggio interdimensionale, ricevette poteri duplicati alla sua controparte e si mascher\u00f2 come lei. \u00c8 implicito che l'inesperta Rambeau che appariva in quel periodo in Pantera Nera fosse, in effetti, questa alternativa. Monica afferm\u00f2 che la ragione principale per cui visit\u00f2 la Terra-616 non era perch\u00e9 avrebbe ottenuto super poteri, ma perch\u00e9 i suoi genitori erano ancora vivi in quella realt\u00e0.\nForever Yesterday.\nMonica Rambeau \u00e8 presente in \"New Warriors #11-13\", in una realt\u00e0 alternativa che \u00e8 elencata come Terra-9105, dove va sotto il nome in codice di Sceptre. Fa parte di una versione omicida dei Vendicatori, che fanno rispettare la volont\u00e0 della tirannica Sfinge. Fa brevemente un'apparizione in Vendicatori Per Sempre quando lei e molti altri Vendicatori malvagi alternativi vengono portati avanti al fine di combattere i protagonisti.\nJLA/Avengers.\nPhoton \u00e8 un membro di riserva dei Vendicatori e li aiuta durante la ricerca dei dodici oggetti del potere, combattendo contro Lanterna Verde. Dopo la battaglia per l'ultimo oggetto nella Terra Selvaggia, Monica prende parte ad un incontro annuale dei JLA-Vendicatori al satellite della Justice League nel nuovo mondo unito creato dal criminale Krona, non essendo a conoscenza dei cambiamenti. Dopo di che \u00e8 apparsa combattendo insieme ad altri Capitan Marvel di entrambi gli universi (Mar-Vell, Shazam) nella battaglia finale.\nMarvel Zombi.\nMonica Rambeau compare nel numero #3 di \"Marvel Zombies vs The Army of Darkness\" con la sua uniforme Nextwave, combattendo al fianco del resto della squadra contro i Power Pack zombificati.\nMc2.\nAnche se Monica Rambeau non comparve mai nella linea MC2 della Marvel Comics, i fumetti presentavano sua figlia Blacklight, personaggio creato da Derek Freeman, che comparve per la prima volta in \"A-Next #9\".\nWhat if?\nMonica Rambeau ha una breve apparizione in \"E se Scarlet non avesse agito da sola?\", What If? 2006 - Vendicatori Divisi.\nRealt\u00e0 alternative.\nOltre che in Terra-616, in Terra-199999 e in due differenti videogame, Monica Rambeau appare in altre 40 differenti Universi alternativi."}
{"id": "854993", "revid": "149587", "url": "https://it.wikipedia.org/wiki?curid=854993", "title": "Krai di Perm", "text": ""}
{"id": "854994", "revid": "767487", "url": "https://it.wikipedia.org/wiki?curid=854994", "title": "Episodi di NYPD - New York Police Department (seconda stagione)", "text": "La seconda stagione della serie televisiva NYPD - New York Police Department \u00e8 stata trasmessa in prima visione negli Stati Uniti d'America da ABC dall'11 ottobre 1994 al 23 maggio 1995.\nIn Italia \u00e8 stata trasmessa in prima visione da Canale 5."}
{"id": "854997", "revid": "1305772", "url": "https://it.wikipedia.org/wiki?curid=854997", "title": "Provincia di Khammouan", "text": "La provincia di Khammouan (in lingua lao: \u0ec1\u0e82\u0ea7\u0e87\u0e84\u0ecd\u0eb2\u0ea1\u0ec8\u0ea7\u0e99, traslitterato: \"Khw\u00e8eng Khamm\u00f9an\") \u00e8 una provincia del Laos centrale con capoluogo Thakhek. Nel 2004, contava su una popolazione di 358.800 abitanti distribuiti su una superficie di 16.315\u00a0km\u00b2, per una densit\u00e0 di 21,99 ab./km\u00b2. Il nome della provincia, che significa \"oro felice\", deriva dalle miniere d'oro scoperte nella zona secoli fa.\nGeografia fisica.\nKhammouan confina a nord con la provincia di Bolikhamxai, ad est con il Vietnam, da cui \u00e8 separato dalla catena Annamita, a sud con la provincia di Savannakhet e ad ovest con la Thailandia, il cui confine \u00e8 segnato dal Mekong. L'11 novembre del 2011 \u00e8 stato inaugurato nei dintorni di Thakhek il terzo ponte dell'amicizia thai-lao, che attraversa il Mekong e collega la provincia laotiana a quella thailandese di Nakhon Phanom.\nLa parte orientale di Khammouan \u00e8 situata nella fertile pianura del Mekong, le principali colture sono il riso, la canna da zucchero, le banane ed i cavoli. Il terreno sale gradatamente verso est, fino a raggiungere i picchi della catena Annamita, oltre i quali si trova il Vietnam. Le montagne sono prevalentemente composte da pietra calcarea soggetta a fenomeni di carsismo, che hanno dato luogo alla formazione di un'innumerevole quantit\u00e0 di grotte, la pi\u00f9 famosa delle quali \u00e8 quella di Kong Lo, lunga 7.5\u00a0km e larga fino a 90\u2013100 m. La zona montana comprende tre aree naturali protette nazionali ed ospita diverse variet\u00e0 di biodiversit\u00e0 vegetali ed animali. Negli ultimi decenni sono state scoperte in quest'area molte specie di mammiferi sconosciuti, tra cui il saola, il muntjak gigante, il cinghiale delle verruche indocinese ed il topo laotiano delle rocce.\nI fiumi pi\u00f9 importanti della provincia sono il Xebangfay, l'Hinboun ed il Nam Theun, sul quale \u00e8 stata costruita la diga Nam Theun 2, che alimenta una centrale idroelettrica. L'impianto collega le acque del Nam Theun e del Xebangfay, \u00e8 il pi\u00f9 grande del suo genere nel paese e genera una quantit\u00e0 di energia tale da soddisfare le esigenze della popolazione locale e da essere esportata nella vicina Thailandia.\nSuddivisione amministrativa.\nLa provincia di Khammouan \u00e8 suddivisa nei seguenti 9 distretti (in lao: \u0ec0\u0ea1\u0eb7\u0ead\u0e87, trasl.: \"mueang\"):"}
{"id": "854998", "revid": "1075510", "url": "https://it.wikipedia.org/wiki?curid=854998", "title": "Domenico Cirillo", "text": "Fu anche patriota e uno dei promotori della Repubblica Napoletana del 1799.\nNaturalista e medico.\nSin da giovane, anche grazie al fatto che proveniva da una famiglia di naturalisti e di medici, si dedic\u00f2 agli studi di scienze naturali e di medicina. Inviato a Napoli all'et\u00e0 di circa sette anni, inizi\u00f2 i suoi studi sotto la guida dello zio Santo, studioso ed esperto di disegno e botanica, che possedeva una vasta collezione naturalistica e che l'avvi\u00f2 al disegno, dove Domenico divenne tanto abile da realizzare quasi tutte le tavole illustrative delle sue opere botaniche e zoologiche. A 16 anni si iscrisse all'Universit\u00e0 degli Studi di Napoli Federico II e, a soli 20 anni (precisamente il 2 dicembre 1759), si laure\u00f2 in Medicina e Chirurgia. Nel corso del 1760 divenne professore di Patologia medica e botanica all'Universit\u00e0 di Napoli e all'Ospedale degli Incurabili. In questo ruolo, si distinse nel campo botanico e, seguendo le teorie di Linneo, classific\u00f2 numerose specie vegetali dell'Italia meridionale, servendosi anche dell'aiuto di abili collaboratori come Gaetano Nicodemi. Dopo il 1780 sarebbe anche divenuto direttore del Museo di Storia Naturale, allora in allestimento.\nNel 1774 condurr\u00e0 la cattedra di patologia e materia medica, divenendo medico personale della famiglia reale. Ci\u00f2 gli avrebbe permesso di fare molti viaggi, ad esempio in Francia ed in Inghilterra, dove avrebbe conosciuto nuove dottrine e stretto nuove amicizie, tra cui Nollet, Buffon, d'Alembert, Diderot e Franklin.\nPassato alla cattedra di medicina teorica nel 1777, poi a quella di medicina pratica, produsse un notevole numero di pubblicazioni di carattere medico, alcune delle quali concernenti la cura delle malattie veneree. Tra di esse vanno ricordate \"Ad botanicas institutiones introductio\" (1766), \"Fundamenta botanicae\" (1785) e \"Entomologiae neapolitanae specimen primum\" (1787). Per i suoi interessi di botanica, strinse amicizia col naturalista forlivese Cesare Majoli, che, per la sua grande celebrit\u00e0, Maria Carolina d'Asburgo-Lorena aveva chiamato a Napoli da Roma.\nIn campo medico, dedicandosi sia alla didattica che alla ricerca, approfond\u00ec gli studi sulle malattie veneree e comprese l'importanza sociale della scienza medica esplicitando nel suoi \"Discorsi accademici\", (1787) le sue critiche al degrado della classe medica e delle strutture ospedaliere.\nPatriota della Repubblica napoletana.\nDall'esperienza della Rivoluzione francese trasse gli ideali di libert\u00e0 che lo portarono ad essere uno degli artefici della Repubblica Napoletana.\nA Napoli fu iniziato alla Massoneria, dove nel 1770 risulta affiliato con Nicola Pacifico e Pasquale Baffi. Fu probabilmente per il tramite dell'ambiente massonico che frequent\u00f2 anche gli ambienti giacobini che a Napoli iniziavano a mettere in discussione la monarchia borbonica a partire dal 1790.\nDurante la Repubblica Napoletana inizialmente si dedic\u00f2 pi\u00f9 che mai alla sua attivit\u00e0 di medico: si racconta che se veniva chiamato da un ricco e da un povero preferiva visitare prima il povero e poi il ricco, dicendo che: \"l'arte salutare deve esercitarsi a sollievo della misera umanit\u00e0 e non come strumento per procacciarsi ricchezze\".\n\u00c8 solo dopo un po' che accett\u00f2 l'invito del generale Jean \u00c9tienne Championnet a diventare membro della Commissione Legislativa che era stata istituita dal commissario civile francese Andr\u00e9 Joseph Abrial: a questo punto lasci\u00f2 la sua attivit\u00e0 professionale per dedicarsi alla politica.\nRicopr\u00ec quindi la carica che fu del giurista Mario Pagano (come presidente della Commissione stessa) ma, con la restaurazione borbonica che ebbe il culmine nel ritorno a Napoli di Ferdinando IV, la Repubblica fu spazzata via e Cirillo assieme a tanti altri patrioti venne imprigionato dapprima nella stiva del vascello da guerra \"San Sebastian\" e poi trasferito nella \"fossa del coccodrillo\" di Castel Nuovo.\nDato lo spessore del personaggio, gli fu concessa l'opportunit\u00e0 della grazia nel caso avesse rinnegato il suo ideale repubblicano per giurare fedelt\u00e0 alla corona borbonica, ma sembra che Cirillo abbia rifiutato di tradire i suoi principi repubblicani.\n\u00abChiese grazia Domenico Cirillo?\u00bb.\nNel capitolo \"La domanda di grazia di Domenico Cirillo\" dell'opera dedicata alla rivoluzione napoletana del 1799, Benedetto Croce si chiese se realmente Cirillo avesse scritto una lettera indirizzata a Lady Hamilton, amante di Orazio Nelson, per ottenere da loro, ai quali Cirillo aveva pi\u00f9 volte in passato prestato soccorso con la sua scienza, l'intercessione per la grazia. Vincenzo Cuoco, testimone oculare, riferisce che bench\u00e9 sia Hamilton che Nelson fossero bene intenzionati, alla fine il medico napoletano rifiut\u00f2 di accettare di aver salva la vita perch\u00e9 se egli avesse assolto alla condizione che gli si chiedeva, di chiedere cio\u00e8 la grazia al re, questa \u00abgli sarebbe costata una vilt\u00e0\u00bb nel tradire i suoi ideali repubblicani.\nLa lettera del 3 luglio 1799 indirizzata a Lady Hamilton, a bordo con il marito sulla nave St. Sebastian comandata da Nelson nel golfo di Napoli, \u00e8 stata ritrovata nella sua integrit\u00e0 ed \u00e8 stata tradotta e pubblicata in anni recenti\nNonostante qualche incertezza, gi\u00e0 Croce la riteneva autentica anche se scritta \u00abin un momento di dolore e di smarrimento in uno dei giorni della sua non breve agonia\u00bb, poich\u00e9 redatta con un tono tale d'implorazione alla piet\u00e0 ed alla misericordia per le proprie condizioni, che v'indusse perci\u00f2 lo stesso filosofo e storico abruzzese a ritenere che fosse immeritata la fama d'ardente patriota ed eroe repubblicano attribuitagli.\nIn realt\u00e0 dopo quattro mesi di prigionia nella cella del Maschio Angioino, la mattina del 29 ottobre del 1799 Domenico Cirillo venne condotto al patibolo in Piazza Mercato, dove fu giustiziato assieme a Mario Pagano, Ignazio Ciaia, Vincenzio Russo e Nicola Pacifico.\nNelle settimane e nei mesi precedenti erano stati giustiziati altri patrioti della Repubblica Napoletana, tra i quali Eleonora Fonseca Pimentel.\nScuole e monumenti dedicati.\nAd oggi Grumo Nevano, suo paese natale, gli ha dedicato una scuola media (oggi \"Istituto Comprensivo Matteotti-Cirillo\"), una statua nella piazza centrale del paese, che appunto da lui prende il nome, uno dei corsi principali del paese ed una biblioteca, la \"Biblioteca Comunale Domenico Cirillo\".\nA Cirillo furono anche intitolati il convitto nazionale di Bari ed il Liceo Classico di Aversa, in provincia di Caserta."}
{"id": "854999", "revid": "125600489", "url": "https://it.wikipedia.org/wiki?curid=854999", "title": "Teoria del Sole e della Luna", "text": "La teoria del Sole e della Luna fu una concezione politica medievale creata da Innocenzo III. La quale vedeva il papa come la principale autorit\u00e0 terrena e come la fonte del potere di tutti i regnanti.\nSecondo questa concezione, il pontefice e l'imperatore del Sacro Romano Impero, i due poteri universali sulla Terra, sarebbero stati come il Sole e la Luna nel cielo. Come, infatti, il Sole emette luce propria, mentre la Luna riflette la sua luce, cos\u00ec il papa, essendo vicario di Cristo, brillerebbe di luce propria illuminando l'imperatore. Questa concezione era dovuta al fatto che nel Medioevo (ma anche per tutta l'Et\u00e0 Moderna) si considerava l'autorit\u00e0 dei sovrani terreni come derivante direttamente da Dio e non come espressione di una volont\u00e0 popolare.\nLa Chiesa, quindi, ritenendosi l'unico tramite possibile tra il Cielo e il popolo cristiano, sarebbe stata l'unica fonte legittima del potere e la pi\u00f9 alta autorit\u00e0 terrena. Il Sacro Romano Impero, invece, sarebbe stato semplicemente affidato all'imperatore dal pontefice il quale, se avesse voluto (in linea del tutto teorica: nessun imperatore avrebbe rinunciato in silenzio alla propria autorit\u00e0), se lo sarebbe potuto anche riprendere.\nLa teoria si inser\u00ec nel secolare conflitto tra papato e impero per l'acquisizione della massima autorit\u00e0 politica sull'Europa medievale. Alla teoria del Sole e della Luna fu contrapposta un'altra concezione, la cosiddetta teoria dei due Soli, secondo la quale papato e impero avrebbero avuto pari dignit\u00e0, ma in ambiti diversi: la Chiesa avrebbe avuto il primato spirituale, mentre l'Impero quello temporale."}
{"id": "855000", "revid": "1861950", "url": "https://it.wikipedia.org/wiki?curid=855000", "title": "Qatar Airways", "text": "La Qatar Airways Company Q.C.S.C. (in lingua araba: \u0627\u0644\u0642\u0637\u0631\u064a\u0629, Al Qatariyah), o pi\u00f9 semplicemente Qatar Airways, \u00e8 la compagnia aerea di bandiera del Qatar. Opera principalmente dall'Aeroporto Internazionale di Doha, dove ha il proprio quartier generale, all'interno della Qatar Airways Tower. Essa serve 1 destinazione nazionale e 168 destinazioni internazionali e opera in Africa, Asia Centrale, Europa, Estremo Oriente, Asia meridionale, Medio Oriente, Nord America, Sud America e Oceania ed \u00e8 membro della Arab Air Carriers Organization (\"Organizzazione Araba dei Trasporti Aerei\").\nLa compagnia offre lavoro a pi\u00f9 di 46 000 persone di cui 32 000 lavorano direttamente per Qatar Airways. e dal 30 ottobre 2013, la compagnia \u00e8 a tutti gli effetti un membro dell'alleanza Oneworld.\nStoria.\nLa Qatar Airways \u00e8 stata fondata il 22 novembre 1993 e le operazioni sono iniziate il 20 gennaio 1994. Nell'aprile 1995 il CEO era lo sceicco Hamad Bin Ali Bin Jabor Al Thani che impiegava uno staff di 15 persone, con una flotta di due Airbus A310 e pi\u00f9 di dieci destinazioni che includevano Abu Dhabi, Bangkok, il Cairo, Dubai, Khartoum, Kuwait, London, Madras, Manila, Muscat, Sharja, Taipei, Tokyo e Trivandrum. Nel 1995, due boeing 747 della All Nippon Airways furono acquisiti dalla Boeing e nel 1996 un altro esemplare fu acquistato dalla Air Mauritius.\nLe destinazioni di Atene, Istanbul, Madrasa e Tunisi furono sospese dopo il 1996 mentre nel 1997 fu lanciato il primo volo verso Londra. La compagnia prese in leasing tre Airbus A300-600R da AWAS per sostituire i due Boeing 747 e introdusse il nuovo logo; nel luglio del 1998, ordin\u00f2 sei Airbus A320-200 a Airbus con consegna prevista tra il 2001 e il 2005. Sempre nello stesso anno il vettore qatariota sigl\u00f2 con SALE (Singapore Aircraft Leasing Enterprise) un accordo per il leasing di quattro Airbus A320-200 con consegne tra febbraio ad aprile 1999 per sostituire il vecchi Boeing 727-200. Un quarto Airbus A300-600R di AWAS entr\u00f2 in flotta nel 2000 e nel 2001 la compagnia oridin\u00f2 due Airbus A380 pi\u00f9 due opzioni; nello stesso anno, ripresero i collegamenti con Giacarta e il governo del Qatar usc\u00ec dalla Gulf Air. Nel giugno del 2003 un A320 della Qatar Airways ha ripreso i voli verso l'Iraq e nello stesso anno \u00e8 entrato in flotta un A300-600R per le attivit\u00e0 cargo; inoltre, al Paris Air Show sono stati ordinati 2 Airbus A321, 14 Airbus A330 e due Airbus A340-600 per 5,1 miliardi di dollari. Nel 2004 inizi\u00f2 il collegamento con Shanghai mentre un anno prima introdusse il collegamento con le citt\u00e0 di Manchester, Tripoli, Cebu e Singapore. Il gruppo Qatar Airways, che comprendeva l'aeroporto internazionale di Doha e suoi servizi aerei aziendali, le societ\u00e0 di assistenza a terra e il catering a bordo, fece il suo primo profitto nell'anno fiscale 2004; mentre nel 2005 trasport\u00f2 3,35 milioni di passeggeri.\nSuccessivamente, nel corso degli anni, sono state introdotte le destinazioni di Zurigo, Yangon, Osaka e l'8 settembre 2006 \u00e8 stato acquisito alla flotta il primo A340. Nel maggio 2007, Qatar Airways e Airbus hanno firmato un memorandum d'intesa per l'acquisizione di 80 Airbus A350 XWB (20 A350-800, 40 A350-900 e 20 A350-1000) con il primo velivolo inizialmente previsto per la consegna nel 2013 e di altri 3 Airbus A380. Nel novembre dello stesso anno \u00e8 stato confermato un ordine per 30 Boeing 787-8, pi\u00f9 opzioni per altri 35 velivoli della variante -9 o -10; l'ordine, inoltre, comprendeva anche 14 Boeing 777-300ER, sei Boeing 777-200LR e sette Boeing 777F, mentre altri cinque aerei erano in opzione. L'ordine nel suo insieme \u00e8 stato valutato in US $ 13,5 miliardi.\nLa compagnia ha preso in consegna il suo primo Boeing 777-300ER con 435 posti a sedere nel novembre 2007 e suoi collegamenti sono aumentati grazie all'introduzione di Newark, Nagpur, Stoccolma ed infine New-York JFK nel novembre 2008.\nI primi due Boeing 777-200LR sono stati consegnati da Boeing nel febbraio 2009\nIl 15 giugno 2009 al Paris Air Show Qatar Airways ha ordinato 20 Airbus A320 e 4 Airbus A321 per 1,9 miliardi di dollari.\nNel 2009 si sono aggiunte le destinazioni di Melbourne, Chengdu, Hangzhou, Phnom Penh e Clark International Airport nelle Filippine e la compagnia ha effettuato il primo volo passeggeri commerciale al mondo alimentato da un combustibile ricavato da gas naturale. Tokyo-Narita \u00e8 entrata far parte del network di Qatar Airways nel 2010 e nello stesso anno \u00e8 entrato in flotta il primo 777F; e nel 2006 Skytrax assegna il rating massimo di 5 stelle a Qatar Airways e l'ha premiata come compagnia aerea dell'anno nel 2011, 2012, 2015 e 2017.\nCon la consegna da parte di Boeing di un Boeing 777-200LR nel settembre 2011 Qatar Airways riceve il suo centesimo velivolo da questo produttore di aeromobili e nel novembre dello stesso anno, al Dubai Airshow, la compagnia aerea ordina 55 aeroplani Airbus: 50 A320neo e 5 A380, oltre a due Boeing 777F. Nel luglio 2012, Perth divenne la seconda citt\u00e0 servita in Australia e l'8 ottobre 2012, Qatar Airways ha annunciato l'intenzione di aderire all'alleanza Oneworld.\nLa compagnia qatariota \u00e8 diventata la settima compagnia aerea al mondo ad utilizzare il Boeing Dreamliner e contemporaneamente ha introdotto le destinazioni di Gassim in Arabia Saudita, Bassora e Najaf in Iraq, Phnom Penh, Salalah e Chicago.\nNel febbraio 2013, Qatar Airways, apre il suo primo centro di assistenza in Europa, a Varsavia.\nNello stesso anno viene effettuato un ordine per due Boeing 777-300ER pi\u00f9 7 opzioni, 50 777-9x pi\u00f9 50 opzioni e 4 777F per il valore di 2,7 miliardi di dollari e con consegne dal 2020. La consegna del primo A380 \u00e8 avvenuta il 16 settembre 2014 ed il primo volo \u00e8 stato effettuato verso Londra. Sempre nel 2014 Qatar Airways ha ricevuto il suo primo A350-900 ed il 15 gennaio 2015 ha effettuato il suo primo volo verso Francoforte.\nNel 2015 la compagnia ha concluso un ordine per quattro Boeing 777F in un accordo del valore di 1,24 miliardi di dollari, successivamente ha firmato un ordine di 10 777-8x e 4 777F per il valore di 4,18 miliardi di dollari.\nDal 6 giugno 2017, in seguito alla crisi diplomatica del 5 giugno 2017, Qatar Airways ha annunciato di aver sospeso \u201csine die\u201d tutti i voli verso Arabia Saudita, Emirati Arabi, Bahrein ed Egitto, dopo la rottura delle relazioni diplomatiche di questi quattro Paesi con Doha.\nA partire dal 5 febbraio 2017, la compagnia aerea opera il volo pi\u00f9 lungo regolarmente programmato, tra Doha e Auckland.\nIl 1\u00ba settembre 2017 \u00e8 stato annunciato che Qatar Airways aveva acquistato il 49% di AQA Holding, azionista di Meridiana; la compagnia \u00e8 stata ribattezzata Air Italy e sono state aperte nuove rotte nazionali ed intercontinentali. L'11 febbraio 2020 la compagnia \u00e8 stata messa in liquidazione.\nNel gennaio del 2019 per far fronte al divieto di sorvolo, conseguente all'embargo imposto da Arabia Saudita, Emirati Arabi Uniti, Egitto e Bahrein, inizia un negoziato con l'Unione Europea per accedere liberamente a tutti i suoi aeroporti. Tra le condizioni l'Unione europea richiede la revisione delle condizioni di lavoro per i dipendenti e, allo scopo di preservare la concorrenza, la fine del sistema dei sussidi del governo del Qatar.\nIl 18 giugno 2019 Qatar Airways \u00e8 diventata secondo Skytrax la compagnia aerea migliore del mondo, superando Singapore Airlines, diventata la seconda. Qatar Airways \u00e8 stata premiata anche per la miglior Business Class del mondo ed \u00e8 diventata anche la miglior compagnia aerea del Medio Oriente.\nIdentit\u00e0 aziendale.\nPersone chiave.\nDal novembre 1996, l'amministratore delegato di Qatar Airways \u00e8 Akbar Al Baker. Baker \u00e8 anche un membro del consiglio dell'aeroporto di Heathrow.\nPropriet\u00e0 e sussidiarie.\nLa societ\u00e0 \u00e8 interamente di propriet\u00e0 del governo del Qatar. \u00c8 completamente controllata dal governo dal luglio 2013, in seguito all'acquisizione di una quota del 50% da un ex ministro degli esteri e da altri azionisti. A marzo 2019, il gruppo Qatar Airways impiegava pi\u00f9 di 45.000 persone, di cui 32.000 lavoravano direttamente per la compagnia aerea. Qatar Airways \u00e8 dal febbraio 2020 il maggiore azionista di International Airlines Group (IAG) con una quota del 25,1%.\nDivisioni.\nQatar Airways ha molte divisioni tra cui: Qatar Aircraft Catering Company, Doha International Airport, Qatar Airways Holidays, United Media Int, Qatar Duty Free, Qatar Aviation Services, Qatar Distribution Company e Qatar Executive.\nCargo.\n\"Qatar Airways Cargo\", la sussidiaria cargo della compagnia aerea, \u00e8 uno dei vettori cargo internazionali pi\u00f9 grandi al mondo. Voli cargo dedicati verso l'aeroporto Internazionale del Cairo sono stati lanciati nel giugno 2009 a complemento dei servizi passeggeri gi\u00e0 operati.\nIl 18 agosto 2010, la compagnia aerea ha lanciato il suo primo servizio cargo dedicato negli Stati Uniti dal suo hub di Doha a Chicago-O'Hare con uno scalo ad Amsterdam, Paesi Bassi, utilizzando un Boeing 777F.\nIl 13 marzo 2013, Qatar Airways Cargo ha ricevuto il primo di tre Airbus A330-200F in leasing da BOC aviation in sostituzione degli A300-600F.\nIl 27 dicembre 2016, Qatar Airways Cargo ha annunciato che lancer\u00e0 operazioni cargo verso quattro nuove destinazioni nelle Americhe: i Boeing 777 voleranno due volte a settimana verso le citt\u00e0 sudamericane di Buenos Aires, San Paolo, Quito.\nIl 1\u00ba febbraio 2021, la compagnia ha ritirato l'ultimo A330-200F.\nQatar Executive.\nQatar Executive \u00e8 una sussidiaria di jet aziendali di Qatar Airways, con la sua livrea che sfoggia una fusoliera bianca con un Oryx leggermente pi\u00f9 piccolo dipinto nei tradizionali colori della compagnia aerea, bordeaux e grigio.\nAnche la flotta reale di Qatar Amiri Flight \u00e8 dipinta in piena livrea Qatar Airways, sebbene non faccia parte della compagnia o di Qatar Executive.\nAl Maha Airways.\nAl Maha Airways era una compagnia aerea con sede in Arabia Saudita e poi in Qatar, completamente di propriet\u00e0 di Qatar Airways. Utilizzava una livrea simile, tranne che in verde invece che bordeaux. Il lancio era previsto nel settembre 2014 e nel maggio 2015 la compagnia aerea aveva gi\u00e0 preso in consegna 4 Airbus A320.\nNel febbraio 2017, Qatar Airways ha annunciato che il progetto Al Maha Airways era stato cancellato e la compagnia aerea non avrebbe iniziato le operazioni a causa dei problemi in corso per ottenere la sua licenza operativa e della crisi diplomatica del Qatar.\nLivrea.\nQatar Airways utilizza un orice, l'animale nazionale dello Stato del Qatar, come logo. Le decorazioni sulla fusoliera includono la parola \"Qatar\" che appare in lettere color bordeaux su uno sfondo grigio chiaro su entrambi i lati della parte anteriore con \"Al Qataria\" in arabo che appare vicino ad essa in un grigio pi\u00f9 scuro e un carattere pi\u00f9 piccolo. Un orice bordeaux su uno sfondo grigio adorna l'impennaggio. La compagnia aerea ha svelato questo marchio nel 2006.\nInvestimenti.\nNel 2015, Qatar Airways ha acquistato il 9,99% dell'International Airlines Group. Ha costantemente aumentato la sua partecipazione azionaria da allora e detiene il 25,1% delle azioni.\nA dicembre 2019, Qatar Airways ha acquistato una partecipazione del 60% (1,3 miliardi di dollari) nel nuovo aeroporto internazionale del Ruanda, l'aeroporto Internazionale Bugesera. Il memorandum d'intesa firmato tra Qatar Airways e il governo ruandese recita: \"la partnership prevede tre accordi per costruire, possedere e gestire la struttura all'avanguardia\".\nNel febbraio 2020, Qatar Airways ha acquisito una partecipazione del 49% nella compagnia aerea di bandiera del Ruanda, RwandAir. La partnership \u00e8 destinata a essere vantaggiosa per entrambe le compagnie aeree in quanto fornirebbe supporto tecnico e finanziario a RwandAir per il suo sviluppo e la sua strategia di hub, mentre Qatar Airways sarebbe in grado di aggirare l'embargo imposto dai paesi vicini.\nQatar Airways ha investito anche una quota del 10% nel gruppo LATAM Airlines. Possiede anche una partecipazione del 9,99% in Cathay Pacific ed \u00e8 azionista di minoranza in JSX.\nCabina.\nFirst class.\nQatar Airways offre ai passeggeri di prima classe circa 2 metri di spazio per le gambe e sedili che si piegano fino a diventare un vero e proprio letto con piumini d'oca. Inoltre questi posti sono dotati di una funzione per il massaggio e una vasta gamma di funzioni di intrattenimento visualizzabile su ogni schermo di 26 pollici. La configurazione per questa classe \u00e8 1-2-1 ed \u00e8 presente solo sugli Airbus A380 e sui A330-300.\nBusiness class.\nQatar Airways offre ai passeggeri di business class letti completamente piatti con accesso diretto al corridoio in una configurazione 1-2-1 a bordo dei suoi Airbus A380, Airbus A350, e Boeing 787. Su altri aeromobili a lungo e medio raggio, i sedili di classe business sono in una configurazione 2-2-2 a pianale reclinabile di 180 gradi, con funzioni di massaggio.\nQatar Airways ha introdotto nuovi posti in business class a bordo degli Airbus A320, dove \u00e8 presente uno schermo touch sullo schienale in ogni posto.\nQatar Airways ha inoltre configurato quasi tutti i Boeing B777-300ER (77W) e -200LR (77L) in 2-2-2.\nNel marzo 2017, Qatar Airways ha presentato una nuova cabina di classe business, denominata \"Qsuite\". La nuova cabina offre suite con porte scorrevoli disposte in una configurazione 1-2-1. Qsuite dispone di sedili singoli sui lati vicino ai finestrini e le suite della sezione centrale possono essere convertite in una camera quadrupla. Inoltre, le coppie di sedili nella sezione centrale possono essere convertite in un letto matrimoniale, offrendo un prodotto simile a quello che altre compagnie aeree offrono in prima classe. Lanciato sui nuovi Boeing 777-300ER e A350 XWB dall'estate 2017 e inizialmente introdotti sulla rotta da Doha a Londra Heathrow, i nuovi sedili saranno adattati progressivamente nella flotta rimanente, esclusi alcuni Boeing B777-300ER e -200LR, gli Airbus A330 e gli Airbus A380.\nEconomy class.\nLa classe economy di Qatar Airways \u00e8 stata nominata la migliore al mondo negli Skytrax Awards 2009 e 2010. Qatar Airways offre ai passeggeri un passo del sedile fino a 34 pollici. Sugli A330 vengono offerti schermi TV individuali su ogni schienale. Ai passeggeri degli Airbus A350, A380, Boeing 777 e 787 vengono offerti monitor IFE touch-screen.\nFinora, Qatar Airways ha preso in consegna diversi aeromobili della famiglia A320 con televisori personali individuali sullo schienale in ogni posto in classe economica. L'IFE \u00e8 dotato dello stesso sistema di intrattenimento \"Thales, Matsuhita, e Panasonic eX2\" utilizzato nella flotta wide body. \nCon il lancio del 787 saranno introdotti nuovi sedili. Questi nuovi sedili saranno prodotti da Recaro e montati in una configurazione 3-3-3. 17,5 pollici di larghezza e un passo di 32 pollici offriranno meno spazio personale rispetto a prima. Inoltre, ogni sedile avr\u00e0 un monitor LED da 10,6 pollici che offre intrattenimento in volo. Le funzionalit\u00e0 si estenderanno anche alla possibilit\u00e0 di utilizzo della telefonia Wi-Fi e GSM e alle porte USB per il collegamento di oggetti personali come le fotocamere digitali.\nServizi.\nIntrattenimento in volo.\nIl sistema di intrattenimento in volo di Qatar Airways si chiama Oryx Entertainment, e lo slogan \u00e8 \"your multiplex in the sky\". Ad eccezione di alcuni aeromobili della famiglia Airbus A320, tutti gli aeromobili dispongono di schermi informativi personali sullo schienale. Qatar Airways offre anche la connettivit\u00e0 Wi-Fi a bordo, che consente ai passeggeri di inviare SMS e MMS, accedere alla posta elettronica e navigare in Internet. Questo servizio \u00e8 disponibile su tutti gli A380, A350, B777, B787, A319 e su alcuni A320, A321 e A330.\nLounge.\nDopo l'inizio della piena operativit\u00e0 nel suo nuovo hub di Doha nel 2014, la \"Al Mourjan Business Lounge\" per i passeggeri premium di Qatar Airways \u00e8 stata aperta a luglio 2014. L'accesso alla Lounge \u00e8 riservato esclusivamente ai passeggeri di Qatar Airways e Oneworld di first e business class.\nNel 2015, Qatar Airways ha aperto la \"Al Safwa First Lounge\" per i suoi passeggeri di prima classe. La lounge ha ricevuto il prestigioso Seven Star First Class Lounge Award ai Seven Stars Luxury Hospitality and Lifestyle Awards a Marbella, in Spagna, il 15 ottobre.\nLa prima lounge della compagnia aerea fuori Doha \u00e8 stata aperta al Terminal 4 di Londra Heathrow nel gennaio 2010 e Qatar Airways ha aperto la sua nuova Premium Lounge al Concourse D di Dubai-International nell'aprile 2016. A gennaio 2017, Qatar Airways ha aperto la sua nuova lounge premium all'interno del Terminal 1 del Charles de Gaulle di Parigi.\nDestinazioni.\nIl 27 maggio 2014, l'atterraggio di un volo dal Bahrein all'aeroporto Internazionale Hamad di Doha ha segnato il trasferimento ufficiale delle operazioni di Qatar Airways al suo nuovo hub, in sostituzione dell'aeroporto Internazionale di Doha.\nNel 2012, sono state aggiunte quattordici destinazioni alla rete di Qatar Airways: Addis Abeba, Baghdad, Belgrado, Erbil, Gassim, Kigali, Kiliminjaro, Maputo, Mombasa, Perth, San Pietroburgo, Varsavia, Yangon e Zagabria.\nA dicembre 2014, Qatar Airways serviva 146 punti in tutto il mondo in seguito al lancio dei voli per Asmara. La compagnia aerea ha poi aggiunto alla rete di rotte Dallas/Fort Worth, Houston, Tokyo, Miami, Edimburgo, Istanbul, e Gibuti. A partire da giugno 2015, il vettore serve Amsterdam e da dicembre 2015 Durban.\nL'8 ottobre 2012, Qatar Airways ha annunciato che si sarebbe unita a Oneworld entro i successivi 18 mesi. L'ingresso del vettore nell'alleanza \u00e8 stato monitorato da British Airways. La cerimonia di adesione si \u00e8 svolta il 29 ottobre 2013 e Qatar Airways \u00e8 diventata la prima grande compagnia aerea del Golfo Persico a unirsi a un'alleanza aerea.\nNel giugno 2017, a tutti i voli Qatar Airways \u00e8 stato impedito di entrare negli aeroporti degli Emirati Arabi Uniti, Arabia Saudita, Bahrain ed Egitto a causa della crisi diplomatica del 2017. Tutte le compagnie aeree di quei paesi avevano gi\u00e0 sospeso le loro operazioni nello spazio aereo e negli aeroporti del Qatar. Questo divieto \u00e8 rimasto in vigore fino a gennaio 2021, quando \u00e8 stato revocato.\nIl 18 giugno 2019, Qatar Airways ha lanciato il suo primo volo da Doha a Davao, nelle Filippine.\nIl 1\u00ba luglio, tre mesi dopo l'annuncio dei voli Doha-Mogadiscio, Qatar Airways ha lanciato il suo primo volo in Somalia.\nNell'agosto 2019, la compagnia ha introdotto voli per Langkawi, come parte dei suoi piani di espansione nel sud-est asiatico. La rotta \u00e8 la terza destinazione di Qatar Airways in Malesia dopo Kuala Lumpur e Penang.\nNel gennaio 2021, l'embargo \u00e8 stato revocato e Qatar Airways \u00e8 stata nuovamente in grado di volare verso paesi come Arabia Saudita, Emirati Arabi Uniti, Egitto e Bahrain e utilizzare il rispettivo spazio aereo.\nAccordi di code-share.\nAl 2021, Qatar Airways ha accordi di code-share con:\nFlotta.\nFlotta attuale.\nA dicembre 2021 la flotta di Qatar Airways risulta composta dai seguenti aerei:\nEntro il 2026 la flotta Qatar Airways sar\u00e0 composta da soli 5 modelli di aeromobili: Airbus A330, Airbus A350, Airbus A321, Boeing B787 e Boeing B777 (non vi saranno pi\u00f9 gli A380 e gli A320 a partire dal 2024, questi ultimi verranno gradualmente dismessi fino al 2028).\nFlotta storica.\nQatar Airways operava in precedenza con i seguenti aeromobili:\nSponsorizzazioni.\nLa Qatar Airways \u00e8 stata pi\u00f9 volte avvicinata al nome della ACF Fiorentina nell'ambito di una possibile acquisizione della societ\u00e0 di calcio italiana, ma senza successo. Dalla stagione calcistica 2013-14 fino alla 2016-17 \u00e8 stata lo sponsor del Barcellona. \nNell'aprile 2018 la compagnia aerea diventa lo sponsor di maglia della Roma, con un accordo del valore di 40 milioni di Euro, valido fino al termine della stagione 2020-21. \u00c8 altres\u00ec sponsor principale di maglia del Boca Juniors."}
{"id": "855002", "revid": "767487", "url": "https://it.wikipedia.org/wiki?curid=855002", "title": "Pata (musicista)", "text": "\u00c8 stato chitarrista degli X Japan dal 1987 fino al loro scioglimento avvenuto nel 1997, con il ruolo di chitarra ritmica e solista.\nLa sua collaborazione con gli X Japan comincia nel febbraio 1987, quando viene contattato dalla band (rimasta momentaneamente senza chitarrista), per la registrazione di due brani che verranno successivamente pubblicati nella raccolta di artisti vari Skull Thrash Zone Vol.1. Il suo ingresso come membro ufficiale avverr\u00e0 nel mese di aprile dello stesso anno.\nPata pu\u00f2 vantare diversi progetti solisti e collaborazioni: ha pubblicato due album da solista, \"Pata's 1st Solo Album\" (1993) e \"Raised On Rock\" (1995); ha accompagnato hide e gli Spread Beaver durante i loro tour dal 1994 al 1998; ha fondato nel 1998 i P.A.F., con i quali ha pubblicato due album studio e un album live, e nel 2001 una nuova band, i Dope Headz, assieme al bassista Heath (anch'egli precedentemente negli X Japan) e I.N.A., percussionista degli Spread Beaver . Anche questo gruppo ha cessato l'attivit\u00e0 dopo due album. Dal 2003 Pata fa parte dei (\"rock and inspiration\"; pronuncia ).\nHa partecipato al Simple Life Music Festival di Taiwan, tenutosi il 2 dicembre 2006, in una performance acustica assieme alla pop star taiwanese Faith Yang."}
{"id": "855006", "revid": "287204", "url": "https://it.wikipedia.org/wiki?curid=855006", "title": "Photon", "text": ""}
{"id": "855008", "revid": "12760", "url": "https://it.wikipedia.org/wiki?curid=855008", "title": "Nevroglia", "text": ""}
{"id": "855011", "revid": "12760", "url": "https://it.wikipedia.org/wiki?curid=855011", "title": "Cellula della nevroglia", "text": ""}
{"id": "855013", "revid": "287204", "url": "https://it.wikipedia.org/wiki?curid=855013", "title": "Phyla Vell", "text": ""}
{"id": "855023", "revid": "399", "url": "https://it.wikipedia.org/wiki?curid=855023", "title": "Personaggi lovecraftiani", "text": "I personaggi lovecraftiani sono i protagonisti umani delle vicende narrate dallo scrittore horror Howard Phillips Lovecraft, che nei suoi racconti ha dato vita a un numero considerevole di personaggi mostri, alieni, divinit\u00e0 ed altre entit\u00e0 di diversa origine.\nEssi presentano, in qualche maniera, caratteristiche autobiografiche, e si tratta di persone fuori dall'ordinario, che bramano la conoscenza sopra ogni cosa. Il sapere pu\u00f2 essere ottenuto, ma quasi sempre a carissimo prezzo: infatti, l'incontro con i Miti di Cthulhu ha conseguenze terribili per la mente umana, al punto che molti dei protagonisti dei racconti finiscono con l'impazzire o con il suicidio a causa dei terribili segreti di cui sono venuti a conoscenza. Conoscere nel profondo gli antichi miti, nella maggior parte dei casi, \u00e8 un fardello troppo difficile da sopportare per la fragile psiche di un essere umano.\nAbdul Alhazred.\n\u00c8 il cosiddetto \"arabo pazzo\", colui che avrebbe scritto il libro immaginario intitolato \"Kitab al-Azif\" (meglio noto come \"Necronomicon\"). Questo personaggio compare per la prima volta nel breve racconto di Lovecraft intitolato \"Storia del Necronomicon\" (1927).\nRandolph Carter.\nQuesto forse \u00e8 il personaggio con pi\u00f9 componenti autobiografiche di tutta la produzione di Lovecraft. Come Lovecraft, anche Carter \u00e8 un sognatore, scontento del mondo in cui si trova a vivere.\nPresente nei racconti: \"La dichiarazione di Randolph Carter\", \"Alla ricerca del misterioso Kadath\", \"La chiave d'argento\", \"Attraverso le porte della chiave d'argento\".\nRichard Upton Pickman.\nRichard Upton Pickman \u00e8 un pittore di Boston, \u00e8 considerato uno dei migliori, per il realismo che riesce ad imprimere nei suoi quadri. Quello che rende Pickman particolare, sono i soggetti che egli ritrae: i ghoul, creature deformi che si nutrono di cadaveri. I suoi quadri sembrano talmente vivi che a qualcuno viene il sospetto che non dipinga soggetti di fantasia, ma piuttosto che usi dei modelli in carne e ossa.\nPresente nei racconti: \"Il modello di Pickman\", \"Alla ricerca del misterioso Kadath\".\nCharles Dexter Ward.\nPresente nel racconto \"Il caso di Charles Dexter Ward\".\nHerbert West.\nHerbert West \u00e8 un giovane medico che, in seguito ai suoi studi, realizza un fluido in grado di riportare in vita gli esseri umani. I primi risultati si rivelano fallimentari, ma poi inizia a ottenere qualche parziale successo: parziale perch\u00e9 i cadaveri che riporta in vita si comportano come bestie aggressive e totalmente prive di razionalit\u00e0. La ricerca sugli effetti di questo fluido diventa per West una vera e propria ossessione, al punto che arriva a uccidere delle persone innocenti per procurarsi cadaveri utili ai propri esperimenti. La figura di Herbert West \u00e8 stata sicuramente ispirata da quella del dottor Frankenstein nell'omonimo romanzo di Mary Shelley.\nIl personaggio di Herbert West \u00e8 stato interpretato da Jeffrey Combs nel film Re-Animator di Stuart Gordon.\nPresente nel racconto \"Herbert West, rianimatore\".\nWilbur Whateley.\nWilbur Whateley \u00e8 un giovane abitante del paese di Dunwich. \u00c8 il figlio di Lavinia Whateley e della divinit\u00e0 Yog-Sothoth, e nipote dello stregone Noah Whateley. La sua natura, per met\u00e0 umana e per met\u00e0 demoniaca, si rende evidente dalla pelle scura, dal volto caprino e da uno sviluppo psicofisico notevolmente accelerato rispetto ad un essere umano: \"A un anno e sette mesi [...] era gi\u00e0 alto e grosso come un bambino di quattro anni, e parlava con una scioltezza e un'intelligenza incredibili\". Il nonno inizia ad istruirlo subito nei riti magici per l'evocazione di Yog-Sothoth. Dopo la morte del nonno Wilbur continua a studiare per conto suo gli incantesimi contenuti nel Necronomicon, di cui tuttavia possiede un'edizione incompleta e contenente degli errori. Per questo motivo si spinge fino alla biblioteca di Arkham, in cerca di una copia corretta del Necronomicon.\nPresente nel racconto \"L'orrore di Dunwich\""}
{"id": "855024", "revid": "1318658", "url": "https://it.wikipedia.org/wiki?curid=855024", "title": "Provincia di Luang Namtha", "text": "La provincia di Luang Namtha o Luang Nam Tha (in lingua lao: \u0ec1\u0e82\u0ea7\u0e87\u0eab\u0ea5\u0ea7\u0e87\u0e99\u0ecd\u0ec9\u0eb2\u0e97\u0eb2, traslitterato: \"Khwaeng Luang Namtha\") \u00e8 una provincia del Laos nord-occidentale con capoluogo Luang Namtha. Nel 2004, la provincia contava su una popolazione di 150.100 abitanti distribuiti su una superficie di 9.3255\u00a0km\u00b2, per una densit\u00e0 di 16,1 ab./km\u00b2.\nLa provincia, prevalentemente montuosa, \u00e8 meta di escursionisti di tutto il mondo. Molti dei percorsi passano tra i villaggi delle molte etnie autoctone presenti, tra le quali i Hmong, i Khui e gli Akha (maggioritari). Dal 2008, il locale piccolo aeroporto \u00e8 stato adeguato agli ATR 72 della compagnia di bandiera laotiana. Nelle zone frontaliere con la Cina stanno aumentando gli investimenti nel settore dell'albero della gomma da parte dei cinesi.\nGeografia fisica.\nLa provincia di Luang Namtha confina con le province di Bokeo a sud-ovest e di Oudomxay a sud-est, con la provincia cinese dello Yunnan a nord-est e con lo Stato Shan della Birmania a nord-ovest. La frontiera con la Birmania \u00e8 costituita dal fiume Mekong, che non entra nella provincia. I principali fiumi che la attraversano sono il Nam Tha, il Nam Fa ed il Nam Long.\nTra la fine del XX secolo e l'inizio del XXI, la strada che collega lo Yunnan con il Laos, passante per il distretto di Muang Sing, \u00e8 stata migliorata con le sovvenzioni del governo cinese, che intende farne l'arteria principale tra lo Yunnan e la Thailandia del Nord. Questa arteria fa parte dell'autostrada asiatica AH3 e ha avuto un ulteriore slancio con l'inaugurazione nel 2013 del quarto ponte dell'amicizia thai-lao al confine tra i due Paesi. La frontiera sino-laotiana su tale strada \u00e8 aperta solo ai laotiani e ai cinesi. La frontiera accessibile a tutti si trova pi\u00f9 ad est, a Boten, lungo la statale 13 che collega lo Yunnan con Vientiane.\nAll'interno della provincia, si trova l'\"Area di Conservazione delle Biodiversit\u00e0 Nazionali\", che racchiude parte di una delle pi\u00f9 incontaminate foreste pluviali del Paese. Con i finanziamenti statali laotiani, neozelandesi, dell'Unione Europea e dell'UNESCO, sono state sviluppate le strutture che ne hanno fatto una meta dell'ecoturismo.\nSuddivisione amministrativa.\nLa provincia di Luang Namtha \u00e8 suddivisa nei seguenti cinque distretti (in lao: \u0ec0\u0ea1\u0eb7\u0ead\u0e87, trasl.: \"mueang\"):"}
{"id": "855025", "revid": "12760", "url": "https://it.wikipedia.org/wiki?curid=855025", "title": "Cellula nevrogliale", "text": ""}
{"id": "855027", "revid": "935281", "url": "https://it.wikipedia.org/wiki?curid=855027", "title": "Teoria dei due Soli", "text": "La teoria dei due Soli era una concezione politica medievale e scolastica che vedeva l'autorit\u00e0 papale e quella imperiale di pari dignit\u00e0, ma riferite ad ambiti diversi. Essa si contrapponeva a quella del Sole e della Luna e sosteneva che l'autorit\u00e0 del papa e quella dell'Imperatore si dovessero occupare in maniera indipendente di due ambiti diversi, la prima di quello spirituale, mentre la seconda di quello temporale. Essa fu una risposta alle pretese teocratiche papali e costitu\u00ec la base ideologica imperiale nella lotta tra i poteri universali nel Medioevo. \nSecondo questa concezione, la pretesa papale di essere l'unico tramite per mezzo del quale Dio potesse concedere ad un sovrano il potere su uno Stato sarebbe stata errata, in quanto l'autorit\u00e0 dei sovrani sarebbe gi\u00e0 stata legittima per se stessa. Ci\u00f2 trovava anche riscontro nelle ultime tesi elaborate dagli scolastici, secondo le quali un monarca, per essere riconosciuto, non avrebbe necessariamente avuto il bisogno di investiture papali, a patto che egli governasse sulle proprie terre. Tale era la condizione del Sacro Romano Impero, erede dell'Impero Romano e, perci\u00f2, autorizzato a governare tutta l'Europa.\nLa teoria riscontr\u00f2 notevole successo negli ambienti ghibellini e antipapali italiani, lo stesso Dante, che era guelfo, se ne fece portavoce nel \"Monarchia\" (precisamente nel terzo libro dell'opera) e nella \"Divina Commedia\": \n\"Il pastore che procede (ovvero il pontefice) pu\u00f2 ruminare (interpretare le scritture), ma non ha le unghie separate (ovvero, nella simbologia usata, non \u00e8 adatta a governare)\".\nQuesta concezione politica, nella sua pretesa di ottenere uno Stato autonomo dalle ingerenze della Chiesa, fu un'anticipazione ideale delle monarchie nazionali moderne in cui i sovrani si sarebbero considerati sempre pi\u00f9 indipendenti e liberi da qualsiasi dettame papale."}
{"id": "855028", "revid": "12760", "url": "https://it.wikipedia.org/wiki?curid=855028", "title": "Glia", "text": ""}
{"id": "855030", "revid": "114423636", "url": "https://it.wikipedia.org/wiki?curid=855030", "title": "Provincia di Luang Prabang", "text": "La provincia di Luang Prabang (in lingua lao: \u0ec1\u0e82\u0ea7\u0e87\u0eab\u0ea5\u0ea7\u0e87\u0e9e\u0eb0\u0e9a\u0eb2\u0e87, traslitterato: Khw\u00e8eng L\u00f9ang Pr\u00e0b\u00e0ang) \u00e8 una provincia del Laos settentrionale. Nel 2015, contava su una popolazione di 431.889 abitanti distribuiti su una superficie di 16.875\u00a0km\u00b2, per una densit\u00e0 di 26 ab./km\u00b2.\nPrende il nome dal suo capoluogo, l'omonima Luang Prabang, che a sua volta prende il nome dalla sacra statua del Buddha detta Phra Bang, palladio della casa reale laotiana conservato nel museo nazionale ricavato nell'ex palazzo reale.\nLa citt\u00e0 in precedenza si chiamava Mueang Sua e fu la capitale di Lan Xang, il primo grande regno del paese, che nel XIV secolo unific\u00f2 per la prima volta i principati (in lao: \u0ec0\u0ea1\u0eb7\u0ead\u0e87, traslitterato \"mueang\") laotiani della valle del Mekong.\nGeografia fisica.\nLa provincia di Luang Prabang confina con le province laotiane di Phongsali a nord ovest, Oudomxay ad ovest, Xaignabouli a sud-ovest, Vientiane a sud, Xiangkhoang a sud-est e Houaphan ad est. Confina inoltre a nord-est con il Vietnam.\nIl territorio \u00e8 prevalentemente montuoso. Ad est il Mekong fa per un tratto da confine con la provincia di Oudomxay poi entra in quella di Luang Prabang e compie una stretta curva di 180 gradi prendendo la direzione sud-ovest. All'interno di tale curva ha origine la catena dei monti di Luang Prabang, che verso sud fa da confine tra Laos e Thailandia. Dal punto in cui piega verso sud, il Mekong fa da confine con la provincia di Xaignabouli.\nLa valle del Mekong forma sul lato orientale una pianura quasi sempre stretta, delimitata dai primi contrafforti della catena Annamita che gradatamente salgono verso le vette pi\u00f9 alte, situate sul confine provinciale con il Vietnam e all'interno delle province di Houaphan e Xiangkhoang.\nIl Mekong \u00e8 navigabile da Luang Prabang verso monte tutto l'anno con imbarcazioni medio piccole, a causa della presenza di massi affioranti, mentre la navigazione verso valle \u00e8 possibile solo nella stagione delle piogge a causa dei fondali bassi. Alcuni chilometri a nord del capoluogo, il Mekong riceve da nord le acque del fiume U, il pi\u00f9 lungo tra quelli che scorrono interamente nel paese, che attraversa tutta la parte settentrionale della provincia. Scorre formando continue anse tra le montagne calcaree circostanti ed \u00e8 in gran parte navigabile, nasce nella provincia di Phongsali e dopo essere entrato in quella di Luang Prabang bagna l'importante porto commerciale di Nong Khiaw.\nAlla confluenza tra i due fiumi, chiamata Pak U, si trovano delle grandi grotte naturali divenute uno dei principali luoghi di pellegrinaggio religioso, dal XVI secolo al loro interno si trovano oltre 5.000 statue di Buddha. Sia il Mekong che l'U offrono suggestivi panorami e sono diventati negli anni novanta mete del turismo internazionale. Altra attrazione turistica della provincia sono le imponenti cascate Kuang Si, situate 25\u00a0km a sud del capoluogo.\nSuddivisione amministrativa.\nLa provincia di Luang Prabang \u00e8 suddivisa nei seguenti 11 distretti (in lao: \u0ec0\u0ea1\u0eb7\u0ead\u0e87, trasl.: \"mueang\"):"}
{"id": "855031", "revid": "287204", "url": "https://it.wikipedia.org/wiki?curid=855031", "title": "Mahr Vehl", "text": ""}
{"id": "855032", "revid": "404338", "url": "https://it.wikipedia.org/wiki?curid=855032", "title": "Ultimate Capitan Marvel", "text": "Ultimate Capitan Marvel, il cui vero nome \u00e8 Geheneris HalaSon Mahr Vehl, \u00e8 un personaggio immaginario basato su una versione riveduta e aggiornata dell'omonimo personaggio, protagonista di alcune serie a fumetti pubblicate negli Stati Uniti d'America dalla Ultimate Marvel, etichetta della Marvel Comics. Venne ideato da Warren Ellis e Steve McNiven. La rivista \"Wizard\" lo ha classificato ottavo nella classifica dei personaggi pi\u00f9 forti dell'universo Ultimate Marvel.\nBiografia del personaggio.\nIl suo vero nome \u00e8 Pluskommander Geheneris Halason Mahr Vehl; il nome deriva sia da Mar-Vell che da Genis-Vell, due personaggi Kree dell'Universo Classico. Come la sua controparte classica aveva assunto l'identit\u00e0 del dottor Philip Lawson, anche Mahr Vehl utilizza questo nome falso nell'Universo Ultimate. Il nome \u00abCapitan Marvel\u00bb deriva da una pronuncia errata del suo nome da parte di Nick Fury e Carol Danvers, la sua ragazza sulla Terra. Solo Falcon e Thor riescono a pronunciare correttamente tutto il suo nome.\nNon viene detto granch\u00e9 sulla storia personale del personaggio: ha avuto pi\u00f9 di un padre e il suo secondo padre ha progettato i robot da combattimento portati sulle navi kree ma fu poi giudicato colpevole di qualcosa e condannato ad essere rinnegato (fatto a pezzetti e ridotto a bevanda proteica), e la sua famiglia porta il nome \"Halason\" (in inglese figlio di Hala), dal nome di un kree dell'antichit\u00e0 molto rispettato nella sua cultura; Yann Rrrg, superiore di Mahr Vehl e comandante della nave kree orbitante intorno alla Terra, disprezza la sua dinastia sostenendo che essi si facciano considerare eletti di Dio; parole a cui Mahr Vehl risponde dicendo che Hala era solo un kree che insegnava a rispettare tutte le creature viventi. In un momento imprecisato si \u00e8 arruolato nella Marina Spaziale Kree, raggiungendo il grado di \"uberkommander\" (in italiano viene reso come \"oltrecomandante\"), un equivalente di capitano sulla Terra; viene poi assegnato ad una nave destinata a osservare la Terra in vista dell'arrivo di Gah Lak Tus.\nUltimate Gah Lak Tus.\nDurante la mini \"Ultimate Nightmare\", Nick Fury ha gi\u00e0 avuto modo di apprendere qualcosa dal robot senziente alieno Visione; tuttavia quest'ultimo \u00e8 gravemente danneggiato e non pu\u00f2 riferire in modo esauriente le sue conoscenze al riguardo, ma riesce a dare un nome alla minaccia: Gah Lak Tus!\nIn \"Ultimate Secret\", Mahr Vehl compare come scienziato umano di nome Philip Lawson; in realt\u00e0 l'alieno \u00e8 sotto copertura da alcuni anni (si fa accenno ad un incidente occorso a Lawson 3 anni prima, ma non si afferma apertamente se sia quello il momento del suo arrivo); in seguito Mahr Vehl/Philip Lawson spiega di aver ricevuto l'incarico di osservare e riferire al comando i progressi degli umani e il loro futuro incontro con l'entit\u00e0 detta Gah Lak Tus. Questa parola proviene proprio dalla lingua kree e rappresenta il complesso insieme di spiegazioni sulla natura e gli scopi dell'entit\u00e0: col tempo \u00e8 diventata di uso comune presso altre civilt\u00e0 per indicare l'entit\u00e0 stessa. Dopo aver subito una chirurgia completa per somigliare ad un umano esternamente ed internamente, Mahr Vehl ha assunto l'identit\u00e0 Philip Lawson (non si sa se fosse inventata dal nulla o rubata a qualcuno) e ha cominciato a lavorare per lo SHIELD, dedicandosi al programma ASIS, una navetta spaziale capace di raggiungere velocit\u00e0 pari a un 1/5 della velocit\u00e0 luce; passando il tempo sulla Terra Lawson ha modo di apprezzare i lati pi\u00f9 triviali e \"umani\" dei terrestri, tanto da considerarli degni di evolversi e sopravvivere (motivo che lo ha portato a concepire la ASIS). Il giorno del volo inaugurale nella nave, un robot kree da combattimento attacca la base in modalit\u00e0 invisibile e Lawson \u00e8 il solo ha registrarlo grazie alla strumentazione nascosta addosso a lui; si allontana non visto, si spoglia e fa uscire da sotto la pelle una armatura ipertecnologica che dona all'utente invisibilit\u00e0, superforza, volo, resistenza e armi a raggi (una versione fantascientifica di Iron Man, per certi versi); affronta il robot interrogandolo sulla missione, e riceve un messaggio dal comandante Yann Rrrg che ordina la distruzione dell'ASIS pena la condanna a rinnegato; ma il protocollo kree prevede solo l'osservazione a scopo di conoscenza e ricognizione su Gah Lak Tus, non l'interferenza; quindi ingaggia il robot in combattimento avendo la meglio per poco.\nSvenuto, viene catturato dalle guardie di sicurezza SHIELD e interrogato prima dal capitano Carol Danvers e poi dal generale Fury in persona; nonostante i rapporti siano tesi, i due trovano un'intesa; Fury chiama i Fantastici 4 e parte degli Ultimates (Thor, Stark, la Vedova e il Falco) ad aiutare; davanti a loro, Mahr Vehl spiega che solo una persona conosce la verit\u00e0 su Gah Lak Tus, il comandante della missione: il segreto della sua natura viene custodito gelosamente dall'intelligenza suprema che governa il pianeta, con la giustificazione che questa conoscenza pu\u00f2 far impazzire chi la apprende; Mahr Vehl ritiene che Yann Rrrg abbia fatto questa fine e deciso di interferire per assicurare l'estinzione dei terrestri. Quindi lui accompagna Iron Man, Mr. Fantastic e la Ragazza Invisibile sulla astronave kree usando la ASIS mentre Fury e gli altri impegnano le truppe d'assalto kree a terra; con le indicazioni di Capitan Marvel (Danvers lo ha chiamato cos\u00ec davanti a Fury storpiando il nome, e Fury comincer\u00e0 a ripeterlo), Stark scarica il database su Gah Lak Tus e il gruppo torna sulla superficie prima che la nave esploda.\nIn \"Ultimate Extinction\", Mahr Vehl assiste alla rivelazione della vera natura di Gah Lak Tus da parte di Reed Richards; l'essere \u00e8 in realt\u00e0 una coscienza collettiva di macchine che vieggia nel cosmo alla ricerca di mondi da consumare; per rendere la conquista pi\u00f9 facile, manda in avanscoperta esploratori (dall'aspetto uguale a Silver Surfer) a convertire umani istigandoli al suicidio e seminando il caos; Marvel aiuta Capitan America a catturare uno di costoro per interrogarlo; dopo partecipa alla difesa del Triskelion dai cloni di Heather Moon, seguaci di un culto che adora Gah Lak Tus; alla fine della battaglia lo si vede partecipare alla riunione con gli altri eroi costretto per le ferite su una sedia a rotelle e incapace per il momento di togliersi l'armatura.\nLa minaccia di Reed Richards.\nDurante l'attacco di Reed alla Terra, Mahr Vehl partecipa alle operazioni di difesa al fianco degli Ultimates, venendogli affidata la difesa del Progetto Pegasus. Proprio presso di esso ha uno scontro con il giovane Araldo degli Osservatori, Nova.\nIl capitano cerca di comprendere gli ammonimenti del giovane riguardo alla minaccia che sta per abbattersi sul pianeta, quando il suo organismo viene contaminato dalla creatura di Reed Richards e si trasforma perdendo il controllo di s\u00e9.\nAlla fine ritrover\u00e0 il controllo dopo uno scontro con i restanti membri dei Fantastici Quattro e continuer\u00e0 la sua collaborazione con lo S.H.I.E.L.D. per sconfiggere Richards, anche se con una certa ritrosia per il comportamento di sfiducia che i suoi compagni gli dimostrano.\nLa morte.\nPreda della nostalgia di casa, Mahr Vehl collabora ancora con i programmi spaziali con l'identit\u00e0 di Philip Lawson. Un giorno, proprio durante i preparativi per una spedizione su Marte, la sua armatura lo avverte della presenza di un frammento dello Sciame di Gah Lak Thus sulla Terra.\nSenza esitazione alcune, Mahr Vehl si dirige verso il suo obbiettivo che si trova presso le Bahamas. Sul luogo trova, oltre al frammento che distrugge tramite un cannone, Silver Surfer e Nova, ovvero Rick Jones, Araldo dell'Osservatore, che lo stavano affrontando. Il kree ha passato anni a studiare un modo per annientare la minaccia dello Sciame e non ci era mai andato cos\u00ec vicino.\nVenendo informato da Norrin Radd, Mahr Vehl decide di andare incontro al nemico che in quel momento stava proprio attaccando il suo pianeta natio, Hala. Non appena se lo ritrova di fronte nota con estremo stupore come esso sia cambiato e che non sia pi\u00f9 quello di prima. Infatti lo Sciame si era fuso in precedenza con Galactus, il Divoratore di Mondi, giunto da un'altra dimensione a causa di una strana anomalia energetica, e di cui \u00e8 ora l'Araldo.\nNonostante la sorpresa il kree affronta la minaccia ma scopre ben presto che il cannone ha effetto solo sullo Sciame e non sul suo nuovo padrone. Quest'ultimo riconosce il kree, avendo avuto occasione in passato di incontrare la sua controparte e decide di eliminarlo, ma viene fermato in tempo da Nova. Il ragazzo aveva precedentemente lasciato i due alieni perch\u00e9 non si sentiva all'altezza del suo compito, ma ritrovato il coraggio, aveva deciso di raggiungerli.\nIl colpo energetico usato per respingere il Divoratore lo ha indebolito. Lo Sciame gli si avventa contro per assorbirlo e solo l'intervento di Mahr Vehl lo impedisce. Nel compiere tale gesto viene per\u00f2 colpito al suo posto e solo l'intervento congiunto di Nova e Surfer riesce a liberarlo.\nTeleportatisi su Hala, per il kree \u00e8 giunta la fine: le ferite inflittegli dallo Sciame gli sono state fatali. Disteso sul suolo del suo pianeta che non pensava di poter rivedere, Mahr Vehl si rammarica di tutto quello che sta accadendo poich\u00e9 Gah Lak Thus era stato costruito come arma dagli antichi Kree, e ora la sua minaccia ricade su di loro. Alla domanda di Nova su come possano fare per sconfiggerlo, Mahr Vehl spiega a lui e a Surfer che la sua armatura contiene un'arma definitiva estremamente potente in grado di distruggere Gah Lak Thus.\nIl kree \u00e8 pronto ad usarla, chiede solo un istante per poter sentire un'ultima volta il terreno di Hala sotto di s\u00e9. Ma \u00e8 troppo tardi: Mahr Vehl muore a fianco a Surfer e RIck Jones che decide di indossare l'armatura del kree e fermare lui stesso il DIvoratore, cosa che gli era stata gi\u00e0 annunciata in precedenza dall'Osservatore stesso come sua missione. Grazie al suo intervento il pianeta di Mahr Vehl evita cos\u00ec la distruzione."}
{"id": "855035", "revid": "1543377", "url": "https://it.wikipedia.org/wiki?curid=855035", "title": "Next-Generation Secure Computing Base", "text": "Il sistema NGSCB (Next-Generation Secure Computing Base), precedentemente noto con il nome di Palladium e poi trasformatosi in System Integrity Team, \u00e8 un'architettura software proposta dalla Microsoft che avrebbe inserito un Trusted Software Stack nelle versioni di Microsoft Windows successive a Windows XP, in particolar modo in Windows Vista. L'unica funzionalit\u00e0 effettivamente implementata in tale sistema operativo che sfrutta le funzionalit\u00e0 offerte dal Trusted Computing \u00e8 BitLocker Drive Encryption, un programma per la crittazione del disco rigido.\nArchitettura e dettagli tecnici.\nNelle attuali specifiche della Trusted Computing sono presenti due componenti hardware: il TPM (Trusted Platform Module), che realizza la memorizzazione in sicurezza di chiavi crittografiche e un coprocessore crittografico sicuro, e una particolare caratteristica di memoria nella CPU. Il sistema NGSCB avrebbe dovuto includere inoltre due componenti software, il Nexus, un kernel di sicurezza integrato all'interno del sistema operativo, e vari NCA (Nexus Computing Agent), ossia moduli fidati all'interno di applicazioni che sfruttano la NGSCB.\nApplicazioni.\nLe applicazioni progettate per NGSCB sarebbero state divise in due parti: lo NCA, un modulo \"fidato\" in grado di accedere a un insieme ristretto di API, e una parte \"non fidata\" che sarebbe stato in grado di accedere a tutte le API di Windows. Ci\u00f2 al fine di evitare che il modulo \"fidato\" fosse in grado di effettuare delle chiamate ad API che avrebbero potuto contenere delle falle di sicurezza (ossia che non siano 'fidate'); il codice fidato avrebbe dovuto usare solo API che fossero state attentamente esaminate al fine di chiudere ogni possibile falla di sicurezza.\nCritiche.\nL'NGSCB ed il Trusted Computing furono criticati soprattutto in quanto considerati inefficaci nel risolvere la maggior parte degli odierni problemi di sicurezza informatica, quali ad esempio virus informatici e trojans. Ci\u00f2 nonostante, Microsoft aveva affermato in passato che l'NGSCB \u00e8 una tappa necessaria propria nella lotta ai virus. Tuttavia, in seguito Microsoft non ha pi\u00f9 aggiunto nulla circa l'effettiva capacit\u00e0 dell'NGSCB di risolvere questi problemi.\nDisponibilit\u00e0.\nQuando fu annunciato, ci si aspettava che l'NGSCB facesse parte del nuovo sistema operativo Windows, Windows Vista (precedentemente denominato Longhorn). Nel maggio 2004 fu riportato che la Microsoft aveva accantonato il progetto NGSCB. La notizia fu repentinamente smentita dalla Microsoft, che rilasci\u00f2 alla stampa la dichiarazione di star al contrario \"riprendendo\" il progetto.\nCambi di nome dell'iniziativa.\nInizialmente l'NGSCB era stato chiamato da Microsoft \"Palladium\". Nella mitologia greca e romana, Palladio era l'\"immagine della tradizione su cui si basa la sicurezza della citt\u00e0\". Il nome era associato in particolare alla statua della dea Atena ubicata a Troia, la quale si credeva proteggesse i troiani dalle invasioni dei greci. La statua venne rubata da Ulisse e Diomede, ma la citt\u00e0 non cadde fino a che non venne aggredita dal cavallo di Troia.\nAll'inizio del 2006, la Microsoft ha di nuovo cambiato il nome del progetto NGSCB in \"System Integrity Team\" (progetto per il mantenimento dell'integrit\u00e0 del sistema). Gli ultimi post sul sito web del progetto risalivano al 26 ottobre 2006, salvo una brevissima parentesi di 3 post pubblicati nel 2008."}
{"id": "855036", "revid": "28592", "url": "https://it.wikipedia.org/wiki?curid=855036", "title": "Industrie tessili", "text": ""}
{"id": "855038", "revid": "125340486", "url": "https://it.wikipedia.org/wiki?curid=855038", "title": "Banda Carit\u00e0", "text": "Banda Carit\u00e0 \u00e8 la denominazione gergale con la quale durante la Repubblica Sociale Italiana divenne noto il Reparto dei Servizi Speciali di Firenze, poi rinominato Ufficio Polizia Investigativa, formalmente dipendente dalla Milizia Volontaria per la Sicurezza Nazionale, fondato e capeggiato da Mario Carit\u00e0, nel corso dell'ultimo biennio della seconda guerra mondiale.\nFu il gruppo che inflisse i maggiori danni all'organizzazione partigiana in Toscana e nel Veneto. Era il braccio armato dell'antiresistenza e i suoi metodi erano brutali e includevano attentati, infiltrazioni, provocazioni, esecuzioni sommarie e l'uso costante della tortura. Inoltre cercavano di corrompere i fiancheggiatori e persino i partigiani. Un caso classico era l'infiltrazione nelle \"bande\" partigiane o l'assassinio dell'\u00e9lite intellettuale (come fece all'Universit\u00e0 di Padova). Secondo la testimonianza del tenente Giovanni Castaldelli, lo scopo era quello di \u00abcreare una polizia militare con il compito di scoprire e contrastare ogni favoreggiamento ai piani militari del nemico\u00bb.\nStoria.\nContesto.\nIn seguito all'armistizio di Cassabile annunciato l\u20198 settembre, l\u2019esercito tedesco occupava l'Italia settentrionale e centrale. Mussolini insedi\u00f2 la Repubblica Sociale Italiana (RSI), controllata di fatto dalla Germania. La resistenza armata partigiana si diffuse. Lo scontro bellico tra forze alleate che risalivano la penisola e l'esercito tedesco gener\u00f2 al suo interno una guerra civile, che si diffuse in tutta l\u2019Italia centro-settentrionale. L\u2019esercito nazista attu\u00f2 una strategia del terrore, dirigendo le forze della RSI verso le forze partigiane e la popolazione civile. La prospettiva crescente di sconfitta aliment\u00f2 un\u2019ondata di repressione e violenza da parte delle forze della RSI, che si muovevano con una logica squadrista tra rastrellamenti, delazioni, arresti, torture, uccisioni e deportazioni che colpirono sia partigiani sia civili. Lo scontro fu costellato da centinaia di eccidi. Tra le forze della RSI, il reparto del maggiore Mario Carit\u00e0 di distinse nella repressione delle reti clandestine e nella tortura, in sinergia con SS e Polizia politica nazista.\nFirenze: la costituzione del Reparto Servizi Speciali.\nIl 17 settembre 1943, in seguito alla liberazione di Mussolini, a Firenze fu ricostituita la 92\u00aa Legione Camicie Nere della Milizia Volontaria per la Sicurezza Nazionale (in dicembre confluita con altri corpi nella Guardia Nazionale Repubblicana) e, al suo interno, venne creato l'R.S.S. (sigla di Reparto dei Servizi Speciali), una sorta di ufficio politico investigativo, con ampia autonomia operativa.\nIl comandante, il Seniore Mario Carit\u00e0, era supportato da uno stato maggiore formato dal colonnello della Regia aeronautica Gildo Simini, dal capitano Roberto Lawley, dai tenenti Piero Koch, Eugenio Varano, Armando Tela e Ferdinando Manzella. Il reparto diventer\u00e0 famoso come \"la Banda Carit\u00e0\", nota per le violenze e le torture, che contava su un organico di circa di una sessantina di elementi, suddivisi in tre squadre: la \"Manente\", comandata da Erno Manente, che si autodefiniva \"la squadraccia degli assassini\"; la \"Perotto\", chiamata anche \"la squadra della labbrata\", e infine \"la squadra dei quattro santi\". Il reparto, in coordinamento con le SS, assunse in seguito la denominazione ufficiale di \"Ufficio Polizia Investigativa\". Formalmente irregimentato come organo della Polizia Repubblicana, dipendeva operativamente dai comandi Ordnungs-Polizei SS in Italia.\nCarit\u00e0, come altri capi fascisti (per esempio Gino Bardi, Gaetano Colotti, Guglielmo Pollastrini) aveva una visione di netta intransigenza nel rinato spirito fascista repubblicano della RSI. La sua rabbia si concentrava non solo contro gli antifascisti ma anche contro la vecchia classe dirigente fascista del periodo del ventennio; significativa era la sua avversione al filosofo Giovanni Gentile. Infatti Gentile, un tempo \"filosofo ufficiale del fascismo\" e aderente comunque alla RSI, disapprov\u00f2 gli eccessi criminali di Carit\u00e0 che allora operava a Firenze, minacciando di denunciarlo, tanto che in un primo tempo si pens\u00f2 che l'attentato che cost\u00f2 la vita a Gentile - in realt\u00e0 eseguito da gappisti comandati da Bruno Fanciullacci - fosse stato commesso proprio da componenti della banda, allo scopo di porre fine alle proteste del filosofo verso le loro violenze.\nL'azione della Banda fu talmente efferata che Carit\u00e0 dovette perfino, il 14 dicembre 1943, scrivere una lettera di giustificazione a Mussolini, al quale ricord\u00f2 che solo con la violenza era diventato Duce.\nAttivit\u00e0 nel Veneto e a Padova.\nDopo lo sfondamento del vallo difensivo germanico da parte delle Forze Alleate, il maggiore e la sua unit\u00e0 smobilitarono da Firenze e ripiegarono verso il nord dopo aver rapinato 55 milioni di lire dalla sede cittadina della Banca d'Italia e saccheggiato il tesoro della Sinagoga, una galleria di quadri, oltre a mobili e preziosi delle famiglie ebree. \nDopo l'attivit\u00e0 svolta a Firenze si trasfer\u00ec prima nel rodigino a Bergantino e successivamente, su richiesta del questore Menna, a Padova dove oper\u00f2 presso Palazzo Giusti, in via san Francesco 55, dal luglio del 1944 fino alla fine della guerra con la nuova denominazione di \"Comando Supremo Pubblica Sicurezza e Servizio Segreto in Italia - Reparto Speciale Italiano\" alle dirette dipendenze della SS. L'attivit\u00e0 di polizia che Carit\u00e0 con il suo RSS svolse a Padova non fu quella di una normale formazione militare della RSI, ma ebbe un obiettivo di guerra \"non convenzionale\". Il suo ruolo era pi\u00f9 politico che militare ed oper\u00f2 con azioni di raccolta di informazioni e di infiltrazione tra i resistenti.\nL'attivit\u00e0 era poco eclatante tanto che si era creato un alone di mistero attorno a lui e alla sua struttura. Il 25 aprile 1945 il \"Reparto\" (che alla fine di febbraio era passato sotto il comando tedesco con il nome di \"Reparto Speciale Italiano\") si disciolse. La formazione \u00absi sciolse il 27 aprile 1945, alle ore 16 e 30\u00bb.\nAlla Liberazione buona parte dei componenti fuggirono seguendo le truppe tedesche in ritirata, ma diversi furono catturati nel mese di maggio. Carit\u00e0 non tent\u00f2 di fuggire oltre frontiera ma si rifugi\u00f2 in un paesino verso l'Alpe di Siusi, a Castelrotto, a circa 30 km da Bolzano. Nella notte tra il 18 e il 19 maggio 1945, nel tentativo di sottrarsi alla cattura, fu ucciso in un conflitto a fuoco da due militari americani. Le versioni della sua morte sono diverse e contrastanti\nProcedimenti giudiziari.\nDopo la Liberazione, membri della banda vennero processati dinanzi alla Corte d\u2019assise straordinaria di Padova: il processo si concluse il 3 ottobre 1945. Uno dei membri venne condannato a morte e fucilato.\nL'iter giudiziario successivo e i suoi esiti lievi per gran parte dei membri della banda fu sintomatico del trend giudiziario generale che prevalse dalla fine del 1945 e venne consolidato con l'esecuzione del decreto di amnistia del 1946. Il processo di secondo grado tenuto presso la Corte d'assise di Lucca nel maggio-luglio 1951 fece ampio ricorso all'amnistia, e produsse la scarcerazione di una trentina di individui colpevoli di gravi reati e violenze degradanti. \nTra coloro che nel giro di pochi anni beneficiarono di esiti giudiziari lievi furono anche i militi accusati di sevizie e torture Castaldelli e Tecca: essi nel 1945 furono condannati alla fucilazione per collaborazionismo con sequestro di persona ai danni membri della resistenza che, dopo sevizie, erano stati consegnati per la deportazione in Germania. La Cassazione l\u20198 gennaio 1946 annull\u00f2 la sentenza per difetto di motivazione con rinvio per nuovo giudizio alla Sezione speciale della Corte d\u2019assise di Venezia. Il 29 maggio 1947 Castaldelli fu amnistiato dall'imputazione di sequestro di persona e condannato a 24 anni per gli altri reati; nel 1949 la Cassazione condon\u00f2 un terzo della pena; il 28 luglio 1951 la Corte d\u2019assise di Lucca gli inflisse 12 anni di reclusione per i reati perpetrati in Toscana ma nel 1953 la Corte d\u2019appello di Bologna ridusse la condanna a 2 anni, dichiar\u00f2 la pena estinta e lo scarcer\u00f2.\nLievi esiti ebbe anche il milite Enrico Trentanove, specialista in tortura con i cavi elettrici. La Cassazione concesse l'amnistia avvalendosi della caratterizzazione delle sevizie come non \"particolarmente efferate\", come previsto dal decreto di amnistia del 1946 per escludere i reati pi\u00f9 gravi dai benefici. Egli venne ancora imputato per collaborazionismo e sevizie da parte della Corte di Assise Straordinaria di Firenze nel 1947, ma venne nuovamente amnistiato. \nLa figlia di Carit\u00e0, Franca, fu condannata a 16 anni e non fu amnistiata; \nTeatro.\nIl dramma \"Storie di Villa Triste\" \u00e8 l'opera teatrale, scritta da Nicola Zavagli, che ricostruisce il processo alla banda Carit\u00e0. Messa in scena per la prima volta nel 2005 a Firenze, \u00e8 replicata negli anni successivi in varie citt\u00e0 italiane, dalla \"Compagnia Teatri d'Imbarco\"."}
{"id": "855044", "revid": "1543377", "url": "https://it.wikipedia.org/wiki?curid=855044", "title": "Panno grosso bergamasco", "text": "Il panno grosso bergamasco \u00e8 un tipo di panno, un tessuto pregiato ruvido, caldo e molto robusto. \nLa sua origine risale al Medioevo nelle zone della Val Gandino, in particolare nella localit\u00e0 di Leffe e nella conca del monte Farno, dove contribu\u00ec a dare vita ad un florido mercato della lana.\nQueste sue caratteristiche gli permisero di essere utilizzato, in epoche passate, soprattutto negli eserciti per divise e coperte, e contribuirono allo sviluppo economico della zona, tuttora rinomata per i propri prodotti lanieri."}
{"id": "855049", "revid": "12760", "url": "https://it.wikipedia.org/wiki?curid=855049", "title": "Materia bianca", "text": ""}
{"id": "855050", "revid": "1305772", "url": "https://it.wikipedia.org/wiki?curid=855050", "title": "Bergamasco", "text": ""}
{"id": "855051", "revid": "1305772", "url": "https://it.wikipedia.org/wiki?curid=855051", "title": "Else Christensen", "text": "Soprannominata \"Folk-Mother\", \u00e8 stata una delle figure pi\u00f9 rappresentative del neopaganesimo germanico.\nBiografia.\nDalla fine degli anni trenta al 1945 \u00e8 impegnata col marito Alec Christensen come attivista sindacale. Il suo nome e quello del marito Alec compaiono in una lista di indagati dalle forze di occupazione tedesche. Imprigionati, verranno rilasciati al decadere delle accuse. Successivamente Alec verr\u00e0 internato in un campo di concentramento in Danimarca per qualche tempo. Nel 1951 i coniugi Christensen emigrano in Canada.\nNei primi anni sessanta, Else ed Alec hanno modo di conoscere l'opera del proto-odinista australiano Alexander Rud Mills (1885-1964) \u201c\"Il richiamo della nostra antica Religione Nordica\"\u201d, i coniugi Christensen decidono di occuparsi della ristampa e della pubblicazione di tutte le opere di Mills e di dedicarsi completamente alla causa odinista.\nNel 1969 fondano un gruppo chiamato \"The Odinist Study Group\" (\"Gruppo di studio odinista\"), nel corso degli anni questa formazione cambia diversi nomi: \"The Odinist Movement\" (\"Movimento Odinista\"), the \"Odinist Fellowship\" (\"Compagnia Odinista\") e \"The Odinist Community\" (\"Comunit\u00e0 Odinista\").\nNel 1970 si trasferisce in Florida, a Crystal River dove acquista un appezzamento di terreno, e l'anno successivo suo marito muore di infarto. Nell'agosto di quell'anno Else, raggruppando i materiali raccolti col marito, inizia a editare \u201c\"The Odinist\"\u201d (l'Odinista) la rivista sar\u00e0 pubblicata ininterrottamente sino alla fine degli anni settanta.\nNel 1979 Else viene giudicata colpevole di traffici illegali sul confine di stato e condannata a 30 mesi di reclusione. Durante la detenzione, le autorit\u00e0 federali riconoscono il suo ruolo di rappresentante religiosa degli odinisti incarcerati: la Christensen organizzer\u00e0 cos\u00ec il culto odinista per i detenuti in diverse strutture penitenziarie statali e federali.\nAll'et\u00e0 di 84 anni, al termine della sua detenzione, Else viene espulsa dagli Stati Uniti e rimpatriata in Canada. Non ha mezzi di trasporto, un'abitazione o altri beni, cos\u00ec la comunit\u00e0 Odinista-\u00c1satr\u00fa tra Stati Uniti e Canada si mobilita per provvedere al viaggio ed al suo nuovo domicilio. Si stabilir\u00e0 nella Columbia Britannica presso i suoi confratelli della \"Wodan's Kindred\" dove vivr\u00e0 serenamente i suoi ultimi anni. Nel 2005, all'et\u00e0 di 91 anni, annuncia pubblicamente il suo ritiro dall'organizzazione dell'Odinismo-\u00c1satr\u00fa.\nMuore il 4 maggio 2005.\nMalgrado la sua estraneit\u00e0 a movimenti o azioni politiche e il proprio passato anarco-sindacalista, le critiche mosse ad Else Christensen la vogliono funzionale alla causa del cosiddetto \u201cAryan revolutionary paganism\u201d degli anni sessanta-settanta. Il concetto di \u201creligione nativa\u201d caro alla Christensen e ai suoi confratelli non rappresenta di fatto un'adesione ad alcuna logica suprematista. Sebbene negli scritti successivi alla sua detenzione ogni traccia di orientamento \u201cetnocentrico\u201d sia stata eliminata, le accuse di eccessiva \u201crazzialit\u00e0\u201d mosse all'opera di Else Christensen hanno certamente giocato un ruolo determinante nella controversa vicenda del suo arresto e nella sua prolungata detenzione."}
{"id": "855053", "revid": "12760", "url": "https://it.wikipedia.org/wiki?curid=855053", "title": "Materia grigia", "text": ""}
{"id": "855054", "revid": "95168", "url": "https://it.wikipedia.org/wiki?curid=855054", "title": "Eduard bernstein", "text": ""}
{"id": "855062", "revid": "287204", "url": "https://it.wikipedia.org/wiki?curid=855062", "title": "Cane mangia cane", "text": "Cane mangia cane \u00e8 un libro di Edward Bunker edito in Italia da Einaudi nel 1999.\nEddie Bunker, in questo romanzo noir, mescola uno stile freddo e descrittivo a dei dialoghi degni del regista Quentin Tarantino, suo carissimo amico e collega. \nLo scrittore infatti dedica al regista, che gli ha affidato la parte di Mr. Blue nel film Le iene, una evidente citazione: in un capitolo infatti Troy decide di andare al cinema a vedere Pulp Fiction.\nTrama.\nI tre amici Troy Cameron, Mad Dog MacCain e Diesel Carson, legati tra loro da un passato in riformatorio, dopo alcuni anni si ritrovano nuovamente coinvolti nel mondo del crimine organizzato, delle rapine e delle sparatorie.\nAdattamento cinematografico.\nNel 2016 \u00e8 stato distribuito nelle sale cinematografiche il film Cane mangia cane, adattamento del romanzo, diretto e cosceneggiato da Paul Schrader e interpretato da Nicolas Cage e Willem Dafoe."}
{"id": "855065", "revid": "77594", "url": "https://it.wikipedia.org/wiki?curid=855065", "title": "Palacio de Correos de Mexico", "text": "Il Palacio de Correos de Mexico (\"Palazzo Postale\") \u00e8 un edificio di Citt\u00e0 del Messico, situato all'angolo tra la via di Tacuba e l'Asse Centrale \"L\u00e1zaro C\u00e1rdenas\". Viene ritenuto un capolavoro architettonico, voluto dal generale Porfirio D\u00edaz, che ordin\u00f2 anche la costruzione del Palazzo delle Belle Arti per celebrare il centenario dell'inizio dell'indipendenza del Messico nel 1910.\nOriginariamente il luogo in cui ora sorge il Palazzo Postale era sede dell'antico ospedale dei Terziari Francescani, il quale venne abbattuto nel 1902. Il nuovo edificio venne inaugurato il 17 febbraio 1907 dallo stesso presidente Porfirio Diaz, il quale con un atto simbolico deposit\u00f2 due cartoline con l'immagine del palazzo postale. In seguito \u00e8 stato pi\u00f9 volte restaurato.\nDi stile eclettico, integra elementi di stile gotico veneziano e art nouveau; la sua creazione si deve interamente all'architetto italiano Adamo Boari, che fu anche incaricato della costruzione del contemporaneo Palazzo delle Belle Arti.\nPresenta una facciata con impianto ripreso da modelli rinascimentali. Il portone principale, posto sull'angolo, \u00e8 completato da una tettoia di ferro battuto sostenuta da due grandi catene che danno all'ingresso l'aspetto di un ponte levatoio.\nAll'interno l'edificio presenta ricche decorazioni in ferro o in bronzo, elaborate e fuse nelle Fonderie del Pignone di Firenze. Scale e tavoli sono realizzati in marmo di Carrara.\nLe colonne che ricoprono la struttura di ferro che sostiene l'edificio sono in finto marmo."}
{"id": "855068", "revid": "104265", "url": "https://it.wikipedia.org/wiki?curid=855068", "title": "Funzione requirente", "text": "La funzione requirente, in diritto, \u00e8 una funzione esercitata dai depositari del potere giudiziario, ovvero dai magistrati e giudici che operano presso l'ufficio del pubblico ministero nei sistemi penali ispirati al principio accusatorio: in essi il pubblico ministero ha il compito di esprimere richieste o pareri in vista delle decisioni degli organi giudicanti.\nNel mondo.\nItalia.\nIn Italia, rispetto alla funzione inquirente che esercitava nel codice Rocco, il pubblico ministero mantiene il compito di vegliare sulla osservanza delle leggi, sulla pronta e regolare amministrazione della giustizia, sulla tutela dei diritti dello Stato, delle persone giuridiche e degli incapaci, richiedendo, nei casi di urgenza, i provvedimenti cautelari che ritiene necessari.\nLa vera differenza risiede nella parit\u00e0 delle armi processuali che l'accusa, dal 1989, ha nei confronti della difesa dell'imputato o dell'indagato. Pertanto, anche quando promuove la repressione dei reati e l'applicazione delle misure di sicurezza, il pubblico ministero ha poteri coercitivi subordinati alla revisione o scrutinio o autorizzazione del giudice terzo, in modo da non precostituirsi un vantaggio nel successivo iter processuale: esso dovr\u00e0 portare all'accertamento dei fatti mediante il rispetto del contraddittorio. Il pubblico ministero ha anche la funzione esecutiva di fare eseguire i giudicati ed ogni altro provvedimento del giudice, nei casi stabiliti dalla legge (art 73 R.D. 12/1941)."}
{"id": "855071", "revid": "767487", "url": "https://it.wikipedia.org/wiki?curid=855071", "title": "Steve Grossman", "text": "Biografia.\nGrossman inizi\u00f2 il suo rapporto con la musica studiando il sax contralto dall'et\u00e0 di otto anni, strumento a cui aggiunse il sax soprano a 15 e il sax tenore a 16 anni. Debutt\u00f2 come professionista nel 1969, sostituendo Wayne Shorter nella formazione di Miles Davis, con cui incise l'album \"A Tribute to Jack Johnson\". Dal 1971 al 1973 fece parte del gruppo del batterista Elvin Jones. Dall'inizio degli anni settanta ha lavorato come freelance e ha condotto formazioni proprie, tra le altre lo \"Steve Grossman Trio.\" Dotato di una timbrica potente, nella tradizione hard bop, Grossman ha al suo attivo collaborazioni con molti dei protagonisti del jazz contemporaneo. Da diversi anni viveva a Bologna."}
{"id": "855074", "revid": "74801", "url": "https://it.wikipedia.org/wiki?curid=855074", "title": "Contea di Gila", "text": "La contea di Gila, in inglese Gila County, \u00e8 una contea dello Stato dell'Arizona, negli Stati Uniti. La popolazione al censimento del 2010 era di abitanti. Il capoluogo di contea \u00e8 Globe. La contea di Gila contiene parte delle riserve indiane di Fort Apache e di San Carlos.\nGeografia fisica.\nLa contea si trova nella parte centrale dell'Arizona. Lo United States Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa Contea di Gila venne costituita l'8 febbraio 1881 da parte delle contee di Maricopa e di Pinal."}
{"id": "855077", "revid": "767487", "url": "https://it.wikipedia.org/wiki?curid=855077", "title": "Agust\u00edn Ga\u00ednza", "text": "Carriera.\nGiocatore.\nDopo aver militato nelle giovanili dell'Athletic Club, nel 1940 passa in prima squadra, dove rimane per altri 19 anni e con cui riesce in due doppiette Liga/Coppa nelle stagioni 1942-1943 e 1955-1956. Vince anche altre 5 Coppe (1944, 1945, 1950, 1955 e 1958). \u00c8 stato il capitano della squadra per diversi anni ed \u00e8 il giocatore spagnolo ad aver vinto pi\u00f9 Coppe del Re e ad aver giocato pi\u00f9 finali (in tutto 9). \u00c8 l'ottavo marcatore di sempre della squadra \"rojiblanca\" con 151 gol totali. Termina la sua carriera di calciatore nel 1959 senza aver mai lasciato la squadra bilbaina.\nHa giocato 33 partite in nazionale segnando 10 gol ed ha partecipato alla Coppa del Mondo del Brasile nel 1950 (in cui ha messo a segno due reti)\nAllenatore.\nDopo aver abbandonato il calcio giocato nel 1959, rientra nel mondo del pallone come allenatore nel 1965, sedendosi sulla panchina dell'Athletic Club. Qui rimane per 4 anni e questa rappresenta la sua unica esperienza come allenatore. Con i \"Rojiblancos\" conquista una Copa del Rey nel 1969 e due secondi posti nella stessa competizione nel 1966 e nel 1967."}
{"id": "855083", "revid": "81103", "url": "https://it.wikipedia.org/wiki?curid=855083", "title": "Domenica Laetare", "text": "L'espressione \"domenica \"Laetare\"\" indica, nel calendario liturgico della Chiesa cattolica e in quelli di molte altre chiese di tradizione latina, come la Chiesa anglicana e altre chiese minori, la quarta domenica di Quaresima.\nDescrizione.\nQuesta espressione era nel passato utilizzata comunemente, mentre dopo la riforma liturgica, attuata nella Chiesa cattolica dopo il Concilio Vaticano II, lo \u00e8 soltanto raramente, a causa del prevalente uso delle lingue parlate rispetto al latino.\nL'espressione deriva dall'inizio dell'introito nella messa di questo giorno:\nLa data della \"domenica Laetare\" \u00e8 legata a quella della Pasqua e pu\u00f2 cadere tra il 1\u00ba marzo e il 4 aprile.\nIn tale giornata, secondo le regole dei colori liturgici, nel rito romano della Chiesa cattolica (e nella Chiesa anglicana, e in molte altre chiese minori), \u00e8 possibile utilizzare, invece del viola normalmente utilizzato durante la Quaresima, il colore rosa nei paramenti liturgici, possibile solo in questo giorno e nella domenica Gaudete in Avvento. Inoltre, almeno nel rito romano della Chiesa cattolica, \u00e8 possibile ornare l'altare di fiori e usare l'organo anche quando non serve per sostenere il canto.\nSecondo Gu\u00e9ranger, con questi segni di allegrezza nella liturgia, la Chiesa vuole felicitarsi dello zelo dei suoi figli; avendo essi percorso met\u00e0 del tempo di Quaresima, la Chiesa vuole stimolare il loro ardore fino alla Pasqua.\nNel rito romano precedente la riforma liturgica, la domenica \"Laetare\" vede per quel giorno un ritorno all'uso della dalmatica da parte del diacono e della tunicella da parte del suddiacono.\nNote storiche.\nNel X secolo entr\u00f2 nella liturgia la singolare cerimonia della benedizione della Rosa d'oro. Il papa si recava alla basilica di Santa Croce in Gerusalemme tenendo in mano una rosa d'oro, di cui spiegava il significato al popolo; e al ritorno ne faceva dono al prefetto di Roma.\nTale rito fu probabilmente ripreso dai bizantini che nella III domenica di Quaresima celebravano una festa in onore del Santo Legno della Croce, al quale rendevano omaggio con fiori. \u00c8 anche probabile che la cerimonia derivi da un'usanza popolare con cui Roma, nel secolo X celebrava la vittoria della primavera sull'inverno. Nelle chiassose feste s'adornavano di fiori persone, case e vie."}
{"id": "855085", "revid": "915605", "url": "https://it.wikipedia.org/wiki?curid=855085", "title": "Libyan Airways", "text": "La Libyan Airways (in lingua araba: \u0627\u0644\u062e\u0637\u0648\u0637 \u0627\u0644\u062c\u0648\u064a\u0629 \u0627\u0644\u0644\u064a\u0628\u064a\u0629 - traslitterato: al-Khutut al-Jawiyah al-Libiyah); gi\u00e0 Libyan Arab Airlines, \u00e8 la compagnia aerea di bandiera libica ed opera principalmente dall'Aeroporto di Tripoli.\nLibyan Airways \u00e8 membro della Arab Air Carriers Organization (\"Organizzazione Araba dei Trasporti Aerei\").\nA meno che non operi in \"wet lease\", la compagnia aerea fa parte della lista dei vettori aerei soggetti a divieto operativo nell'Unione europea, e pertanto non pu\u00f2 volare nel suo spazio aereo.\nFlotta.\nA luglio del 2009 la flotta della Libyan Airways \u00e8 composta come segue:\nAltri aerei:\nA luglio 2009 l'et\u00e0 media della flotta, riferita agli aeromobili operativi, \u00e8 di 8,5 anni."}
{"id": "855090", "revid": "121564016", "url": "https://it.wikipedia.org/wiki?curid=855090", "title": "Prodotti agroalimentari tradizionali italiani", "text": "I prodotti agroalimentari tradizionali italiani (PAT) sono prodotti inclusi in un apposito elenco, istituito dal Ministero delle politiche agricole, alimentari e forestali (MIPAAF) con la collaborazione delle Regioni. L'aggiornamento e la pubblicazione annuale dell'elenco sono a cura del Ministero che ha anche il compito di promuoverne la conoscenza a livello nazionale e all'estero. Nel 2019 in Italia sono presenti 5.128 prodotti PAT, e la regione che detiene il maggior numero di PAT \u00e8 la Campania, con 531 specialit\u00e0 registrate.\nLa politica agraria \"di qualit\u00e0\".\nL'agricoltura italiana ha dovuto affrontare lo scenario della politica agricola dell'Unione europea partendo da condizioni nettamente svantaggiate.\nL'agricoltura moderna, estremamente indirizzata verso la meccanizzazione, richiede estensioni di terreno pianeggiante che in Italia difettano, sia per la configurazione naturale orografica, sia per l'antropizzazione spinta del territorio. Si uniscono a queste cause molti mali endemici dell'agricoltura italiana.\nPer reagire a questa situazione il MiPAAF ha deciso di puntare nettamente su settori di nicchia, valorizzando i prodotti tradizionali in cui prodotti agricoli o dell'allevamento venivano lavorati secondo antiche ricette.\nIl requisito per essere riconosciuti come Prodotti Agroalimentari Tradizionali (PAT) \u00e8 quello di essere\nMa \u00e8 lo stesso ministero a riconoscere che tali \"prodotti di nicchia\", di produzioni limitate in termini quantitativi e relativi ad aree territoriali molto ristrette, tali da non giustificare una DOP o una IGP, incontrano molte riserve in sede di Unione europea. Questa in linea di massima \u00e8 \u00abcontraria a queste produzioni e vieta la registrazione di marchi collettivi che contengano un nome geografico\u00bb. Il timore \u00e8 infatti che si confondano con i prodotti DOP e IGP.\nIl ministero ha pertanto rinunciato ad un ruolo attivo, delegando tali compiti alle regioni, e conservando a s\u00e9 stesso solo un ruolo di controllo e quello della tenuta ufficiale del \"libro\".\nComune a livello nazionale \u00e8 la suddivisione per categoria: \u00abprodotti lattiero-caseari, prodotti a base di carne, prodotti ortofrutticoli e cereali, prodotti da forno e dolciari, bevande alcoliche, distillati\u00bb.\nNell'elenco non possono figurare i prodotti insigniti dei marchi DOP o IGP, mentre esiste una certa categoria \"intermedia\" dei prodotti per i quali \u00e8 in corso l'istruttoria di riconoscimento europeo.\nQuadro normo-legislativo.\nElenco nazionale dei prodotti agroalimentari tradizionali.\nL'aggiornamento dell'elenco nazionale dei prodotti agroalimentari tradizionali \u00e8 annuale e il relativo decreto \u00e8 rilasciato e pubblicato in gazzetta nei mesi di giugno/luglio di ogni anno, dal 2018 nel mese di marzo.\nQuadro normo-legislativo regionale.\nCampania:\nSettori.\nI prodotti agroalimentari tradizionali vengono suddivisi nei seguenti settori:"}
{"id": "855092", "revid": "298055", "url": "https://it.wikipedia.org/wiki?curid=855092", "title": "Kendra Young", "text": ""}
{"id": "855096", "revid": "628767", "url": "https://it.wikipedia.org/wiki?curid=855096", "title": "Storia dell'Ungheria", "text": "La storia dell'Ungheria pu\u00f2 essere fatta risalire all'inizio del Medioevo, quando la regione, precedentemente nota come Pannonia fu colonizzata dal popolo nomade dei Magiari, provenienti dalle aree centrosettentrionali dell'odierna Russia.\nOrigini.\nLa Pannonia, nel cui territorio anticamente abitavano varie popolazioni germaniche, Celti, Sciti e Sarmati, fu conquistata e resa provincia romana nel 35 a.C., ed ebbe grande importanza nel sistema difensivo romano nei confronti delle popolazioni barbariche. Quando queste riuscirono a superare il limes romano, la Pannonia dovette piegarsi al loro passaggio, fino a che, nel VI secolo, fu conquistata da varie popolazioni turche sottoposte agli Avari, che vi crearono un forte regno, che ebbe anche intensi rapporti con i Longobardi d'Italia.\nQuando per\u00f2 il regno degli Avari fu distrutto da Carlo Magno nel 796, la regione si apr\u00ec ancor di pi\u00f9 a nuove popolazioni: Bulgari e soprattutto Slavi, che crearono il regno della Grande Moravia. A quel tempo gli Ungari erano un popolo delle steppe formato da sette trib\u00f9, riconducibili prevalentemente al ceppo linguistico ugrico, la principale delle quali era quella dei Magiari. Muovendo dagli Urali, con una migrazione che dur\u00f2 vari secoli, attraverso la Khazaria (attuale Ucraina), gli Ungari si insediarono nel bacino del Danubio.\nAlla fine del IX secolo il regno della Grande Moravia fu scosso da una crisi di successione, seguita alla morte di Svatopluk I (894). Guidati dal loro capo \u00c1rp\u00e1d, nell'896 gli Ungari invasero le pianure del medio Danubio. Nelle successive battaglie combattute tra il 904 ed il 907 i due principi ereditari della Grande Moravia, Mojm\u00edr II e Svatopluk II, persero entrambi la vita, portando alla rovina dell'esercito moravo nella battaglia di Presburgo combattuta tra il 4 luglio ed il 9 agosto 907, sancendo la fine del Regno della Grande Moravia.\nI Magiari si stabilirono in maniera definitiva nel territorio dando vita a un regno stabile, che riusc\u00ec ad unificare sotto di s\u00e9 le sei diverse trib\u00f9 originarie e tutti i popoli che gi\u00e0 abitavano il bacino dei Carpazi.\nDi queste peregrinazioni degli Ungari nell'Europa orientale rimangono molte leggende e storie, la pi\u00f9 famosa delle quali \u00e8 quella dei due fratelli \"Hunor\" e \"Magor\", i quali - nel tentativo di abbattere un cervo che stavano cacciando - finirono sulle coste del Mar Nero, nella regione detta \"Meotis\", abitata dagli Alani.\nSempre secondo la legenda i due fratelli avrebbero sposato delle locali principesse alane, dando origine rispettivamente al popolo degli Unni e dei Magiari (almeno nella versione della leggenda che si trova nell'opera \"Gesta Hunnorum et Hungarorum\" scritta nel 1283 da Simone di K\u00e9za, sacerdote al servizio del re ungherese Ladislao IV il Cumano).\nL'idea che gli Ungari derivassero dagli Unni e dagli Sciti fu coltivata fino al XIX secolo e trova autorevoli riscontri nelle opere di vari storiografi ungheresi antichi, tra i quali spicca l'Anonimo della \"Gesta Hungarorum\" (che utilizza come fonte anche \"Exordia Scythica\" di Justinus del II secolo d.C.).\nSecondo lo storico ungherese Gyula L\u00e1szl\u00f3, \"la classe dominante e la cavalleria armata del popolo di Arpad era turca\" (non \u00e8 un caso che dieci nomi di trib\u00f9 ungheresi di \u00c1rp\u00e1d hanno sicura etimologia ungherese, mentre gli altri hanno etimologia sicuramente non ungherese, turca in prevalenza).\nMa poich\u00e9 i nomi degli insediamenti degli ungheresi di \u00c1rp\u00e1d hanno sicura etimologia ungherese, lo storico Gyula L\u00e1szl\u00f3 ha ipotizzato che all'arrivo nell'896 di \u00c1rp\u00e1d il bacino dei Carpazi fosse gi\u00e0 abitato, mischiati con Avari, da gruppi etnici ungari, giunti nell'attuale Ungheria intorno al 670 d.C. e conosciuti con il nome turco \"on-ugor\" (\"dieci trib\u00f9\"; da cui deriverebbe il nome \"ungheresi\"). Questa teoria - detta della \"doppia conquista della patria\" -, dopo una certa fama durante i primi decenni del Novecento (in relazione alla diffusione di panturchismo e turanismo) ed anche durante il regime socialista, \u00e8 stata notevolmente ridimensionata dagli studi pi\u00f9 recenti.\nNel Medioevo.\nDurante i secoli successivi alla \"conquista della patria\" si gettarono le basi per un governo forte, unitario e centralizzato, dedito all'ampliamento dei confini territoriali, a discapito delle vicine Slavonia, Croazia e Dalmazia, e all'affermazione dei privilegi dell'aristocrazia agraria (privilegi che manterr\u00e0 fino alla seconda guerra mondiale).\nAl termine di questi quattro secoli si alternano al trono diverse dinastie:\nGrazie alle azioni in campo economico, politico e militare intraprese da Mattia Corvino, il principe rinascimentale per eccellenza, l'Ungheria riusc\u00ec a garantirsi una supremazia militare sulla Sublime Porta fino agli inizi del XVI secolo. Ma la lotta dei popoli del medio-basso corso del Danubio, Ungheresi in testa, non poteva esser sufficiente senza l'appoggio di tutta la cristianit\u00e0. Enea Silvio Piccolomini, gi\u00e0 nunzio nell'Europa danubiana, lo aveva ripetuto pi\u00f9 volte e soprattutto dopo esser diventato papa con il nome di Pio II.\nA parole, tutti i sovrani d'Europa si dicevano pronti alla lotta, ma in concreto poi facevano ben poco. Di fronte all'avanzata minacciosa delle truppe turche nel Balcani, gli Ungheresi avevano mandato a due riprese, alla dieta di Spira del 1523 e a quella di Norimberga del 1524, delegazioni per implorare l'aiuto militare del Sacro Romano Impero. I tedeschi tutte e due le volte avevano risposto con un rifiuto. Sembrava che, tutto sommato, anche alla Casa d'Austria il Turco alle porte non dispiacesse pi\u00f9 di tanto.\nSotto il regno degli Hunyadi, l'Ungheria (che dal 1541 al 1700 assunse il nome Ungheria Reale) si trov\u00f2 ad essere il campo di battaglia fra l'Austria asburgica da una parte e l'Impero ottomano dall'altra.\nQuesta situazione port\u00f2 a diverse ribellioni da parte della popolazione ungherese, che furono prontamente utilizzate a proprio vantaggio dai Turchi.\nDominazione turca.\nCon la battaglia di Moh\u00e1cs, nel 1526, l'Ungheria venne sconfitta dai Turchi e divisa in tre parti: ad ovest e a nord, la cosiddetta \"Ungheria Reale\", controllata dagli Asburgo; ad est il principato di Transilvania, tributario della Sublime Porta, ed a sud l'Ungheria ottomana, divisa nei \"vilajeti\" di Buda e Temesv\u00e1r (l'odierna Timi\u015foara).\nMentre la Transilvania era un principato autonomo retto da sovrani protestanti, le regioni del centro e del sud dell'Ungheria direttamente controllate da funzionari della Sublime Porta vennero organizzate sul modello delle altre province dell'impero ottomano: governatori turchi si stabilirono nelle principali citt\u00e0, mentre ampie regioni si spopolarono. Molti contadini, infatti, erano fuggiti al nord al seguito dei loro padroni o si erano dati al banditaggio, mentre gli artigiani turchi si erano sostituiti a quelli ungheresi e le chiese e i conventi cristiani erano stati trasformati in moschee, in luoghi di ritrovo islamici e in bagni termali.\nL'Ungheria asburgica.\nL'Ungheria detta \"regia\", quella costituita dalle regioni nord-orientali del Paese, era l'unica parte dello Stato ungherese a cadere sotto il diretto controllo degli Asburgo. Questa parte d'Ungheria dai tempi di Ferdinando I, fratello minore di Carlo V, fino alla fine del XVII secolo garant\u00ec la sicurezza dei confini absburgici orientali e meridionali. Fu proprio da queste regioni che alla fine del XVII secolo part\u00ec l'offensiva dei crociati, che nel giro di mezzo secolo port\u00f2 alla \"reconquista\" di tutta l'Ungheria. A quel tempo l'impero ottomano aveva gi\u00e0 iniziato ormai la sua lenta ma inesorabile discesa, e gli austriaci decisero di approfittare della situazione.\nNel 1683, allo scoppio della quinta guerra austro-turca fu stipulato il patto della Lega Santa contro gli ottomani. Il re di Polonia Sobieski, l'imperatore Leopoldo I e la Repubblica di Venezia stipularono un accordo il cui scopo esclusivo era la lotta contro i turchi. Il primo obiettivo fu la liberazione di Buda e il 2 settembre 1686 le truppe imperiali conquistarono la fortezza. Il 12 agosto 1687 ebbe luogo a Moh\u00e1cs la seconda battaglia di Moh\u00e1cs, nella quale l'esercito imperiale, guidato dal duca Carlo V di Lorena, inflisse ai turchi una grave sconfitta, le cui conseguenze furono: il duca di Lorena pot\u00e9 liberare Osijek e la Slavonia, mentre la Transilvania fu nuovamente annessa all'Ungheria. Gli ungheresi accolsero con gioia l'evento, anche se non si facevano certamente illusioni sugli intenti degli Asburgo e, sotto l'impressione di questi risultati, la Dieta ungherese del 1687 riconobbe alla casa d'Asburgo l'ereditariet\u00e0 della corona, nel senso che gli ungheresi si impegnarono a non eleggere come sovrano nessun altro che il primogenito del re di Casa d'Austria.\nIl novenne primo figlio dell'imperatore Leopoldo I, Giuseppe, divenne cos\u00ec re d'Ungheria. In questo modo, per la corte degli Absburgo cadevano anche gli ultimi ostacoli giuridici ad una completa ed illimitata colonizzazione di un Paese che in passato era stato tra i pi\u00f9 ricchi d'Europa, con una popolazione pari almeno a quella dell'Inghilterra, e che faceva gola soprattutto per le fertili regioni agricole e i giacimenti minerari (compreso l'oro) del nord e della Transilvania. In meno del previsto le truppe imperiali liberarono il Paese: nel 1688 cadde Belgrado e con la battaglia decisiva di Zenta, vinta dagli imperiali guidati da Eugenio di Savoia, i turchi furono cacciati definitivamente dall'Ungheria. La pace firmata a Carlowitz nel 1699 mise fine a centocinquant'anni di occupazione ottomana.\nMa, nonostante l'incoronazione dell'arciduca d'Austria Giuseppe I come re d'Ungheria, sar\u00e0 solo nel 1711, con Carlo VI che gli Ungheresi riconosceranno il legame con l'Austria, legame che si protrarr\u00e0 non senza contrasti fino alla prima guerra mondiale. Iniziarono a svilupparsi i primi movimenti nazionalisti, sfociati nei moti del 1848 che portarono ad un governo gli indipendentisti guidato dal liberal-democratico Lajos Kossuth (1802-1894), il quale proclam\u00f2 l'indipendenza dell'Ungheria dall'Austria e avvi\u00f2 un programma di riforme di carattere socio-economico.\nAlla dichiarazione d'indipendenza ungherese, l'Austria reag\u00ec, sostenuta dalla Russia, con la guerra che port\u00f2 alla sconfitta del movimento indipendentista e alla riannessione dell'Ungheria alla corona asburgica.\nVenne dato il via ad un progetto di snazionalizzazione (germanizzazione degli ungheresi) che venne presto abbandonato in favore del cosiddetto Compromesso (Ausgleich) del 1867, con il quale l'Impero assumeva la denominazione di Austro-Ungarico e le due parti dello stesso (Cisleithania e Transleithania) godevano di ampia autonomia reciproca, pur restando l'imperatore Francesco Giuseppe sovrano di entrambe.\nL'autonomia prevedeva inoltre che l'Ungheria rimanesse legata all'Austria per quanto riguardava la politica estera, militare (anche se pot\u00e9 dotarsi di una milizia statale) e finanziaria. L'anno successivo, le richieste reiterate di autonomia da parte dei croati (il cui territorio ricadeva nella Transleithania, ovvero nella sfera di influenza di Budapest) portarono il governo magiaro ad un accordo, la Nagodba (\"Compromesso\" in ungherese), con cui si concedeva ai Croati una certa autonomia soprattutto in campo culturale e linguistico. Nel Regno d'Ungheria fu approvata la legge sulle nazionalit\u00e0 (1868) e nel contempo fu perseguita una politica di magiarizzazione ostile alle nazionalit\u00e0 non magiare, che erano complessivamente pi\u00f9 della met\u00e0 dei cittadini del Regno d'Ungheria.\nL'Ungheria dopo la prima guerra mondiale.\nCon la prima guerra mondiale la situazione ungherese precipit\u00f2. Nel 1918 il malcontento dilag\u00f2, portando ad un'insurrezione popolare che proclam\u00f2 la nascita di una repubblica basata sull'autodeterminazione dei popoli e che sanc\u00ec il ritiro dalla guerra. Nel frattempo, i comunisti si organizzavano proclamando la Repubblica dei Consigli, guidata da B\u00e9la Kun, combattuta e vinta da Horthy e dall'intervento dell'esercito romeno. Horthy si proclam\u00f2 reggente del Regno d'Ungheria e instaur\u00f2 un governo reazionario, che fin\u00ec con l'allearsi nel corso della seconda guerra mondiale con le forze dell'Asse.\nIl cattivo andamento della guerra convinse Horthy a cercare uno sganciamento dalla guerra, ma la Germania promosse un colpo di Stato che port\u00f2 al governo il Partito delle Croci Frecciate (guidato da Ferenc Sz\u00e1lasi), alleato dei tedeschi. La guerra termin\u00f2 con la caduta di Budapest occupata dalle truppe sovietiche, che imposero un governo amico. Il nuovo governo attu\u00f2 varie riforme, fra cui quella agraria che toglieva il potere dalle mani dell'aristocrazia terriera, e si avvicin\u00f2 alla politica sovietica.\nL'Ungheria socialista.\nNel 1947 i comunisti erano riusciti nell'intento di \"epurare\" e indebolire gli altri partiti della coalizione, e, nelle elezioni tenute in quell'anno, erano diventati il maggior partito del paese, ottenendo quindi nel \"fonte popolare indipendente\" una posizione predominante. Entro l'estate del 1948, i comunisti avevano ormai abbandonato ogni tentativo di mantenere una parvenza di democrazia. Il Partito Socialdemocratico cess\u00f2 di esistere di fatto come organizzazione indipendente, quando i suoi membri vennero costretti a confluire con i comunisti nel Partito dei Lavoratori Ungheresi.\nIl 18 agosto 1949, il Parlamento approv\u00f2 la nuova costituzione, la prima carta fondamentale scritta nella storia del paese. Basata sulla costituzione sovietica del 1936. Furono rafforzati i legami con l'URSS, anche attraverso accordi economici e militari. Principale avversaria del socialismo, sul piano interno, era la Chiesa, che vide la confisca delle propriet\u00e0 e la statalizzazione dell'istruzione.\nSul piano economico, venne attuata la collettivizzazione forzata delle terre e venne favorito lo sviluppo dell'industria pesante. Quest'orientamento economico, per\u00f2, fu solo causa di una grave crisi economica. Con la morte di Stalin e il disgelo, la situazione cambi\u00f2. La collettivizzazione delle terre cess\u00f2 e venne dato impulso allo sviluppo di un apparato di industria leggera. Ma, nonostante tutto, la crisi economica e il pesante clima politico continuarono.\nNel 1956, studenti e operai insorsero a Budapest portando al potere Imre Nagy, un moderato antisovietico che propose il ritiro dal Patto di Varsavia e la partecipazione all'ONU. Il 1\u00ba novembre, l'Ungheria esce dal Patto di Varsavia e tre giorni dopo l'Armata rossa invade il Paese e i moti rivoluzionari vengono repressi con oltre 3\u00a0000 vittime (circa 2.800 ungheresi di entrambe le parti e 700 sovietici, 225 giustiziati).\nAl ribelle Nagy successe J\u00e1nos K\u00e1d\u00e1r che alline\u00f2 a Mosca la politica estera ungherese in cambio di una certa autonomia interna. Di conseguenza, negli anni sessanta la situazione miglior\u00f2: venne stipulato con la Chiesa un concordato, ripresero i rapporti diplomatici ed economici con i Paesi occidentali, vennero favoriti lo sviluppo sia agricolo che industriale e venne modernizzato l'apparato statale.\nIl 23 agosto del 1989, l'Ungheria incomincia a smantellare la Cortina di ferro, causando l'esodo di migliaia di tedeschi della DDR (incominciato l'11 settembre dello stesso anno) e quindi la caduta del Muro di Berlino. L'ultimo congresso del Partito Comunista Ungherese decide per il cambio di nome in Partito Socialista Ungherese, e quindi per la dissoluzione della Repubblica popolare.\nCon la caduta della Cortina di ferro e il conseguente scioglimento del Patto di Varsavia, la dissoluzione dell'Unione Sovietica e il rovesciamento del sistema comunista, il paese si orienta verso modelli economici e politici dell'Europa occidentale. La Repubblica popolare cess\u00f2 di esistere nel 1989 a seguito delle proteste di piazza che portarono all'apertura al Liberalismo da parte di tutti i paesi appartenenti al blocco orientale.\nTransizione alla democrazia e all'economia di mercato.\nOggi l'Ungheria \u00e8 una repubblica divisa in 19 contee e 6 distretti. A livello economico l'agricoltura produce soprattutto cereali, l'allevamento \u00e8 di tipo estensivo, il sottosuolo \u00e8 ricco di minerali e petrolio e l'industria pesante \u00e8 la pi\u00f9 sviluppata.\nL'Ungheria presenta domanda d'adesione all'UE il 31 marzo 1994. Esattamente quattro anni dopo inizia i negoziati d'adesione. \nNel vertice UE di Copenaghen svoltosi il 13 dicembre 2002, fu deciso che dal 1\u00ba maggio 2004 l'Ungheria (assieme ad altri 9 Stati) entrasse a far parte dell'Unione europea, decisione che venne confermata il 12 aprile 2003 con un referendum al quale partecip\u00f2 il 45% degli aventi diritto al voto e nel quale l'84% dei votanti vot\u00f2 a favore dell'UE.\nOltre che nell'UE, dal 23 dicembre 2007 l'Ungheria \u00e8 nell'area Schengen ma non ha adottato l'euro come moneta corrente, bens\u00ec continua a utilizzare come moneta il fiorino ungherese.\nNel 2010 Viktor Orb\u00e1n e il partito Fidesz ritornano al potere; inizia un decennio di un regime politico definito \"democrazia illiberale\".\nIl 30 marzo 2020, con voto parlamentare l'Ungheria affida pieni poteri al presidente Orb\u00e1n a causa dell'emergenza coronavirus, tali poteri includono anche la limitazione della diffusione di notizie, con priorit\u00e0 a quelle ufficiali e una pena detentiva per chiunque diffonda fake news, una misura contestata dal segretario generale del Consiglio d'Europa, Marija Pejcinovic Buric, che ha spedito una lettera al premier ungherese.\nIl 16 giugno 2020, attraverso una votazione al parlamento, viene decretato la fine dello stato d'emergenza e il ritiro dei pieni poteri del primo ministro."}
{"id": "855103", "revid": "120498506", "url": "https://it.wikipedia.org/wiki?curid=855103", "title": "Mohair", "text": "Il mohair \u00e8 una fibra tessile di origine animale con caratteristiche simili alla seta, ricavato dal pelo della capra d'Angora.\nLa parola \"mohair\" deriva dall'arabo \"mukhayyar\", che significa \"scelta\" (\"khayyara\"=\"ha scelto\"). In origine era riferita ad un tipo di tessuto derivato da crini.\nCaratteristiche.\nLa fibra di mohair, grazie alla sua lucentezza e lunghezza, viene particolarmente usata nella produzione di filati mischiati con la lana.\nLa notevole lunghezza della fibra di mohair e la sua particolare morbidezza, ne consentono l'uso anche per filati ad effetto garzato.\nIl vello, lungo e morbido, viene prelevato tramite tosatura, senza ferire l'animale e viene filato in modo diverso a seconda dell'et\u00e0 dell'animale da cui \u00e8 tratto, poich\u00e9 con l'invecchiamento ne cambiano le caratteristiche.\nIl diametro della fibra di mohair varia tra 24 e 60 micron, a seconda dell'et\u00e0 dell'animale da cui \u00e8 tratto. La lana di animali giovani, Kid Mohair, \u00e8 usata per i prodotti di qualit\u00e0 maggiore (abbigliamento e parrucche), mentre quella degli animali pi\u00f9 anziani, pi\u00f9 spessa e resistente, viene usata per i tappeti e per i tessuti resistenti.\nPer le sue particolari propriet\u00e0 riflessive, la fibra di mohair viene spesso mescolata ad altre fibre meno pregiate per migliorare la qualit\u00e0 del prodotto finito.\nUn altro fattore che rende il mohair pregiato \u00e8 l'attitudine ad essere tinto: la coloritura risulta uniforme e duratura, ben radicata nella fibra.\nNormalmente l'utilizzo dei filati di puro mohair o misti lana mohair \u00e8 principalmente per la creazione di tessuti di abbigliamento da uomo-drapperia.\nNonostante il mohair derivi dalla capra d'Angora, non va confuso con il filato ricavato dal pelo del coniglio d'Angora, il quale viene detto per l'appunto Angora.\nIl termine mohair \u00e8 a volte usato impropriamente anche per definire il tipo di tessuto usato per i tettucci delle auto decappottabili: in realt\u00e0, si tratta di una tela pi\u00f9 simile al denim.\nUsi.\nViene usato soprattutto per tappeti, arazzi, filati industriali, per diversi tipi di tessuti e feltro (panno lenci); all'occorrenza pu\u00f2 anche essere usato per simulare la pelliccia. \nLa fibra di mohair fine assomiglia molto ai capelli umani, e viene usata anche nel settore dei giocattoli per la produzione di bambole o per la realizzazione di parrucche.Inoltre viene utilizzato anche per la produzione di pelli da sci alpinismo ad alte prestazioni.\nProduzione.\nNegli Stati Uniti la produzione di mohair \u00e8 finanziata da sussidi statali sin dalla seconda guerra mondiale, quando il Congresso var\u00f2 un piano di aiuti destinato a supportare la produzione di uniformi per l'esercito."}
{"id": "855105", "revid": "16066", "url": "https://it.wikipedia.org/wiki?curid=855105", "title": "Leone dell'Africa occidentale", "text": ""}
{"id": "855107", "revid": "438678", "url": "https://it.wikipedia.org/wiki?curid=855107", "title": "Il gobbo", "text": "Il gobbo \u00e8 un film del 1960 diretto da Carlo Lizzani.\nTrama.\nAlvaro Cosenza \u00e8 un giovane partigiano immigrato del sud, il quale, nella Roma occupata dai tedeschi, prende le armi contro di loro ma, dopo la liberazione, insieme ai componenti della sua banda inizia una serie di attivit\u00e0 illecite che gli conferiscono la fama di pericoloso bandito.\nIl suo principale nemico durante il fascismo \u00e8 il commissario Moretti, padre di Nina, la donna che ha scoperto di amare dopo averla violentata e messa incinta in sfregio al funzionario; questi viene quindi ucciso da Alvaro dopo che il commissario, scoperta la violenza subita dalla figlia, ha cercato di farlo uccidere dai suoi stessi compagni, millantando una collaborazione con lui.\nNina, scoperta l'azione di Alvaro, dapprima abortisce e poi, rimasta sola dopo la morte del padre, si lega a Leandro, un ex partigiano, rimasto monco a seguito del pestaggio subito da Moretti, che la avvia ad un'attivit\u00e0 di prostituzione ma, dopo avere nuovamente incontrato Alvaro, scopre di amarlo ancora.\nCommento.\nIl film si ispira alla vera storia di Giuseppe Albano, detto il \"gobbo del Quarticciolo\" ed \u00e8 ambientato sullo sfondo dell'occupazione nazista e del primo dopoguerra delle borgate romane, rappresentate con realismo da Lizzani.\nInoltre la trama racconta solo parzialmente la reale storia di Giuseppe Albano, traendone solo alcuni (seppur rilevanti) spunti. Da segnalare in questo film una delle prime apparizioni sullo schermo di Pier Paolo Pasolini nella parte di \"Leandro\" detto \"er monco\"."}
{"id": "855108", "revid": "79968", "url": "https://it.wikipedia.org/wiki?curid=855108", "title": "Kanze Motokiyo", "text": ""}
{"id": "855109", "revid": "1516566", "url": "https://it.wikipedia.org/wiki?curid=855109", "title": "Contea di Graham (Arizona)", "text": "La contea di Graham, in inglese Graham County, \u00e8 una contea dello Stato dell'Arizona, negli Stati Uniti. La popolazione al censimento del 2000 era di abitanti. Il capoluogo di contea \u00e8 Safford. La contea di Graham contiene parte della riserva indiana di San Carlos.\nGeografia fisica.\nLa contea si trova nella parte sud-orientale dell'Arizona. Lo United States Census Bureau certifica che l'estensione della contea \u00e8 di , di cui composti da terra e composti di acqua. Nella contea si trovano diverse formazioni rocciose, tra le quali le Pinale\u00f1o Mountains.\nOrigini del nome.\nLa Contea prende il nome dal monte Graham, un rilievo delle Pinale\u00f1o Mountains, che a sua volta venne cos\u00ec chiamato in onore del tenente colonnello James Duncan Graham (1799\u20131865), ufficiale del Corpo dei Topografi dell'esercito. Fu la prima contea dell'Arizona ad interrompere la tradizione di chiamare le contee con nomi nativi americani.\nStoria.\nJoseph Knight Rogers \u00e8 considerato il padre della contea di Graham: membro del parlamento del Territorio dell'Arizona, fu il promotore del disegno di legge statale che ne prevedeva l'autonomia. La Contea di Graham venne ufficialmente costituita il 10 marzo 1881 includendo la parte sud della contea di Apache e la parte est della contea di Pinal.\nAll'inizio come sede del capoluogo venne scelta la citt\u00e0 di Safford, ma fu poi spostata a Solomonville (oggi Solomon) nel 1883. Nel 1915 ritorn\u00f2 ad essere a Safford."}
{"id": "855113", "revid": "834", "url": "https://it.wikipedia.org/wiki?curid=855113", "title": "Pirottini", "text": ""}
{"id": "855114", "revid": "298055", "url": "https://it.wikipedia.org/wiki?curid=855114", "title": "Glorificus", "text": ""}
{"id": "855115", "revid": "339392", "url": "https://it.wikipedia.org/wiki?curid=855115", "title": "Antonio Naelson Mat\u00edas", "text": ""}
{"id": "855116", "revid": "16066", "url": "https://it.wikipedia.org/wiki?curid=855116", "title": "Leone dell'Africa orientale", "text": ""}
{"id": "855123", "revid": "1005847", "url": "https://it.wikipedia.org/wiki?curid=855123", "title": "Air Arabia", "text": "Air Arabia \u00e8 una compagnia aerea a basso costo basata a Sharja negli Emirati Arabi Uniti, opera voli verso il Medio Oriente, l'Asia e l'Europa. Il suo hub principale \u00e8 l'Aeroporto Internazionale di Sharjah. Ha una base minore presso l'Aeroporto Internazionale di Ras al-Khaima e tre compagnie controllate, Air Arabia Egypt, Air Arabia Jordan e Air Arabia Maroc, basate rispettivamente ad Alessandria d'Egitto, Amman e Casablanca. \n\u00c8 quotata presso la Borsa di Dubai.\nAir Arabia \u00e8 membro della Arab Air Carriers Organization (\"Organizzazione Araba dei Trasporti Aerei\").\nStoria.\nAir Arabia \u00e8 stata costituita il 3 febbraio 2003 da un decreto del sultano bin Muhammad Al-Qasimi III, Emiro di Sharjah e membro del Consiglio Supremo degli Emirati Arabi Uniti, diventando la prima compagnia aerea low-cost della regione. Ha iniziato le operazioni il 28 ottobre 2003 con il volo dall'aeroporto Internazionale di Sharjah all'aeroporto Internazionale del Bahrein. La compagnia ha avuto il bilancio in attivo sin dal primo anno di attivit\u00e0.\nJoint venture.\nAir Arabia ha creato joint venture in tre aeroporti internazionali.\nAir Arabia Maroc.\nNell'aprile 2009 Air Arabia, insieme ad una cordata di investitori marocchini, ha fondato Air Arabia Maroc. La compagnia, basata presso l'aeroporto di Casablanca-Muhammad V, opera voli verso destinazioni europee utilizzando una flotta composta da 8 Airbus A320-200.\nAir Arabia Egypt.\nNel settembre 2009 Air Arabia e \"Travco Group\", uno dei principali tour operator egiziani, hanno fondato Air Arabia Egypt. La compagnia, basata presso l'aeroporto di Alessandria d'Egitto, opera voli verso il Medio Oriente utilizzando una flotta composta da 3 Airbus A320-200.\nAir Arabia Jordan.\nNel gennaio 2015 Air Arabia ha annunciato l'acquisizione di una quota del 49% di Petra Airlines dal gruppo RUM, detentore delle quote rimanenti. La compagnia, ribattezzata Air Arabia Jordan nel maggio dello stesso anno, ha base presso l'aeroporto Internazionale Regina Alia di Amman ed utilizza due Airbus A320-200 per le rotte verso Il Medio Oriente ed il mar Rosso.\nFly Yeti.\nNel 2007 Air Arabia, in accordo con Yeti Airlines, ha aperto una base a Kathmandu per effettuare voli a basso costo verso Asia e Medio Oriente. La compagnia, chiamata Fly Yeti, \u00e8 stata chiusa nel 2008 a causa sia dell'incerta situazione politica ed economica presente in Nepal che della mancanza di sostegno del governo locale.\nFlotta.\nA maggio 2017 la flotta di Air Arabia \u00e8 composta dai seguenti aeromobili:"}
{"id": "855128", "revid": "79968", "url": "https://it.wikipedia.org/wiki?curid=855128", "title": "Lucette Mangione", "text": ""}
{"id": "855129", "revid": "767487", "url": "https://it.wikipedia.org/wiki?curid=855129", "title": "Tony Hawk's Underground 2", "text": "Tony Hawk's Underground 2 \u00e8 un videogioco di skateboard, seguito di \"Tony Hawk's Underground\" pubblicato su PlayStation 2, Microsoft Windows e PlayStation Portable sotto il nome di Remix ed \u00e8 il penultimo capitolo della serie prima di Tony Hawk's American Westland a essere pubblicato su pc.\nTrama.\nIl gioco narra di una sfida lanciata da Bam Margera a Tony Hawk per seminare il caos in tutto il mondo e guadagnare cos\u00ec dei punti per vincere. I due rapiscono cos\u00ec i migliori skater al mondo tra cui noi e formano le squadre e noi apparterremo a quella di Tony assieme a Rodney Mullen, Chad Muska, Bob Bornquist e Mike Valley. La prima tappa \u00e8 Boston dove il nostro eroe far\u00e0 la conoscenza di benjamin Franklin e di Jessie James ovvero un meccanico con un tagliaerba modificato come mezzo. Terminata la prima tappa il team di Tony ha 50 punti di vantaggio ma Paulie dell'altra squadra riesce a far guadagnare 100 punti e quindi Bam passa in vantaggio. Viene girata la Wheel of Misfortune ovvero una ruota dove si sputa sopra e ci\u00f2 che \u00e8 colpito \u00e8 da eseguire. Bam sputa sul cartello manda a casa un avversario e dopo aver radunato il team di Tony in cerchio usa un lanciapalle da tennis che colpisce Bob Bornquist che viene eliminato. La seconda tappa \u00e8 Barcellona dove il team di Tony libera un toro seminando il caos e salva un torero e fa la conoscenza di Steve-O (Jackass) un personaggio con un toro meccanico come mezzo. Terminato il giorno a Barcellona prima di partire Sparrow dell'altra squadra sputa sulla ruota e si stabilisce un cambio di personaggi per un turno. Noi andremo nella squadra di Bam e Sparrow nella nostra. Successivamente si recano a Berlino dove avremo la possibilit\u00e0 di conoscere gli altri membri ovvero Phil Margera (padre di Bam), Paulie ed Eric Koston assieme a un Graffiti Tagger che incontreremo sul posto. Terminata la sfida a Berlino le due squadre si riprendono i rispettivi partecipanti e fanno conoscenza di Nigel Beaverhausen che vuole scritturarli per un film. Finisce con l'essere appeso con lo scotch sul suo furgone. La prossima tappa \u00e8 l'Australia ma prima i due team fanno uno scalo a Bangkok. In Australia dopo aver scoperto che Nigel li ha filmati di nascosto, Sparrow gli ruba i vestiti e noi travestiti semineremo il caos disturbando gli operai e togliendo i bikini alle donne in modo da far irritare il popolo nei confronti di Nigel. Prima di partire alla volta di New Orleans Sparrow viene cacciato dalla squadra e schiacciato dal peso di Beaverhausen. A New Orleans al Mard\u00ec Grass il team di Tony riesce a evocare un Voodoo Doctor che trasforma le persone in zombie e si aggira con un triciclo a propulsori. Riusciranno a portare tutto alla normalit\u00e0 e a sbloccare Jester il pagliaccio. terminati i vari obbiettivi mentre i due team si riposano in un bar Beaverhausen fa loro un'offerta in denaro per essere ripresi e Phil afferma che \u00e8 meglio accettare mostrando la carta dei debiti dovuti al caos provocato. Accettano e prima di partire Bam fa sputare un ubriaco sulla ruota e va a colpire l'Equalizer ovvero una sfida sui tetti di New Orleans. Valley, Muska e Mullen rubano un elicottero mentre noi dobbiamo lanciarci da esso eseguire diversi Acid Drop e Spin Transfer per poi riagganciarci a esso. Terminata la sfida Muska perde il controllo dell'elicottero e i tre vengono arrestati. Rimarremo solo noi e Tony. L'ultima tappa del World Destruction Tour \u00e8 Skatopia dove reincontreremo Jessie James che con una motosega costruisce uno skateboard a propulsori che verr\u00e0 rubato da Bigfoot e dove conosceremo Ryan il pi\u00f9 giovane Pro Skater. Terminati gli obbiettivi grazie ai soldi di Beaverhausen vengono acquistati una moltitudine di esplosivi da attivare. Quando attivati Tony riesce a portare in salvo tutti i cani e noi raggiungeremo l'ingresso di Skatopia ormai in fiamme in una sola combo vincendo il tour e rovinando il divertimento a Bam che si proclamava vincitore. Infine arriva Beaverhausen che richiede il video del tour. Bam glielo consegna e quando tutto felice Nigel lo mette in diretta, scopre che \u00e8 solo un video di Phil Margera in bagno che non ha pi\u00f9 carta igienica. Il gioco si conclude con Bam che con il sottofondo musicale di Break on Through to the Otherside dei Doors tira gi\u00f9 i pantaloni a Beaverhausen\nModalit\u00e0 di gioco.\nIl gioco \u00e8 suddiviso in Modalit\u00e0 Storia e in Modalit\u00e0 Classica. Nella modalit\u00e0 storia affronteremo il World Destruction Tour completando i nostri obbiettivi, quelli del nostro compagno Pro Skater da noi selezionabile, quello del Guest ovvero dello Skater segreto e quelli del Secret ovvero dei personaggi segreti che hanno mezzi inediti. La modalit\u00e0 classica rispecchia la modalit\u00e0 carriera dei primi tre Tony Hawk e sar\u00e0 completabile a due difficolt\u00e0 diverse. Le difficolt\u00e0 per la Story Mode sono tre Easy, Normal e Sick e pi\u00f9 aumenteremo di difficolt\u00e0 pi\u00f9 punti dovremo fare per cambiare il livello e naturalmente l'equilibrio sar\u00e0 pi\u00f9 difficile da mantenere e i punteggi sempre pi\u00f9 alti da battere. Sono presenti due modalit\u00e0 multiplayer sia per la versione pc che per quella per Playstation. La prima consiste nel condividere il gioco con un altro giocatore mentre la seconda in una modalit\u00e0 via internet mediante un server lan\nLivelli story mode.\nNB: Il livello di allenamento \u00e8 Warehouse: Woodland Hills da Tony Hawk's Pro Skater."}
{"id": "855130", "revid": "1305772", "url": "https://it.wikipedia.org/wiki?curid=855130", "title": "Use Your Illusion", "text": "Use Your Illusion (dall'Inglese \"Usa la tua Illusione\") pu\u00f2 riferirsi a:"}
{"id": "855132", "revid": "79968", "url": "https://it.wikipedia.org/wiki?curid=855132", "title": "Andr\u00e9 Romell Young", "text": ""}
{"id": "855133", "revid": "287204", "url": "https://it.wikipedia.org/wiki?curid=855133", "title": "Contea di Greenlee", "text": "La contea di Greenlee, in inglese Greenlee County, \u00e8 una contea dello Stato dell'Arizona, negli Stati Uniti. La popolazione al censimento del 2000 era di 8.547 abitanti. Il capoluogo di contea \u00e8 Clifton.\nGeografia fisica.\nLo United States Census Bureau certifica che l'estensione della contea \u00e8 di 4.787 km\u00b2, di cui 4.784 km\u00b2 composti da terra e i rimanenti 3 km\u00b2 composti di acqua.\nStoria.\nLa Contea di Greenlee venne costituita il 10 marzo 1909 e deriva il suo nome da Mason (Masin) Greenlee (1835\u20131903), un minatore e uno dei primi colonizzatori della zona di Clifton. \u00c8 la quattordicesima contea dell'Arizona ed \u00e8 stata formata da parte del territorio della contea di Graham."}
{"id": "855137", "revid": "1534511", "url": "https://it.wikipedia.org/wiki?curid=855137", "title": "Algebra di Banach", "text": "In matematica, soprattutto in analisi funzionale, un'algebra di Banach, dal nome del matematico Stefan Banach, \u00e8 un'algebra associativa \"A\" sui numeri reali o sui numeri complessi che \u00e8 anche uno spazio di Banach. L'algebra della moltiplicazione e lo spazio normato di Banach devono essere collegati dalla seguente diseguaglianza:\ncio\u00e8 la norma del prodotto \u00e8 minore o uguale del prodotto delle norme. Questo assicura che l'operazione di moltiplicazione \u00e8 una funzione continua.\nSe si sostituisce lo spazio di Banach con uno spazio normato la struttura che si ottiene \u00e8 detta algebra normata.\nUn'algebra di Banach \u00e8 detta \"unitaria\" o \"con unit\u00e0\" se ha un elemento identit\u00e0 per l'operazione di moltiplicazione la cui norma \u00e8 1, e \"commutativa\" se la sua moltiplicazione \u00e8 commutativa.\nLe algebre di Banach possono essere definite anche su campi di numeri p-adici. Ci\u00f2 d\u00e0 origine all'analisi p-adica.\nUna *-algebra di Banach formula_2 \u00e8 un'algebra di Banach sul campo dei numeri complessi sulla quale sia definita un'applicazione formula_3, detta involuzione.\nPropriet\u00e0.\nMolte funzioni elementari che sono definite attraverso serie di potenze possono essere definite in ogni algebra di Banach unitaria; esempi ne sono la funzione esponenziale e le funzioni trigonometriche. La formula per le serie geometriche e il teorema binomiale sono validi in ogni algebra di Banach unitaria.\nL'insieme degli elementi invertibili in ogni algebra di Banach unitaria \u00e8 un insieme aperto, e l'operazione di inversione \u00e8 continua su questo insieme, cosicch\u00e9 forma un gruppo topologico rispetto alla moltiplicazione.\nLe algebre di Banach unitarie forniscono uno strumento ideale per lo studio della teoria spettrale generale. Lo \"spettro\" di un elemento \"x\" \u00e8 formato da tutti quegli scalari \u03bb tali che \"x\" -\u03bb1 non \u00e8 invertibile. (Nell'algebra di Banach di tutte le matrici \"n\"x\"n\" su menzionate, lo spettro di una matrice coincide con l'insieme di tutti i suoi autovalori.) Lo spettro di ogni elemento \u00e8 uno spazio compatto. Se il campo sul quale \u00e8 definita l'algebra \u00e8 il campo dei numeri complessi, allora lo spettro di ogni elemento \u00e8 non vuoto.\nLe varie algebre di funzioni considerate negli esempi precedenti hanno propriet\u00e0 molto diverse dagli esempi standard di algebre come quella formata dai reali. Ad esempio:"}
{"id": "855141", "revid": "79968", "url": "https://it.wikipedia.org/wiki?curid=855141", "title": "Yiannis Chrysomallis", "text": ""}
{"id": "855142", "revid": "827882", "url": "https://it.wikipedia.org/wiki?curid=855142", "title": "Palazzo Parmigiani-De Sario", "text": "Palazzo Parmigiani\u2013De Sario \u00e8 un palazzo storico di Modugno (BA) che risale al XVII secolo. Si trova in Piazza Sedile, al fianco di Palazzo Scarli.\nLa sua struttura, in stile tardo-rinascimentale \u00e8 molto semplice con bugnato sul piano inferiore e piano superiore liscio; ricorda la struttura di Palazzo Valerio-Longo. Il suo largo portale con arco a tutto sesto presenta un largo bugnato ed \u00e8 sormontato da stemma. Il piano superiore \u00e8 delimitato da una evidente cornice marcapiano presenta diverse finestre rettangolari. Il palazzo \u00e8 stato restaurato negli anni cinquanta: prima presentava un'ampia terrazza, ma poi \u00e8 stata chiusa per ricavarne delle nuove stanze.\nSulla facciata di questo palazzo \u00e8 presente un piccolo bassorilievo rappresentante la Madonna delle Grazie, ivi collocato nel 1960. Precedentemente era collocato in una casa in contrada Piscina dei Preti.\nQuesto Palazzo \u00e8 appartenuto alle famiglie Faenza e Scura; ora appartiene ala famiglia Parmigiani-De Sario.\nLa famiglia De Sario \u00e8 originaria di Terlizzi e la sua fortuna \u00e8 legata alla propriet\u00e0 fondiaria. Il Palazzo \u00e8 di propriet\u00e0 di questa famiglia dai primi anni del XIX secolo col matrimonio tra Filomena Faenza Alfonsi Scura e Nicola De Sario, nonno dell'attuale proprietario del Palazzo."}
{"id": "855143", "revid": "16066", "url": "https://it.wikipedia.org/wiki?curid=855143", "title": "Loderingo d'Andal\u00f2 de' Carbonesi", "text": ""}
{"id": "855145", "revid": "287204", "url": "https://it.wikipedia.org/wiki?curid=855145", "title": "15860 Siran", "text": ""}
{"id": "855146", "revid": "767487", "url": "https://it.wikipedia.org/wiki?curid=855146", "title": "La verit\u00e0 vi prego sull'amore", "text": "La verit\u00e0 vi prego sull'amore \u00e8 un film del 2001 diretto da Francesco Apolloni.\nTrama.\nMonica ama Lorenzo, ma Lorenzo ama Olga, Olga ama Luca e tutti si ritrovano il giorno di San Valentino a casa di Elisabetta e Michelangelo che stanno insieme, per ora. Qualcuno sospettando che le coppie non si dicano la verit\u00e0 ha la malaugurata idea di fare un gioco, cos\u00ec per scoprire e dirsi finalmente la verit\u00e0, sull'amore. "}
{"id": "855147", "revid": "767487", "url": "https://it.wikipedia.org/wiki?curid=855147", "title": "Carpathian Forest", "text": "I Carpathian Forest sono una band black metal norvegese, nata nel 1990 su iniziativa di Nattefrost e Nordavind. Il gruppo \u00e8 tra i principali esponenti del black metal avendo ottenuto, grazie soprattutto al disco \"Morbid Fascination of Death\", notoriet\u00e0 internazionale.\nI Carpathian Forest si caratterizzano rispetto alle altre band black metal per i temi trattati: dalle loro liriche non emergono soltanto temi satanici ed anticristiani, ma anche relativi al sadismo, alla depravazione, al suicidio. Furono tra gli ultimi gruppi ad esibirsi al Circolo Colony come headliner al Black Winter Fest."}
{"id": "855148", "revid": "287204", "url": "https://it.wikipedia.org/wiki?curid=855148", "title": "15870 Oburka", "text": ""}
{"id": "855152", "revid": "1861950", "url": "https://it.wikipedia.org/wiki?curid=855152", "title": "Afriqiyah Airways", "text": "Afriqiyah Airways (in arabo: \u0627\u0644\u062e\u0637\u0648\u0637 \u0627\u0644\u062c\u0648\u064a\u0629 \u0627\u0644\u0623\u0641\u0631\u064a\u0642\u064a\u0629 Al-Khu\u1e6d\u016b\u1e6d al-Jawwiyyah al-Afr\u012bqiyyah) \u00e8 una compagnia aerea statale con sede a Tripoli, Libia. Prima della rivoluzione del 17 febbraio 2011, operava servizi nazionali tra Tripoli e Bengasi e servizi di linea internazionali verso oltre 25 paesi in Europa, Africa, Asia e Medio Oriente; dalla fine della guerra, ha cercato di ricostruire la propria attivit\u00e0. La base principale di Afriqiyah Airways \u00e8 tecnicamente l'aeroporto di Tripoli, sebbene sia chiuso dal 2014.\nStoria.\n2001-2011: costituzione e crescita.\nAfriqiyah Airways \u00e8 stata fondata nell'aprile 2001 e ha iniziato i servizi di linea il 1\u00ba dicembre 2001. Il nome Afriqiyah deriva dalla parola araba per \"African\". \u00c8 interamente di propriet\u00e0 del governo libico e, a marzo 2007, aveva 287 dipendenti. La compagnia aerea inizi\u00f2 con un Boeing 737-400, ma nel 2003 fu introdotta una flotta interamente Airbus. La compagnia aerea italiana Blue Panorama ha istituito la compagnia aerea insieme al governo libico.\nAfriqiyah Airways ha generato entrate per 120 milioni di dollari nel 2006.\nLa societ\u00e0 ha firmato un \"Memorandum of Understanding\" per l'acquisto di sei Airbus A320 e tre Airbus A319 pi\u00f9 un'opzione per cinque, nonch\u00e9 tre Airbus A330-200, con un'opzione per tre. Il primo A319 \u00e8 stato consegnato l'8 settembre 2008.\nI nuovi A320 e A319 entrarono in servizio sulla crescente rete internazionale di Afriqiyah, coprendo rotte dalla sua base a Tripoli verso diciassette destinazioni nell'Africa settentrionale, occidentale e centrale e in Medio Oriente, nonch\u00e9 verso destinazioni europee come Parigi, Bruxelles, Londra, Roma e Amsterdam. Gli A319 di Afriqiyah trasportano 112 passeggeri in una configurazione a due classi, mentre l'A320 pu\u00f2 ospitare 142 in due configurazioni di classe (J16/Y126). Gli A330 servono le operazioni a lunga distanza sulle rotte verso l'Africa meridionale, l'Asia e l'Europa e hanno una configurazione a due classi con 230 posti (J30 / Y200). Dal 2015 la compagnia aerea non vola pi\u00f9 verso alcune di queste destinazioni.\nIl 20 agosto 2009, un aereo della Air Afriqiyah (registrazione 5A-IAY), l'aereo privato del colonnello Gheddafi, \u00e8 volato all'aeroporto di Glasgow per raccogliere Abelbasset al-Megrahi (che era stato condannato per l'attentato di Lockerbie del 1988 e rilasciato per motivi compassionevoli dal Segretario di gabinetto per la giustizia nel governo scozzese). \u00c8 stato trasportato direttamente da Glasgow a Tripoli.\nTre A330 consegnati nel 2009 sono stati utilizzati per inaugurare nuove rotte per Dacca, Johannesburg e Kinshasa. Nell'inverno 2010, due nuove rotte sono state aggiunte alla rete della compagnia aerea: Pechino e Nouakchott.\nA met\u00e0 ottobre 2010, Afriqiyah Airways e Libyan Airlines (l'altra compagnia di bandiera della Libia) avrebbero dovuto fondersi in un'unica compagnia aerea, ma il processo venne rinviato.\n2011: sospensione delle operazioni.\nIn conseguenza della guerra civile libica e della conseguente no-fly zone sul paese imposta dalla NATO, in conformit\u00e0 con la risoluzione 1973 del Consiglio di sicurezza delle Nazioni Unite, tutte le operazioni di volo di Afriqiyah Airways sono state terminate il 17 marzo 2011.\nIl punto 17 della risoluzione delle Nazioni Unite vietava specificamente i voli verso i membri delle Nazioni Unite con aeromobili registrati in Libia (5A). Ci\u00f2 avrebbe dovuto essere revocato quando Afriqiyah Airways venne ufficialmente \"non sanzionata\" il 22 settembre 2011, quando gli aeromobili registrati in Libia avrebbero dovuto essere nuovamente autorizzati a entrare nello spazio aereo dell'UE. Ci\u00f2 non \u00e8 avvenuto e fino al 5 marzo 2013 tuttavia non era stato annunciato alcun allentamento di questo tipo e gli aerei immatricolati in Libia sono ancora, al 2020, banditi dall'Europa, compreso il sorvolo dello spazio aereo. La rotta Tripoli-Istanbul deve dirigersi pi\u00f9 a est, attraverso Alessandria, il che aggiunge un'ora alla tratta. Afriqiyah Airways annunci\u00f2 la previsione di riprendere i voli tra Tripoli e Londra entro la fine dell'anno, previo rilascio dei corretti permessi di trasporto aereo e di sicurezza, utilizzando Airbus A320. Tuttavia, i voli non ripresero fino al 3 luglio 2012. Per aggirare il divieto dell'UE, Afriqiyah noleggi\u00f2 un A320 (ER-AXP) di Air Moldova, conforme ai requisiti dell'UE.\nDal 2012 in poi: ricostruzione del dopoguerra.\nDopo aver sofferto gravemente durante la guerra, Afriqiyah Airways ha espresso il suo rinnovato ottimismo per il futuro il 12 novembre 2012 quando ha aumentato il suo ordine per gli Airbus A350, annunciando un nuovo ordine per quattro A350-900 e convertendo il suo ordine originale per sei A350-800 in sei dei modelli A350-900 pi\u00f9 grandi, portando il numero totale di A350 ordinati a 10 A350-900. Le consegne dovrebbero iniziare dopo il 2020 e la compagnia aerea prevede di schierare l'aereo su nuove rotte verso Stati Uniti, Medio Oriente e Asia.\nIl 19 dicembre 2012, la compagnia aerea ha svelato la sua nuova livrea, che presenta una fusoliera bianca e una coda nera adornata da tre strisce blu, che rappresentano i segni del collo della Tortora. Questo design sostituir\u00e0 la precedente livrea con il logo 9.9.99.\nL'hub della compagnia aerea, il Tripoli International Airport, \u00e8 stato chiuso dal 13 luglio 2014 ed \u00e8 ancora chiuso a gennaio 2021. Afriqiyah Airways attualmente gestisce invece una piccola rete di rotte fuori dall'aeroporto militare di Mitiga.\nDestinazioni.\nAl 2021, la compagnia rimane tra i vettori aerei soggetti a divieto operativo nell'Unione europea.\nAfriqiyah Airways opera voli di linea verso Algeria, Arabia Saudita, Egitto, Emirati Arabi Uniti, Giordania, Libia, Marocco, Sudan, Tunisia e Turchia.:\nFlotta.\nFlotta attuale.\nA dicembre 2021 la flotta di Afriqiyah Airways \u00e8 cos\u00ec composta:\nFlotta storica.\nAfriqiyah Airways operava in precedenza con i seguenti aeromobili:"}
{"id": "855153", "revid": "287204", "url": "https://it.wikipedia.org/wiki?curid=855153", "title": "15897 Benackova", "text": ""}
{"id": "855155", "revid": "287204", "url": "https://it.wikipedia.org/wiki?curid=855155", "title": "15946 Satinsky", "text": ""}
{"id": "855157", "revid": "729019", "url": "https://it.wikipedia.org/wiki?curid=855157", "title": "Contea di Broward", "text": "La contea di Broward (in inglese \"Broward County\"), \u00e8 una contea dello Stato della Florida, negli Stati Uniti d'America. Con i suoi 1.748.066 abitanti \u00e8 la seconda contea pi\u00f9 popolata della Florida. Il suo capoluogo amministrativo \u00e8 Fort Lauderdale. Broward \u00e8 una delle tre contee che compongono l'Area metropolitana di Miami.\nGeografia fisica.\nL'U.S. Census Bureau certifica che l'estensione della contea \u00e8 di 3.418\u00a0km\u00b2, di cui 3.122\u00a0km\u00b2 composti da terra e 296\u00a0km\u00b2 composti di acqua.\nStoria.\nLa Contea di Broward fu creata nel 1915 e fu chiamata cos\u00ec per Napoleon Bonaparte Broward, governatore della Florida dal 1905 al 1909. Negli anni sessanta era considerata la contea leader nella produzione agricola. Le costruzioni massicce nel sud della Florida verso la met\u00e0 degli anni settanta trasformarono la contea. La cosa fu evidente nel 2003 con la chiusura di una delle pi\u00f9 grandi aziende agricole che si trovarono nella contea, il \"Waldrep Dairy Farm\".\nContee confinanti.\nLa Contea di Broward confina con:\nCitt\u00e0 principali.\nLa Contea di Broward si considera composta da 24 citt\u00e0, 5 cittadine e due villaggi, sebbene non vi siano differenze sostanziali nella struttura amministrativa o nella popolazione tra queste tre categorie.\nLe municipalit\u00e0 sono numerate secondo la mappa pubblicata in questa pagina. La popolazione \u00e8 basata sui dati del censimento del 2010.\nIl censimento del 2010 considera 9 census-designated place nella contea; la popolazione riportata nella seguente tabella \u00e8 basata sui dati di questo censimento."}
{"id": "855158", "revid": "287204", "url": "https://it.wikipedia.org/wiki?curid=855158", "title": "15960 Hluboka", "text": ""}
{"id": "855159", "revid": "125388078", "url": "https://it.wikipedia.org/wiki?curid=855159", "title": "Corpo libero", "text": "Il corpo libero \u00e8 una specialit\u00e0 della ginnastica artistica, sia maschile sia femminile.\nNelle competizioni internazionali, il corpo libero \u00e8 spesso individuato dall'acronimo \"FX\", dalla corrispondente espressione inglese \"Floor Exercise\" (esercizio al suolo), specie nell'indicazione dei punteggi; si sta diffondendo anche nella lingua italiana la dizione \"suolo\", chiara traduzione dall'inglese \"Floor\".\nDescrizione.\nIl corpo libero maschile prevede una serie di esercizi privi di musica senza l'ausilio di strumenti specifici al di fuori del suolo, termine col quale si pu\u00f2 alternativamente definire il corpo libero.\nPer il corpo libero si ricorre all'uso di una pedana quadrata, o \"quadrato\", ampia 12x12 metri, con un metro di \"sicurezza\" intorno. Tale pedana consente un'amplificazione dello slancio e contemporaneamente un arrivo adeguato da salti ed evoluzioni. Tale disciplina richiede resistenza fisica e sviluppo dei muscoli degli arti tanto superiori quanto inferiori, nonch\u00e9 una base addominale necessaria a molte posizioni di forza resistente.\nIl corpo libero femminile si svolge su una pedana in tutto simile a quella del corpo libero maschile. Tanto nell'Artistica quanto nella Ritmica \u00e8 richiesto un accompagnamento musicale come difficolt\u00e0 ulteriore di cui tenere in conto i tempi. Solo alcuni elementi sono in comune con l'Artistica maschile, ma molti altri sono di competenza esclusivamente femminile, a partire dai numerosi framezzi che le ginnaste tendono ad usare per riempire i tempi, adeguarsi ad essi e conferire coreograficit\u00e0.\nElementi principali.\nAlcuni elementi del corpo libero sono:"}
{"id": "855162", "revid": "599013", "url": "https://it.wikipedia.org/wiki?curid=855162", "title": "Santiago Ezquerro", "text": "Carriera.\nClub.\nInizia a giocare a calcio nelle giovanili dell'Osasuna fino al 1994, quando viene promosso in prima squadra. Dopo due stagioni passa all'Atl\u00e9tico Madrid, dove viene relegato nella squadra B e, in due anni, gioca 8 partite (segnando 1 gol) in prima squadra. Si trasferisce quindi al Mallorca, dove in un anno colleziona 14 presenze e 6 reti.\nPur non essendo basco di nascita, il fatto di aver iniziato a giocare nelle giovanili di una squadra basca (l'Osasuna) fa in modo che possa essere ingaggiato dall'Athletic Bilbao che lo tessera nel 1998. Qui diviene titolare e rimane per sette anni, collezionando 222 presenze nella Liga e segnando 47 gol.\nNell'estate 2005 viene acquistato dal Barcellona, dove non riesce a imporsi titolare anche perch\u00e9 deve vincere la concorrenza di altri attaccanti come Samuel Eto'o e Javier Saviola. Con la squadra catalana conquista una serie di trofei fra cui la UEFA Champions League 2005-2006.\nNazionale.\nHa giocato una sola partita in nazionale, un'amichevole contro il Cipro il 5 settembre 1998."}
{"id": "855164", "revid": "74801", "url": "https://it.wikipedia.org/wiki?curid=855164", "title": "Bernardino Caimi", "text": "\u00c8 venerato come beato dalla Chiesa cattolica.\nFu un frate francescano appartenente alla provincia osservante della Lombardia e attivo nel convento milanese di S. Angelo del quale fu probabilmente superiore. Godette della fiducia dei superiori che lo inviarono pi\u00f9 volte in Terrasanta e gli affidarono delicate missioni diplomatiche. Per incarico di papa Sisto IV (anch'egli francescano) predic\u00f2 una crociata contro i turchi. Lasci\u00f2 lettere e scritti che testimoniano la sua capacit\u00e0 oratoria. Il suo nome \u00e8 legato al Sacro Monte di Varallo, di cui fu l'ideatore e il fondatore e nel quale volle che fossero riprodotti con precisione e realismo i luoghi santi della Palestina e gli episodi salienti della vita di Ges\u00f9."}
{"id": "855166", "revid": "599013", "url": "https://it.wikipedia.org/wiki?curid=855166", "title": "TSH", "text": ""}
{"id": "855167", "revid": "767487", "url": "https://it.wikipedia.org/wiki?curid=855167", "title": "Invisible Girl (Cristina Don\u00e0)", "text": "Invisible Firl \u00e8 il primo singolo estratto dall'album in inglese \"Cristina Don\u00e0\", pubblicato nel 2004."}
{"id": "855168", "revid": "1861950", "url": "https://it.wikipedia.org/wiki?curid=855168", "title": "Jordan Aviation", "text": "Jordan Aviation (PSC) \u00e8 una compagnia aerea charter con sede ad Amman, in Giordania. Opera voli charter in tutto il mondo, fornisce servizi di wet lease alle principali compagnie aeree in cerca di capacit\u00e0 aggiuntiva ed \u00e8 anche un importante fornitore di trasporto aereo per le forze di pace delle Nazioni Unite. La sua base principale \u00e8 l'aeroporto Internazionale Regina Alia (AMM/OJAI), Amman, da dove opera la sua flotta di aeromobili wide body e narrow body. Inoltre ha un proprio MRO che fa parte del suo Operations &amp; Technical Center aperto nell'ottobre 2010.\nStoria.\nLa compagnia aerea venne fondata come compagnia nel 1998 e ottenne il certificato di operatore aereo nel 2000, iniziando le operazioni nell'ottobre dello stesso anno. Ha lanciato servizi da Amman come prima compagnia aerea charter privata in Giordania. Jordan Aviation gestisce una variegata rete di rotte con un COA mondiale. I Peacekeepers delle Nazioni Unite vengono trasportati ampiamente sui vari aeromobili della flotta e la compagnia \u00e8 anche coinvolta in operazioni di wet lease per vettori aerei che necessitano di capacit\u00e0 extra. Anche i voli charter durante le vacanze sono operati dalla sua base ad Amman. Jordan Aviation \u00e8 di propriet\u00e0 di Mohamed Al-Khashman (presidente e amministratore delegato) e Hazem Alrasekh, e ha oltre 900 dipendenti (a giugno 2012). Un Airbus A330-200 \u00e8 arrivato nel marzo 2012 e questo \u00e8 stato seguito da altri aeromobili che hanno permesso un rinnovamento della flotta: un Airbus A320-200 e un Boeing 737-300.\nFlotta.\nFlotta attuale.\nA dicembre 2021 la flotta di Jordan Aviation \u00e8 cos\u00ec composta:\nFlotta storica.\nJordan Aviation operava in precedenza con i seguenti aeromobili:"}
{"id": "855170", "revid": "2053010", "url": "https://it.wikipedia.org/wiki?curid=855170", "title": "Cornone di Blumone", "text": "Il Cornone di Blumone \u00e8 una cima del gruppo dell'Adamello, nelle Alpi Retiche meridionali, alta 2843 m.\nLa vetta, una delle cime pi\u00f9 meridionali del massiccio, troneggia al di sopra dei boschi che ammantano le pendici dell'alta valle percorsa dal fiume Caffaro, tributaria del Lago d'Idro, ed \u00e8 visibile, in condizioni ottimali, anche dalle citt\u00e0 della bassa Pianura Padana, in quanto a sud di essa la quota dei rilievi diminuisce nettamente.\nGeologicamente costituisce il confine sud del plutone dell'Adamello. Le elevazioni immediatamente a sud delle sue pendici, bagnate dal Lago della Vacca, sono infatti costituite da rocce metamorfiche di contatto (monte Frerone) tra la fascia dei graniti adamellini e la dolomia principale che costituisce le Prealpi Bresciane.\nLa zona attorno al Cornone di Blumone fu interessata, nel periodo tra il 1915 e il 1918, dai combattimenti nell'ambito della prima guerra mondiale. In queste zone, infatti, passava il fronte italo-austriaco. Dell'epoca sono rimasti, oltre ai cimeli esposti nei rifugi, le infrastrutture e i manufatti bellici. Nelle vicinanze del Passo di Blumone si trovano ancora i resti delle trincee, i camminamenti e i ruderi di una caserma (in seguito adattata a rifugio) facenti tutti parte della postazione italiana.\nMolti itinerari di salita si sviluppano sui suoi versanti, tra cui belle vie alpinistiche su roccia ottima.\nAlpinismo.\nVia Normale.\nLa via normale di salita alla vetta \u00e8 alla portata di escursionisti, purch\u00e9 provvisti di attrezzatura (la vetta \u00e8 normalmente coperta di neve da novembre sino a giugno) e di adeguata esperienza. La via normale di salita ha inizio al rifugio Tita Secchi (2362\u00a0m) sulle rive del Lago della Vacca, bacino artificiale le cui acque sono sfruttate per produrre energia elettrica alla centrale del Caffaro. Si perviene, attraversando le pietraie alla base della parete ovest del Cornone e alcuni depositi di neve che si mantengono talvolta per tutta la stagione estiva, al Passo di Blumone (2633\u00a0m) da dove comincia la vera e propria via normale, un percorso abbastanza impegnativo in quanto prevede alcuni passaggi su roccette (insidiose in caso di pioggia, neve o ghiaccio). Dal passo si sale verso destra rispetto al senso di marcia tra sfasciumi sino ad un primo risalto di roccette che adduce in breve al nevaio, ormai tale solo da autunno a primavera. Si taglia questo verso sinistra in direzione NE restando un centinaio di metri sotto la cresta fino ad un evidente spallone, dal quale si prende a risalire a destra un altro salto di rocce (I). Giunti sul filo di cresta dove questa piega verso sud la si segue per evidente traccia con segnavia per pochi passi alla croce e poi al cippo trigonometrico di vetta, da dove lo sguardo pu\u00f2 finalmente spaziare in ogni direzione, con bella vista sui sottostanti lago e rifugio di partenza.\nDifficolt\u00e0: F\nSpigolo Maffei.\nDal rifugio Tita Secchi risalire i pendii di sfasciumi in direzione dell'evidente spigolo che solca la parete Sud del Cornone. Entrare per pochi metri nel canale di sinistra e risalire con un primo tiro una rampa di roccia non solidissima fino ad un primo chiodo poi direttamente ad un secondo e alla sosta (due chiodi) sul successivo ripiano erboso (III).\nDirettamente ora per erba e roccette alla seconda sosta prima di un grande gradino ghiaioso (II chiodi e spit in eccesso). Risalire \"in conserva\" le ghiaie fino ad un evidente fix sulle rocce dove si sosta.\nOra direttamente per alcuni tiri con divertente arrampicata (III qualche passo di IV aggirabile) su granito molto fessurato e rotto ma solido per diedrini e spigoli fino sopra lo spallone al vertice dello spigolo.\nDa qui traversare in direzione della cresta principale che si supera ad un intaglio da cui si scende al \"nevaio\".\nDifficolt\u00e0: AD-\nGiro del Blumone.\nUn itinerario meno impegnativo e puramente escursionistico permette di compiere il periplo della montagna, attraverso i rifugi Tita Secchi e Nikolajewka (1505\u00a0m).\nDifficolt\u00e0: E"}
{"id": "855172", "revid": "1318658", "url": "https://it.wikipedia.org/wiki?curid=855172", "title": "Contea di La Paz", "text": "La contea di La Paz, in inglese La Paz County, \u00e8 una contea dello Stato dell'Arizona, negli Stati Uniti. La popolazione al censimento del 2010 era di 20.489 abitanti. Il capoluogo di contea \u00e8 Parker. La contea ospita la riserva indiana del Colorado River.\nGeografia fisica.\nLo United States Census Bureau certifica che l'estensione della contea \u00e8 di 11.690 km\u00b2, di cui 11.655 km\u00b2 composti da terra e 35 km\u00b2 composti di acqua.\nStoria.\nLa Contea di La Paz \u00e8 l'unica contea dell'Arizona ad essere stata formata su iniziativa (petizione) degli abitanti di un'altra contea. In questo caso l'iniziativa venne dai residenti della parte nord della contea di Yuma nel 1983."}
{"id": "855177", "revid": "6066", "url": "https://it.wikipedia.org/wiki?curid=855177", "title": "Baccante", "text": ""}
{"id": "855185", "revid": "399", "url": "https://it.wikipedia.org/wiki?curid=855185", "title": "Eliofania", "text": "L'eliofania, dal greco \u1f91\u03bb\u03b9\u03bf\u03c2 \"h\u0113lios\" \u2018sole\u2019 e \u03c6\u03b1\u03af\u03bd\u03c9 \"pha\u00edn\u014d\" \u2018(io) mostro\u2019, \u00e8 una grandezza meteorologica che misura la durata del soleggiamento in una localit\u00e0 o zona specifica.\nDescrizione.\nL'eliofania assoluta misura la durata effettiva dell'illuminazione solare diretta senza l'interposizione delle nuvole, in un dato periodo (giorno, mese, anno, ecc.). Si misura con l'unit\u00e0 di tempo, generalmente in ore o in d\u00ec standard (corrispondenti alla durata all'equinoziali) o mesi equinoziali:\nL'eliofania relativa rappresenta invece il rapporto tra l'eliofania assoluta e la permanenza totale del Sole sopra l'orizzonte.\nEssendo il rapporto tra due quantit\u00e0 della stessa unit\u00e0, si misura in percentuale.\nGeneralmente, vengono presi in esame due tipi di valore, entrambi misurati in ore: l'eliofania media giornaliera di un determinato mese e l'eliofania media totale annuale. Lo strumento impiegato per tali misure \u00e8 l'eliofanografo.\nI valori dell'eliofania sono fondamentali sia in riferimento alle caratteristiche climatiche, sia per la pianificazione delle attivit\u00e0 e alla gestione delle risorse di un determinato territorio.\nIl prodotto dell'eliofania di un luogo in un certo intervallo di tempo per l'insolazione media nello stesso intervallo di tempo fornisce la misura dell'energia solare totale incidente per metro quadrato sul luogo stesso.\nL'eliofania massima per l'intero pianeta si registra nell'area subtropicale dell'Africa settentrionale e nell'area subtropicale dell'America meridionale, rispettivamente nel deserto del Sahara e in quello di Atacama. \nIn Italia, i valori massimi dell'eliofania si raggiungono lungo le coste della Sardegna e della Sicilia, nella Maremma grossetana e laziale e in gran parte della Calabria e della Puglia ."}
{"id": "855186", "revid": "141485", "url": "https://it.wikipedia.org/wiki?curid=855186", "title": "Thal\u00eda (cantante)", "text": ""}
{"id": "855191", "revid": "12760", "url": "https://it.wikipedia.org/wiki?curid=855191", "title": "Ilizie", "text": ""}
{"id": "855194", "revid": "339392", "url": "https://it.wikipedia.org/wiki?curid=855194", "title": "Metalessi dell'autore", "text": ""}
{"id": "855195", "revid": "834", "url": "https://it.wikipedia.org/wiki?curid=855195", "title": "TARSU", "text": ""}
{"id": "855196", "revid": "78959", "url": "https://it.wikipedia.org/wiki?curid=855196", "title": "Conflitto israelo-libanese (2006)", "text": ""}
{"id": "855200", "revid": "78273", "url": "https://it.wikipedia.org/wiki?curid=855200", "title": "Diete", "text": ""}
{"id": "855201", "revid": "78959", "url": "https://it.wikipedia.org/wiki?curid=855201", "title": "Prima guerra israelo-libanese", "text": ""}
{"id": "855204", "revid": "827882", "url": "https://it.wikipedia.org/wiki?curid=855204", "title": "Palazzo del II ramo della famiglia Capitaneo", "text": "Il palazzo del II ramo della famiglia Capitaneo \u00e8 un palazzo storico di Modugno (BA) che si trova in fondo a via Conte Rocco Stella dove si trovava la Porta Staccata.\nCome si evince da un'iscrizione sul lato nord della costruzione, il Palazzo \u00e8 stato costruito nel 1725 da Giuseppe Carlo Capitaneo. Suo figlio Pietro, barione di San Demetrio, lo restaur\u00f2.\nLa facciata presenta un bugnato al piano inferiore, mentre il piano superiore \u00e8 in tufo liscio. Il portone principale immette nella corte del Palazzo. In angolo di facciata \u00e8 incastonata una \u201ccolonna della giustizia\u201d a simbolo dell'importanza e della potenza della famiglia Capitaneo.\nIl Palazzo aveva un giardino molto vasto protetto da un'imponente cinta muraria esistente ancora oggi: la costruzione si trovava a ridosso delle mura forse poco fortificate in quel tratto.\nNel cortile di questo palazzo, si conserva il blasone di famiglia e l'iscrizione su una lastra di marmo che in origine era posta all'ingresso del Palazzo del I ramo della famiglia Capitaneo. L'iscrizione in latino recita: \u201cDIE PRIMO MARCII 1512 \u2013 GUARINUS CAPTANEUS DE NOVARIA CASTELLANUS BARI\u201d (Traduzione italiana: Primo marzo 1512 \u2013 Guarino Capitaneo di Novara Castellano di Bari)."}
{"id": "855205", "revid": "933835", "url": "https://it.wikipedia.org/wiki?curid=855205", "title": "Agostino Falivene", "text": "Biografia.\nOriginario di Giffoni Valle Piana, appartenente all'Ordine dei Servi di Maria, noto come Agostino di Salerno, il 25 settembre 1528 fu eletto vescovo di Capri. Il 24 aprile 1534 papa Paolo III lo trasfer\u00ec alla sede di Ischia, dove mor\u00ec nel 1548. Riposa nella cripta del Castello Aragonese di Ischia.\nGenealogia episcopale.\nLa genealogia episcopale \u00e8:"}
{"id": "855206", "revid": "1534511", "url": "https://it.wikipedia.org/wiki?curid=855206", "title": "Stato coerente", "text": "In meccanica quantistica uno stato coerente \u00e8 un tipo di stato dell'oscillatore armonico quantistico la cui dinamica assomiglia molto al comportamento oscillatorio di un oscillatore armonico classico. Fu il primo esempio di dinamica quantistica quando Erwin Schr\u00f6dinger lo ricav\u00f2 nel 1926 mentre tentava di ottenere le soluzioni dell'equazione di Schr\u00f6dinger che soddisfacessero il principio di corrispondenza.\nOscillatore armonico quantistico.\nIn meccanica quantistica, l'oscillatore armonico quantistico \u00e8 la trattazione di un sistema caratterizzato da un potenziale armonico. Risolvere un sistema in meccanica quantistica significa trovare gli stati dell'hamiltoniana ed i corrispondenti valori dell'energia, oppure risolvere l'equazione di Schr\u00f6dinger e trovare la funzione d'onda che descrive il sistema.\nL'hamiltoniana del sistema vale:\ndove abbiamo supposto che il sistema sia unidimensionale.\nEsistono due modi per risolvere questo sistema: uno \"analitico\", che si basa sulla soluzione della equazione di Schr\u00f6dinger ed uno \"algebrico\", che si basa esclusivamente sull'algebra degli operatori formula_2 ed formula_3 (vedi commutatore), metodo messo a punto da Paul Adrien Maurice Dirac.\nDefinizione di stato coerente.\nUno stato coerente \u00e8 un autostato dell'operatore di annichilazione (o distruzione), soddisfa quindi l'equazione agli autovalori:\ncon formula_5 in generale complesso perch\u00e9 formula_6 non \u00e8 hermitiano. L'operatore distruzione viene generalmente definito come:\nSi pu\u00f2 dimostrare che uno stato coerente si pu\u00f2 esprimere come\ndove formula_9 \u00e8 l'operatore aggiunto di formula_6 e formula_11 \u00e8 lo stato fondamentale.\nI coefficienti formula_12, dove gli formula_13 sono gli autostati dell'hamiltoniana dell'oscillatore armonico, sono naturalmente infiniti e si ricavano dalla seguente relazione\nInfatti, dalla definizione di stato coerente e siccome l'operatore di creazione agisce in questo modo formula_15:\nIl valore iniziale formula_17 si ricava imponendo la condizione di normalizzazione della probabilit\u00e0:\ndove formula_19 \u00e8 una fase da determinare imponendo che la funzione d'onda soddisfi l'equazione di Schr\u00f6dinger. Segue che:\ndove formula_21 \u00e8 la fase iniziale dell'autovalore.\nI valori medi di posizione e momento oscillano come un sistema classico:\nmentre la densit\u00e0 di probabilit\u00e0 rimane una gaussiana centrata su tale valore medio oscillante nel tempo:\nSi pu\u00f2 infine dimostrare che gli stati coerenti soddisfano il principio di indeterminazione al minimo: formula_25."}
{"id": "855211", "revid": "110157", "url": "https://it.wikipedia.org/wiki?curid=855211", "title": "Sigari Bol\u00edvar", "text": "Bolivar \u00e8 una marca di sigari cubani, tra le pi\u00f9 famose e apprezzate a livello internazionale.\nStoria.\nFondata all'inizio del ventesimo secolo da Jos\u00e8 Fernandez Rocha, e poi acquisita nel 1954 da Partag\u00e0s, deve il suo nome in onore dell'eroe venezuelano Sim\u00f3n Bol\u00edvar, eroe dell'America latina che per diverso tempo aveva vissuto a Cuba.\nCon la rivoluzione cubana di Fidel Castro, l'azienda venne nazionalizzata; a tutt'oggi infatti essa \u00e8 di propriet\u00e0 di \"Habanos\", la societ\u00e0 al 51% del Governo cubano ed al 49% della multinazionale del tabacco franco-spagnola Altadis.\nAnche con l'avvento della rivoluzione la marca, che era sempre rimasta comunque di livello medio-piccolo (soprattutto se paragonata a Partag\u00e0s, Montecristo e Romeo y Julieta), ha goduto di una certa considerazione anche probabilmente per l'enorme ammirazione che sia Fidel Castro che Ernesto Guevara avevano per il \"Libertad\u00f2r\" dell'America latina.\nOggi Bolivar vanta una tipicit\u00e0 (ovvero una similitudine tra i diversi sigari prodotti) piuttosto invidiabile per le marche di avana (che dalla rivoluzione in poi, essendo tutte dello stesso proprietario, hanno sub\u00ecto una non irrilevante omologazione), e proprio per questo motivo un discreto numero di appassionati in tutto il mondo.\nProdotti.\nElenco dei sigari Bolivar venduti in Italia.\nImitazioni.\nA causa dell'embargo contro Cuba i sigari cubani non possono essere immessi in nessun modo nel territorio degli USA, nemmeno in quantit\u00e0 limitate e a titolo personale. Negli USA pertanto esistono diverse aziende che creano nel territorio statunitense repliche pi\u00f9 o meno fedeli delle marche di cubani pi\u00f9 famose. La General Cigar Company \u00e8 una azienda statunitense specializzata in questo che produce anche dei \"Bolivar\" non cubani."}
{"id": "855218", "revid": "289247", "url": "https://it.wikipedia.org/wiki?curid=855218", "title": "Tomoaki Ishizuka", "text": ""}
{"id": "855219", "revid": "1876105", "url": "https://it.wikipedia.org/wiki?curid=855219", "title": "Bee Gees 1st", "text": "Bee Gees 1st \u00e8 il terzo album dei Bee Gees, il primo pubblicato a livello internazionale e raggiunse la quarta posizione in Germania Ovest, la quinta in Norvegia, la settima nella Billboard 200, l'ottava nella Official Albums Chart e la decima in Australia."}
{"id": "855223", "revid": "1670527", "url": "https://it.wikipedia.org/wiki?curid=855223", "title": "Simon &amp; Schuster", "text": "Simon &amp; Schuster, Inc. \u00e8 una delle pi\u00f9 grandi case editrici statunitensi, fondata a New York nel 1924 da Richard L. Simon e M. Lincoln (\"Max\") Schuster, che alle origini si \u00e8 fatta conoscere per le sue edizioni di cruciverba.\nCome parte del gruppo Paramount Global, Simon &amp; Schuster \u00e8 il principale editore di libri collegati alle sue serie televisive, come , Star Trek e CSI.\nPubblica circa 2000 titoli all'anno nelle edizioni Simon &amp; Schuster Scribner, Atria, Touchstone, Threshold Editions, Gallery Books, Free Press, Pocket Books, Howard Books, Simon &amp; Schuster Books for Young Readers, Atheneum Books for Young Readers, Simon Pulse, Aladdin, Little Simon e Simon Spotlight.\nStoria.\nNel 1939 \u00e8 stata una delle prime case editrici a pubblicare tascabili, con la collana Pocket Books.\nNel 1944 fu venduta dai fondatori a Marshall Field, dal quale nel 1957 fu riacquistata da un gruppo che comprendeva oltre Simon e Schuster, Leon Shimkin e James M. Jacobson. \nNel 1975 entr\u00f2 a far parte del gruppo Gulf+Western. Nel 1984, la societ\u00e0 cominci\u00f2 una serie di acquisizioni, unendo pi\u00f9 di 60 altre aziende, tra le quali Prentice Hall e Silver Burdett, finendo poi con l'includere nel 1994 la Macmillan Publishing Company. \nNel 1989 la Gulf+Western venne ristrutturata e divenne la Paramount Communications.\nNel 1994, Paramount Communication venne acquistata da Viacom Inc..\nNel 2006 Viacom si divise in due societ\u00e0 distinte e la Simon &amp; Schuster pass\u00f2 in mano alla neonata CBS Corporation.\nNel 2019, a seguito della fusione tra Viacom e CBS Corporation, la societ\u00e0 \u00e8 diventata una sussidiaria di ViacomCBS, dal 2022 rinominata Paramount Global.\nAutori.\nTra gli autori pi\u00f9 venduti Stephen Ambrose, Holly Black, Antonia Susan Byatt, Jimmy Carter, Cassandra Clare, Mary Higgins Clark, Hillary Clinton, Jackie Collins, Joan Collins, Hilary Duff, Bob Dylan, Janet Evanovich, Becca Fitzpatrick, Mark Gatiss, Walter Isaacson, Malalai Joya, Kesha, Ursula K. Le Guin, Pervez Musharraf, Audrey Niffenegger, Gilda Radner, Richard Rhodes, Robert Lawrence Stine, Taboo, Lauren Weisberger e Bob Woodward.\nNel 2005 ha pubblicato il controverso libro per ragazzi \"And Tango Makes Three\". La casa \u00e8 celebre anche per la pubblicazione della biografia su Steve Jobs."}
{"id": "855224", "revid": "436907", "url": "https://it.wikipedia.org/wiki?curid=855224", "title": "Triathlon &quot;Uk version&quot;", "text": "Triathlon \"Uk version\" \u00e8 il secondo singolo estratto dall'album in inglese \"Cristina Don\u00e0\", pubblicato nel 2004. I brani, escluso il primo, sono stati registrati dal vivo all'Auditorium Demetrio Stratos di Radio Popolare a Milano."}
{"id": "855229", "revid": "1543377", "url": "https://it.wikipedia.org/wiki?curid=855229", "title": "Guerra del Libano (1978)", "text": "La prima invasione israeliana del Libano, avvenuta il 14 marzo 1978, \u00e8 nota in ambito militare israeliano come \"operazione Litani\", nome in codice datole da \"Tzahal\" (le Forze di Difesa Israeliane).\nIl Governo israeliano motiv\u00f2 questo intervento con la necessit\u00e0 di creare una fascia di sicurezza ben all'interno del territorio libanese (sino al fiume Leonte/Litani appunto) dopo la prima guerra civile libanese, cos\u00ec da tenere i suoi villaggi frontalieri fuori dal raggio d'azione dell'artiglieria, che con attacchi ripetuti causava molte perdite fra i civili.\nAntefatti.\nBench\u00e9 abbia preso la forma di un'incursione militare israeliana nel Libano meridionale, l'Operazione Litani prendeva piede dai conflitti arabo-israeliani di lungo corso. Dal 1968 l'OLP, Organizzazione per la Liberazione della Palestina, e altri gruppi palestinesi avevano creato una parvenza di Stato nel Libano meridionale, usandolo come base per raid nella zona settentrionale di Israele. Questa situazione era stata esasperata dall'afflusso di migliaia di militanti dell'OLP in fuga dopo la disfatta della guerra civile in Giordania che si raggrupparono nel Libano meridionale. La prima guerra civile libanese aveva portato nel maggio 1976 all'intervento di truppe siriane a sostegno dei musulmani, dall'ottobre rimaste nel paese sotto l'egida della Lega Araba. Gli israeliani vedevano cos\u00ec sconfitto il loro principale alleato: i cristiano-maroniti.\nIsraele rispose quindi con attacchi contro villaggi libanesi e basi dell'OLP.\nDiversi fatti importanti precedettero l'Operazione Litani del 1978:\nIl conflitto fra Israele e l'OLP accrebbe le tensioni politiche fra i cristiani maroniti e musulmani e drusi, cosa che si and\u00f2 ad aggiungere alle questioni dietro la guerra civile libanese del 1975-1990.\nCorso dei combattimenti.\nIl 14 marzo 1978 Israele lanci\u00f2 l'Operazione Litani, occupando l'area a sud del Leonte, eccetto Tiro, con pi\u00f9 di 25.000 soldati. Gli obiettivi fissati erano di spingere i gruppi militanti palestinesi, in particolare l'OLP, lontano dal confine con Israele e di aiutare quello che al tempo era un alleato di Israele, l'Esercito del Libano del Sud. Durante l'offensiva di sette giorni, le Forze di Difesa Israeliane prima conquistarono una fascia di terra grande approssimativamente 10\u00a0km, ma in seguito proseguirono a nord del fiume Leonte (Litani). Il governo libanese stim\u00f2 che ci\u00f2 aveva causato all'incirca 285.000 profughi (Fisk, p.\u00a0130). Si ritiene che 1.100-2.000 Libanesi furono uccisi, quasi tutti civili (Fisk, p.\u00a0124). Soldati israeliani furono sottoposti al giudizio della corte marziale dopo che diversi contadini libanesi furono strangolati e dei prigionieri uccisi (Fisk, 131). 20 Israeliani furono uccisi. L'OLP si ritir\u00f2 a nord del Litani, continuando a sparare sugli israeliani.\nRisultato della guerra.\nIn risposta all'invasione, il Consiglio di sicurezza ONU pass\u00f2 la Risoluzione 425 e la Risoluzione 426 invocando la ritirata delle forze israeliane dal Libano. Fu creata la Forza di Interposizione in Libano delle Nazioni Unite (UNIFIL) per rafforzare il mandato e riportare pace e sovranit\u00e0 al Libano. Le forze UNIFIL arrivarono in Libano il 23 marzo 1978, stabilendo il quartier generale a Naqura.\nLe forze israeliane si ritirarono pi\u00f9 tardi nel 1978, lasciando le posizioni dentro il Libano al loro alleato, la milizia dell'Esercito del Libano del Sud (ELS) sotto il comando del maggiore Sa'd Haddad. Il 19 aprile 1978 l'ELS bombard\u00f2 il quartier generale dell'UNIFIL, uccidendo 8 soldati dell'ONU (Fisk, 138). Nell'aprile del 1980 due soldati irlandesi dell'ONU furono rapiti e uccisi da killer cristiani nel territorio dell'ELS e un soldato israeliano fu ucciso a colpi di arma da fuoco da uomini di Haddad. La stampa israeliana all'epoca, in particolare il quotidiano \"The Jerusalem Post\", accus\u00f2 gli irlandesi di inclinazioni pro-OLP. (Fisk, 152-154). Comunque, anche fazioni palestinesi attaccarono l'UNIFIL, rapendo un soldato irlandese dell'UNIFIL nel 1981 e continuando a occupare aree nel Libano meridionale.\nLa violenza sal\u00ec, culminando infine nella guerra del 1982 e l'espulsione dell'OLP dalla nazione.\nRisoluzione 425.\nNel 2000 il Consiglio di sicurezza delle Nazioni Unite concluse che, al 16 giugno 2000, Israele aveva ritirato le proprie forze dal Libano in accordo con la Risoluzione 425.\nIl Libano non estese il controllo su Libano meridionale, bench\u00e9 fosse stato chiamato a farlo dalla risoluzione ONU 1391 del 2002 e sollecitato dalla Risoluzione ONU 1496. Israele mosse diverse lamentele riguardo alla condotta libanese.\nL'affermazione libanese che Israele non si fosse completamente ritirato (vedi anche Fattorie di Sheb'a) fu esplicitamente negata dal rapporto del Segretario generale dell'ONU che port\u00f2 alla Risoluzione del Consiglio di Sicurezza ONU 1583. L'Occupazione siriana del Libano port\u00f2 alla Risoluzione ONU 1559 che chiedeva il ritiro delle rimanenti 14.000 (dalle originali 50.000) truppe siriane e lo smantellamento di Hezbollah e delle milizie palestinesi. Il 26 aprile 2005, dopo 29 anni di presenza militare siriana in Libano, l'ultima delle truppe siriane si ritir\u00f2 in accordo con la risoluzione."}
{"id": "855232", "revid": "767487", "url": "https://it.wikipedia.org/wiki?curid=855232", "title": "Calice (astronomia)", "text": "Calice (dal greco \u039a\u03b1\u03bb\u03cd\u03ba\u03b7), o Giove XXIII \u00e8 un satellite naturale irregolare del pianeta Giove. \u00c8 stato scoperto da una squadra di astronomi dell'Universit\u00e0 delle Hawaii nel 2000 ed ha ricevuto la designazione provvisoria S/2000 J 2.\n\"Calice\" \u00e8 caratterizzato da un movimento retrogrado, ed appartiene al gruppo di Carme composto da satelliti retrogradi ed irregolari che orbitano attorno a Giove ad una distanza compresa fra 23 e 24 milioni di chilometri, con una inclinazione orbitale pari a circa 165\u00b0.\nSecondo la mitologia greca \"Calice\" prende il nome da Calice, figlia di Eolo, e conquista amorosa di Zeus, dalla quale relazione ebbe Endimione. Altre fonti fanno di \"Calice\" una delle Nisiadi, ninfe nutrici di Dioniso."}
{"id": "855233", "revid": "111221333", "url": "https://it.wikipedia.org/wiki?curid=855233", "title": "Il latitante (album)", "text": "Il latitante \u00e8 il sesto album in studio di Daniele Silvestri, pubblicato il 2 marzo 2007, a seguito della presentazione alla 57\u00ba edizione del Festival di Sanremo del brano \"La paranza\" (classificatosi quarto), primo estratto del disco. \"Prima era prima\" precede l'album, come sigla iniziale dello sceneggiato \"Padri e figli\" del 2005.\nCollaborazioni.\nNell'album torna a collaborare Max Gazz\u00e8, che suona il basso acustico nei brani \"Faccia di velluto\", \"Ninetta nanna\", \"Che bella faccia\" e \"Il suo nome\".\nDemo Morselli accompagna le note di \"Mi persi\", con una tromba dai toni noir. Vincenzo Andrea \"Il Bove\" Leuzzi, cantante degli Otto Ohm, canta in \"A me ricordi il mare\", Mauro Pagani partecipa a \"Love Is in the Air\" mentre l'ultimo brano \"Ancora importante\" presenta gli Inti-Illimani. Una breve ghost-track si rif\u00e0 a uno scioglilingua fiorentino, (\"Tito tu hai ritinto il tetto...\") recitato anche da Ugo Tognazzi in un suo film negli anni 50"}
{"id": "855234", "revid": "12290", "url": "https://it.wikipedia.org/wiki?curid=855234", "title": "Mar-Vell", "text": "Mar-Vell, la cui identit\u00e0 segreta \u00e8 Capitan Marvel \u00e8 un personaggio dei fumetti creato da Stan Lee (testi) e Gene Colan (disegni) nel 1967, pubblicato dalla Marvel Comics.\n\u00c8 un eroe proveniente dal pianeta dei Kree e difende la Terra dalle minacce aliene, in Italia le sue avventure sono state spesso allegate a quelle dei \"Fantastici Quattro\".\nBiografia del Personaggio.\nOrigini Kree.\nIl Capitano Mar-Vell appartiene ad una minoranza etnica dei Kree con la pelle rosa (come l'uomo bianco terrestre), sul pianeta Hala, abitato soprattutto da Kree \"normali\" con la pelle blu. Nonostante i pregiudizi e le discriminazioni, Mar-Vell diventa un soldato famoso e un eroe acclamato dal popolo per le sue vittorie in battaglia contro i nemici dei Kree, tra cui gli Skrull.\nAl reggimento del Capitano, comandato dal Colonnello Yon-Rogg, viene ordinato di spiare il pianeta Terra, in particolare i progressi tecnologici per quanto riguarda i viaggi nello spazio. Yon-Rogg, geloso dell'amore tra Mar-Vell e la dottoressa della nave, Una, gli ordina di scendere a terra da solo e infiltrarsi a Cape Canaveral, in Florida. In seguito tenta di abbattere la navetta dell'eroe, ma lo manca e uccide un uomo, il dottor Walter Lawson. Mar-Vell sfrutta questo fatto per assumere l'identit\u00e0 del dottore, ma Yon-Rogg prova ancora ad uccidere il suo sottoposto con un robot Kree, la Sentinella. Con la sua uniforme Kree sconfigge il robot sotto gli occhi di molti terrestri che lo acclamano come \"Capitan Marvel\", interpretando male il nome con cui la Sentinella lo aveva chiamato.\nMar-Vell continua a spiare l'umanit\u00e0, sia con l'identit\u00e0 da \"uomo normale\" sia con quella del supereroe in costume, diventando sempre pi\u00f9 simpatico ai terrestri. Le sue prime avventure sono perlopi\u00f9 in risposta ai tentativi di ucciderlo o di discreditarlo da parte di Yon-Rogg, come quella volta in cui il Generale aveva ordinato a Ronan l'Accusatore, un Kree con il compito di distruggere i traditori, di uccidere Mar-Vell con l'accusa di tradimento. L'eroe deve anche occuparsi del triangolo amoroso tra lui, Una e Carol Danvers, la sua collega alla base aerea di Cape Canaveral, innamorata di lui. Queste situazioni terminano con la cattura di Una, che aveva sentito per sbaglio i piani di Yon-Rogg e aveva tentato di avvertire Mar-Vell. Sebbene l'esecuzione del Capitano fallisca con l'arrivo degli alieni Aakon, lei viene colpita nella battaglia e muore tra le braccia di Mar-Vell, che aveva tentato di salvarla.\nMetamorfosi.\nPrima di ritornare a battersi con Yon-Rogg, incontra una potente entit\u00e0 chiamata Zo che lo fornisce di abilit\u00e0 e poteri maggiori. Allo stesso tempo, viene imbrogliato dal Comandante Zarek, che sperava di riuscire ad incolpare Mar-Vell di tradimento. Il Comandante e il suo amico Ronan avevano creato l'illusione di Zo, con la quale manipolano la mente di Capitan Marvel per fargli pensare di distruggere il suo pianeta madre, Kree-Lar. Mar-Vell diventa temporaneamente un fuggitivo, anche se Zarek e Ronan vengono giudicati colpevoli dalla Suprema Intelligenza (il Consiglio delle menti dei Kree pi\u00f9 importanti del passato): quest'ultima rivela che il piano dei due criminali era stato scoperto e lui era libero, nonostante avesse quasi distrutto un pianeta. L'Intelligenza afferma inoltre che Capitan Marvel avrebbe potuto fare grandi cose e cos\u00ec viene vestito con un nuovo costume e gli viene concesso di tenere alcune delle abilit\u00e0 di Zo.\nTuttavia, appena Capitan Marvel parte per ritornare sulla Terra, si ritrova in un luogo extra-dimensionale conosciuto come la Zona Negativa. La Suprema Intelligenza, venuta a conoscenza dell'accaduto, attira mentalmente l'attenzione di un giovane di nome Rick Jones, conducendolo in un'antica base Kree sulla Terra e l\u00ec gli comandano di prendere e indossare le \"Nega-Bande\", delle fascette dorate che si mettono sui polsi: ci\u00f2 stabilisce un contatto telepatico tra lui e Mar-Vell. Cos\u00ec il giovane viene trasportato nella Zona Negativa e Mar-Vell nell'universo della Terra per effetto dei polsini Kree. Poco dopo viene contattato ancora dal Generale Yon-Rogg, che teneva prigioniera Carol Danvers. In un tentativo disperato di eliminare il suo rivale, Yon-Rogg combatte contro l'eroe, ma Mar-Vell riesce a fuggire assieme a Carol, e il Generale viene ucciso in un'esplosione. (L'esposizione all'arma di Yon-Rogg, lo Psiche-Magnetron, trasforma Carol in Ms. Marvel.)\nCapitan Marvel e Rick Jones continuano a scambiarsi per molti mesi fino a che Mar-Vell utilizza la porta dimensionale creata da Mr. Fantastic per la Zona Negativa e riesce a trasportare Rick nell'universo normale, sicch\u00e9 i due riescono a trovarsi nella stessa dimensione simultaneamente. Successivamente Rick e Mar-Vell si uniscono ai Vendicatori per fermare la guerra Kree-Skrull, che aveva colpito anche la Terra. Nel conflitto Rick viene messo KO ma Capitan Marvel sacrifica parte della sua energia vitale per salvarlo fondendo i suoi atomi con i suoi, in modo che i due rimangano collegati, come era gi\u00e0 successo in passato.\nDopo molti mesi e avventure, il corpo di Rick Jones non riesce pi\u00f9 a contenere la forza vitale di Mar-Vell, e collassa. La sua ragazza, Lou Ann Savannah, lo porta da suo zio, che usa una speciale energia fotonica per curarlo; quindi il legame tra Jones e Capitan Marvel si rompe e l'energia vitale data al ragazzo torna a lui. Dopo questa esperienza, il Capitano scopre di poter assorbire l'energia solare ed emetterla attraverso raggi o palle di fuoco e di aver acquisito una forza sovrumana.\nIl protettore dell'universo.\nQuando Capitan Marvel si trova a fronteggiare i piani dell'alieno nichilista Thanos, viene contattato da Eon, un'entit\u00e0 guardiana dell'Universo che aveva prescelto Capitan Marvel come \"Protettore dell'universo\". Inoltre gli fornisce una speciale \"Conoscenza Cosmica\". Questo nuovo potere permette a Mar-Vell, con l'aiuto dei Vendicatori, di sconfiggere il folle Thanos.\nPassato del tempo, ritorna il Comandante Zarek, al comando della Legione Lunatica, nelle cui file \u00e8 presente anche Nitro. Il criminale esplosivo era stato mandato a rubare dei barili di gas nervino quando Capitan Marvel lo scopre. Sebbene avesse sconfitto Nitro e avesse riportato al sicuro i barili, era rimasto esposto al gas, cosa che in seguito si riveler\u00e0 disastrosa.\nIn uno scontro diretto con Mar-Vell, Zarek e la Legione Lunatica riescono quasi ad eliminarlo se non fosse stato per i poteri derivati dalla fusione con Jones. Il Capitano ritorna subito ad informare l'Intelligenza Suprema del piano del criminale ma il congresso ne era gi\u00e0 a conoscenza, infatti aveva gi\u00e0 arruolato una squadra per fermare la Legione e proteggere l'eroe. L'Intelligenza era da tempo conscia del fatto che la razza Kree stava raggiungendo l'estinzione, cos\u00ec aveva scelto Mar-Vell per integrarsi con le altre razze geneticamente compatibili e cos\u00ec rinvigorire la specie Kree. La scelta ricadeva su di lui a causa del suo DNA particolare e su Rick Jones per il suo potenziale psichico. Cos\u00ec attraverso l'uso delle Nega-Bande che li collega e di un particolare fiore Kree, il \"Millennium Bloom\", l'Intelligenza prova ad assorbire le energie dei cervelli dei due per arrivare allo scopo. Tuttavia i due resistono e riescono a scappare e ad abbandonare l'Impero Kree, questa volta per sempre.\nRitornato sulla Terra, Mar-Vell lavora da solo per un certo periodo. Lavora in un osservatorio, si unisce ai Difensori per un Giorno ed entra a far parte ai Vendicatori per sconfiggere Thanos. Costui aveva quasi distrutto il suo pianeta natale, Titano, e Capitan Marvel aiuta gli Eterni di quel pianeta a riportare l'ordine su di esso. In questo periodo si innamora follemente di Elysius, una ragazza degli Eterni di Titano, con cui avr\u00e0 una relazione e condivider\u00e0 molte avventure.\nLa morte di Capitan Marvel.\nDopo anni di servizio come supereroe, l'esposizione al gas nervino nello scontro con Nitro si rivela cancerosa, e il cancro diventa maligno. Mar-Vell trascorre i suoi ultimi giorni su Titano, la luna di Saturno, assieme a Elysius e ai suoi amici Mentore (A'Lars) e Starfox. Molti supereroi vengono a visitarlo, tra cui la Cosa, l'Uomo Ragno, Drax il Distruttore e l'ambasciatore dell'Impero Skrull (il pi\u00f9 grande nemico dei Kree) che premia Mar-Vell con La Medaglia al Valore degli Skrull ed afferma che Capitan Marvel era stato uno dei pi\u00f9 potenti avversari solitari del suo popolo. Viene anche proclamato membro onorario dei Vendicatori. Poco prima di morire il Capitano ha una visione dove \u00e8 presente Thanos e la Morte; dopo un breve combattimento con il suo pi\u00f9 potente antagonista, si arrende e si lascia portare via dalla Morte, cos\u00ec termina l'esistenza dell'eroe \"pi\u00f9 cosmico di tutti\". Dopo il suo funerale viene eretta una statua dedicata a lui su Titano.\nIl suo eroismo continua in suo figlio, Genis-Vell, concepito da Elysius che era stata fecondata attraverso il DNA clonato di Mar-Vell, e in Phyla-Vell, sua figlia proveniente da un'altra realt\u00e0. Inoltre si scopre che Mar-Vell ha avuto un figlio anche con Anelle, la principessa dell'Impero Skrull, chiamato Hulkling.\nMonica Rambeau ha assunto per un certo periodo il nome di Capitan Marvel, ma successivamente l'ha cambiato in Pulsar.\nCivil War.\nDurante Civil War Mar-Vell torna misteriosamente tra i vivi; il motivo, pare, sembra essere un'anomalia nello spazio-tempo che ha risucchiato il Capitano Kree dal suo tempo per trasportarlo nel nostro. Venne trovato da Iron Man e Sentry, che lo convinsero ad appoggiare la loro causa; vediamo infatti Capitan Marvel, assieme al clone di Thor, partecipare alla battaglia finale tra le strade di Manhattan.\nSecret Invasion.\nIn realt\u00e0 per\u00f2, Capitan Mar-Vell non \u00e8 altri che uno Skrull infiltrato, che ha attaccato i Thunderbolts di Norman Osborn. Il lavaggio del cervello per\u00f2 si \u00e8 rivelato tanto efficace che il falso Mar-Vell, pur venuto a conoscenza della sua reale natura, ha abbracciato la causa dei terrestri, incoraggiando il kree Noh-Varr (ex Marvel Boy) a difendere gli umani ed attaccare gli skrull. Noh-Varr viene incluso da Norman Osborn nei nuovi Vendicatori governativi ai suoi ordini, adottando il nome di Capitan Marvel in onore dell'eroe kree.\nAvengers vs X-Men.\nDei sacerdoti Kree resuscitano Marvel usando il cristallo M'Kraan e l'energia della Forza Fenice. Il redivivo Mar-Vell viene usato come pedina contro i Vendicatori e in difesa della Forza Fenice. Fa squadra con Ms. Marvel e Protector, sotto controllo mentale, intenzionato a distruggere i Vendicatori ma la Visione riesce a liberare Ms. Marvel e Protector dal controllo mentale.\nViene scoperto che Mar-Vell aveva un nipote dalla pelle blu che ha vissuto come emarginato dopo che Mar-Vell venne giudicato traditore dai Kree. Il nipote di Mar-Vell si chiamava Ministro Marvel e suo figlio aveva il potere di controllare le menti. Il piano del Ministro Marvel era quello di usare la Forza Fenice per far evolvere i Kree e ridare onore al nome Mar-Vell. Resuscitare Mar-Vell faceva parte del suo piano perch\u00e9 aveva bisogno di una figura messianica per influenzare i Kree. Fallito il suo piano, Ministro Marvel uccide suo figlio e si suicida di fronte a Mar-Vell. Successivamente i Vendicatori affrontano la Forza Fenice che stava minacciando il pianeta capitale dei Kree, Hala, ma non riescono a fermarla. Mar-Vell realizza la verit\u00e0 della situazione, la Forza Fenice \u00e8 andata su Hala per recuperare la sua energia che \u00e8 stata messa dentro di lui per riportarlo in vita. Si sacrifica per salvare i Kree permettendo alla Forza Fenice di riprendersi l'energia. Il processo lasci\u00f2 Mar-Vell alla deriva nello spazio e successivamente il suo corpo viene trovato su un pianeta e con delle piante che crescono intorno a lui. Ms. Marvel, ispirata dal sacrificio di Mar-Vell, dichiara che il nome Capitan Marvel deve continuare a vivere.\nPoteri e abilit\u00e0.\nIn origine, Capitan Marvel non ha poteri sovrumani, sebbene fosse pi\u00f9 forte di un essere umano normale a causa della sua fisiologia avanzata Kree. Questa razza aveva infatti sviluppato una forza maggiore per sopportare la gravit\u00e0 pi\u00f9 pesante del loro pianeta. Il suo equipaggiamento da soldato consiste in una cintura jet che gli permette di volare per brevi tratti e un'arma a Uniraggio.\nOttiene per un breve periodo alcune potenti capacit\u00e0, tra cui anche il teletrasporto, dall'entit\u00e0 chiamata Zo.\nI suoi bracciali, chiamati Nega-Bande, gli permettono di convertire l'energia vitale in forza fisica, in un'elevatissima resistenza e gli garantiscono le capacit\u00e0 di volare, di sparare raggi di energia e di resistere nello spazio aperto senza bisogno di respirare.\nIl trattamento con le radiazioni del Dr. Benjamin Savannah altera la struttura genetica di Mar-Vell in modo che lui potesse assorbire l'energia solare e servirsene per vari usi, tra cui aumentare la sua forza. In seguito impara a sfruttare il suo nuovo potere anche per volare, cos\u00ec abbandona l'uso delle Nega-Bande. Dopo aver acquisito la \"conoscenza cosmica\" da Eon si lascia dietro di s\u00e9 una scia lucente mentre vola.\nMar-Vell \u00e8 anche un ottimo combattente corpo a corpo ed \u00e8 uno dei pochi supereroi con il pieno controllo dei propri superpoteri.\nLa Conoscenza cosmica.\nMentre combatte contro Thanos viene contattato da Eon che gli dona il potere della \"Conoscenza Cosmica\". L'esatta natura di questa abilit\u00e0 di Capitan Marvel non \u00e8 mai stata definita precisamente. Secondo le parole dello stesso Eon, essa \u00e8 una sorta di accresciuta percezione che permette a Mar-Vell di avvertire ed individuare qualsiasi evento che accade nell'universo, indipendentemente dalla sua posizione. Nelle serie seguenti del supereroe, nelle quali il protagonista \u00e8 Genis-Vell, il potere di essa \u00e8 descritto come una forza smisurata che permette a chi la usa di sapere ci\u00f2 che gli serve al momento giusto, sia per quanto riguarda il passato, il presente o il futuro. Senza l'esperienza sufficiente e un certo livello di controllo su di essa, questo senso di onniscienza pu\u00f2 condurre alla pazzia.\nVersioni alternative.\nUltimate Marvel.\nNell'Universo Ultimate l'Oltrekomandante \"Geheneris Halason Mahr Vehl\" \u00e8 un ufficiale Kree infiltrato sulla Terra, sotto l'identita del Dottor Philip Lawson, per sabotare il programma spaziale americano, di modo che gli esseri umani non riescano a sfuggire alla furia distruttiva di Gah Lak Tus. Scoperto dallo SHIELD, si alleer\u00e0 con gli eroi terrestri contro la sua stessa razza e contro il divoratore di mondi.\nL'ordine di Thanos.\nNella miniserie \"L'ordine di Thanos\", il principale avversario \u00e8 Lord Mar-Vell ovvero il Capitan Marvel del cosiddetto \"Cancroverso\", il quale, per non soccombere al cancro che uccise la sua versione classica, accett\u00f2 l'aiuto degli \"esseri dai molti angoli\" consentendogli di uccidere la Morte e di espandersi nel cosmo.\nAltri media.\nCinema.\nNel Marvel Cinematic Universe, Mar-Vell \u00e8 di sesso femminile, interpretata da Annette Bening nel film \"Captain Marvel\" del 2019. In questa rappresentazione, Mar-Vell ha disertato la razza Kree nel momento in cui ha compreso quanto la guerra tra Kree e Skrull fosse ingiusta, per questo motivo ha raggiunto la Terra, con la nuova identit\u00e0 di dottoressa Wendy Lawson, e ha costruito un motore a velocit\u00e0 della luce con l'intento di aiutare gli Skrull a ritrovare una casa. L'aereo che portava il reattore, pilotato da Carol e con a bordo Mar-Vell, venne abbattuto e quest'ultima venne uccisa da Yon-Rogg.\nVideogiochi.\nCapitan Marvel \u00e8 apparso nella versione per PSP del videogioco \"\". I costumi utilizzati dal personaggio sono quello di Mar-Vell, quello di Genis-Vell rosso e blu, quello di Genis nero e bianco e quello di Mahr Vehl (Ultimate Capitan Marvel).\nPubblicazioni.\nItaliane.\nNe \"I Fantastici 4 (prima serie)\" numeri da 15 a 213 (Editoriale Corno, ottobre 1971 - giugno 1979) sono contenute tutte le storie di \"Marvel Super-Heroes\" numeri 12-13 e \"Captain Marvel\" (vol. 1) numeri 1-57, riguardanti Mar-Vell.\nLa \"graphic novel\" \"La Morte di Captain Marvel\" \u00e8 stata pubblicata per la prima volta in \"Play Special\" n. 1 (Play Press, febbraio 1990)."}
{"id": "855235", "revid": "287204", "url": "https://it.wikipedia.org/wiki?curid=855235", "title": "Pinus edulis", "text": "Il pino del Colorado (\"Pinus edulis\" Engelm.) \u00e8 una pianta della famiglia delle Pinaceae, endemica degli Stati Uniti, ove \u00e8 anche noto con il nome di Pinyon pine.\nDescrizione.\n\u00c8 un albero di piccola-media taglia che pu\u00f2 raggiungere 10\u201320 m di altezza e con un tronco sino ad 80\u00a0cm di diametro.\n\u00c8 geneticamente correlato con il \"Pinus monophylla\", con cui talora d\u00e0 luogo a ibridizzazione, nelle aree in cui gli areali delle due specie si sovrappongono (Arizona e Utah). \u00c8 anche strettamente correlato con il pino del Texas (\"Pinus remota\"), ma tra i due areali corre una distanza di oltre 100\u00a0km, cosicch\u00e9 non sono noti casi di ibridizzazione.\nDistribuzione.\nL'areale di questa specie comprende il Colorado, lo Utah, l'Arizona settentrionale, il Nuovo Messico e le Guadalupe Mountains in Texas.\nCresce ad altitudini comprese tra 1400 e 3000 m, formando dense foreste, spesso in associazione con ginepri.\nUsi.\nI pinoli del \"P. edulis\", che come suggerisce l'epiteto specifico sono commestibili, sono raccolti ampiamente in tutto il suo bacino di distribuzione; in molte aree, il diritto di raccolta dei pinoli \u00e8 prerogativa delle trib\u00f9 di nativi americani, per i quali la specie \u00e8 di notevole importanza economica e culturale.\nIl pino del Colorado \u00e8 anche utilizzato occasionalmente come pianta ornamentale e talora come albero di Natale.\n\u00c8 l'albero simbolo dello stato del Nuovo Messico."}
{"id": "855239", "revid": "169219", "url": "https://it.wikipedia.org/wiki?curid=855239", "title": "Horizontal", "text": "Horizontal \u00e8 il quarto album dei Bee Gees, pubblicato nel 1968.\nTracce.\nBonus 2006"}
{"id": "855243", "revid": "486946", "url": "https://it.wikipedia.org/wiki?curid=855243", "title": "Nikolai Gogol'", "text": ""}
{"id": "855247", "revid": "27723", "url": "https://it.wikipedia.org/wiki?curid=855247", "title": "Romanziere", "text": ""}
{"id": "855248", "revid": "729019", "url": "https://it.wikipedia.org/wiki?curid=855248", "title": "Brugnetto", "text": "Brugnetto (\"Brugn\u00e8tt\" in dialetto gallo-piceno) \u00e8 un paese in provincia di Ancona, il cui territorio \u00e8 suddiviso in due frazioni, nei comuni di Senigallia e di Trecastelli.\nStoria.\nIl suo nome deriva dal fatto che anticamente era presente un bosco di prugni, in latino \"prunetum\".\nGeografia fisica.\nBrugnetto sorge sulla strada provinciale SP 12 che collega la costa adriatica con l'entroterra marchigiano lungo la Valle del Misa e Nevola e la Valle del Nevola.\nDista 8\u00a0km da Senigallia e 6\u00a0km da Ripe.\nLungo il lato a Sud dell'abitato scorre il fiume Misa e il suo unico affluente: il Nevola.\nMonumenti e luoghi d'interesse.\nNel paese, popolato da circa 1200 abitanti, sono presenti la chiesa di San Michele arcangelo che conserva vari dipinti, e il Palazzo Antonelli Castracani Augusti, noto con il nome di \"Villa dalle 100 finestre\".\nIl Palazzo delle Cento Finestre \u00e8 sotto la protezione divina e la Chiesa di Santa Timotea e S.Francesco d'Assisi, situato proprio accanto al palazzo, \u00e8 consacrata e tuttora utilizzata dalla nobile famiglia Martines Augusti Castracane in occasioni di preghiere, cerimonie solenni ed incontri culturali.\nOgni mercoled\u00ec un gruppo di fedeli creato dalla contessa Maria Pia Augusti e da suo figlio il conte Giovanni recitano il santo rosario in latino dedicandolo alla Madonna di Mediugorje.\nChiesa di San Michele arcangelo.\nLe prime notizie della chiesa parrocchiale si hanno nel 1594 quando questa \u00e8 visitata da Ridolfi, il quale viste le precarie condizioni dell'edificio la fa ricostruire. Questa seconda fase edilizia della chiesa resta in uso per circa duecento anni. Nel 1789 la nuova chiesa parrocchiale viene ricostruita dall'architetto Petri di Montale di Arcevia su commissione del conte Angelo Antonelli. L'edificio attuale \u00e8 il risultato dei restauri effettuati in seguito al terremoto del 1930, e altri negli anni ottanta commissionati dal parroco don Carlo Paolucci.\nTra e opere d'arte che l'edificio sacro conserva si ricordano il quadro della \"Madonna della misericordia\" di autore ignoto datato al 1790, oggetto della venerazione popolare, la \"Via Crucis\" 14 tele dipinte ad olio da autore ignoto nel XVIII secolo.\nAl santo titolare della parrocchia \u00e8 dedicato una tela posta nell'abside, \u00e8 una copia di autore ignoto del XVIII secolo del San Michele di Guido Reni conservata nella Chiesa di Santa Maria Immacolata a Via Veneto a Roma, un'altra nota copia \u00e8 esposta alla Santuario della Santa Casa di Loreto, oltre che in numerose altre chiese della diocesi di Senigallia (Assunta di Senigallia, Sant'Angelo di Senigallia, Serra de' Conti, Morro d'Alba). La fortuna di quest'opera nella diocesi senigalliese \u00e8 probabilmente dovuto al fatto che fu commissionato al Reni dal cardinale Antonio Barberini (fratello di Papa Urbano VIII), vescovo di Senigallia dal 1625 al 1628.\nEconomia.\nA Brugnetto vi sono alcune piccole industrie site nella locale zona industriale ed artigianale, attive nel settore edilizio e delle materie plastiche.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata produzione di articoli per arredamento, in vimini."}
{"id": "855250", "revid": "136115", "url": "https://it.wikipedia.org/wiki?curid=855250", "title": "Growth Hormone", "text": ""}
{"id": "855257", "revid": "123676828", "url": "https://it.wikipedia.org/wiki?curid=855257", "title": "Metal Hammer", "text": "Metal Hammer (o MetalHammer) \u00e8 una rivista mensile heavy metal fondata nel 1983 nel Regno Unito dal manager londinese Wilfried F. Rimensberger e pubblicata in Inghilterra, Irlanda, Germania, Austria, Spagna, Grecia, Polonia, Italia, Ungheria, Svizzera, Serbia e Montenegro.\n\u00c8 la seconda rivista di genere rock pi\u00f9 venduta in Inghilterra, battuta solamente dalla storica \"Kerrang!\". In Germania, Metal Hammer \u00e8 la rivista musicale pi\u00f9 venduta da quando fu lanciata, nel 1984. \u00c8 una delle riviste di musica hard rock/heavy metal pi\u00f9 vendute d'Europa.\nStoria.\nL'idea di fondare Metal Hammer, una rivista musicale multi lingua, venne ideata nel 1983 dal manager londinese Wilfried F. Rimensberger. In quel tempo, sugger\u00ec alla neonata Kerrang! di pubblicare una versione in Germania della stessa rivista, ma i suoi editori non furono interessati. Rimensberger propose dunque l'idea a J\u00fcrgen Wigginghaus, editore della rivista tedesca \"MusikSzene\", rivista in cui Rimensberger era capo-redattore, ma anche questi non fu interessato. Seguirono altri editori, come gli importanti Springer Verlag, Ringier e Bauer, ma nessuno accolse l'idea di Rimensberger.\nRimensberger torn\u00f2 dunque da Wigginghaus, convincendolo ad una prova sul campo con la pubblicazione in Germania della sua rivista. Inizi\u00f2 dunque a realizzare Metal Hammer a Londra. Svilupp\u00f2 il concetto di una rivista multi-lingua, che in breve port\u00f2 ad una circolazione mensile superiore ad un milione e, durante il suo picco massimo, Metal Hammer fu pubblicata in undici diverse lingue. Metal Hammer ha ora edizioni locali in paesi come Giappone, Serbia, Spagna, Paesi Bassi, Italia, Polonia, Ungheria e Francia.\nRimensberger, oltre ad avere l'idea di realizzare Metal Hammer, realizz\u00f2 anche un canale radio improntato sul metal e ascoltato in vari paesi. Organizz\u00f2 anche il primo \"Metalhammer Lorelei Festival\" con grandi artisti, fra cui Metallica, Mot\u00f6rhead e Venom. Rimensberger colleg\u00f2 anche il nome di Metal Hammer con la BBC (per il Tommy Vance Rock Show), con MTV Metal Show con Bailey Brothers e il Castle Donington Monsters of Rock Festival.\nPubblicazioni.\nMetal Hammer in Inghilterra ha cambiato editori numerose volte, iniziando dalla Dennis Publishing e finendo ora nelle mani della Future Publishing.\nMetal Hammer in Germania viene invece pubblicato dalla Springer publishing.\nLe edizioni greche e italiane sono invece prodotte indipendentemente.\nMetal Hammer in Serbia \u00e8 pubblicato dalla Color Media Group."}
{"id": "855259", "revid": "119925081", "url": "https://it.wikipedia.org/wiki?curid=855259", "title": "000", "text": ""}
{"id": "855260", "revid": "486946", "url": "https://it.wikipedia.org/wiki?curid=855260", "title": "Cardinal Segretario di Stato", "text": ""}
{"id": "855262", "revid": "169219", "url": "https://it.wikipedia.org/wiki?curid=855262", "title": "Idea (album)", "text": "Idea \u00e8 il quinto album dei Bee Gees, uscito nel 1968."}
{"id": "855263", "revid": "1318658", "url": "https://it.wikipedia.org/wiki?curid=855263", "title": "001", "text": ""}
{"id": "855264", "revid": "1318658", "url": "https://it.wikipedia.org/wiki?curid=855264", "title": "002", "text": ""}
{"id": "855265", "revid": "466539", "url": "https://it.wikipedia.org/wiki?curid=855265", "title": "USS Nimitz", "text": "USS \"Nimitz\" (CVN-68) \u00e8 una portaerei statunitense nonch\u00e9 prima nave della classe Nimitz ed \u00e8 una nave della United States Navy. Si prevede che il suo ritiro dal servizio avverr\u00e0 una volta varata la nuova . \u00c8 tutt'oggi tra le pi\u00f9 grandi portaerei del mondo e fu tra le prime della nuova generazione. \nLa sua base di appoggio (\"Home Port\") \u00e8 attualmente nella Naval Base Kitsap, nello stato di Washington.\nStoria.\nLa prima traversata oceanica della \"Nimitz\" ebbe luogo il 7 luglio 1976, alla volta del Mar Mediterraneo assieme alla \"South Carolina\" e alla \"California\", navi che in seguito avrebbero formato il suo corpo d'azione. In seguito vi furono altre traversate, la pi\u00f9 importante per rilevanza storica ebbe invece luogo il 10 settembre 1979, nella quale la \"Nimitz\" partecip\u00f2 all'operazione Eagle Claw, una missione di salvataggio di 53 ostaggi dell'ambasciata statunitense a Teheran. La nave torn\u00f2 alla sua base a Norfolk in Virginia il 26 maggio 1980, dopo 144 giorni di mare.\nL'anno seguente un EA-6B Prowler si schiant\u00f2 sul ponte di volo uccidendo 14 persone (i 4 membri dell'equipaggio del Prowler e altre 10 persone sul ponte) e ferendone altre 45. La causa fu identificata nel sospetto abuso di droga del pilota e ci\u00f2 indusse l'allora presidente Ronald Reagan a istituire un regolamento basato sulla tolleranza zero nell'ambito delle forze armate statunitensi. Nello stesso anno la \"Nimitz\" fu protagonista dell'incidente del Golfo della Sirte quando due F-14 Tomcat del suo gruppo di volo furono attaccati da due Sukhoi Su-22 dell'Aeronautica Libica, i quali successivamente furono abbattuti. Nel 1988 la \"Nimitz\" forn\u00ec sicurezza durante i giochi olimpici in Corea del Sud. Successivamente la nave combatt\u00e9 entrambe le Guerre del Golfo.\nAttualmente \u00e8 visibile su Google Maps in un bacino di carenaggio nei cantieri del porto di Bremerton per effettuare ci\u00f2 che \u00e8 noto come un rifornimento e revisione complesso (RCOH) che viene effettuato dopo circa 23 anni di servizio. RCOH \u00e8 un complesso e costoso ciclo di manutenzione della durata di circa 3 anni che costa quasi $ 3 miliardi ed \u00e8 obbligatorio per portaerei della classe Nimitz, soprattutto per la sostituzione e il rifornimento di combustibile nucleare. Il 7 aprile 2021 (CY2020) vince la Battle \"E\" come migliore portaerei del 2020, vincendo 15 premi d'eccellenza su 16.\nLa USS Nimitz nel cinema.\nLa \"Nimitz\" \u00e8 ampiamente presente nel film di fantascienza \"Countdown dimensione zero\" del 1980, con Kirk Douglas, Martin Sheen e Katharine Ross."}
{"id": "855266", "revid": "1318658", "url": "https://it.wikipedia.org/wiki?curid=855266", "title": "003", "text": ""}
{"id": "855267", "revid": "599013", "url": "https://it.wikipedia.org/wiki?curid=855267", "title": "004", "text": ""}
{"id": "855269", "revid": "287204", "url": "https://it.wikipedia.org/wiki?curid=855269", "title": "005", "text": "005 pu\u00f2 riferirsi a:"}
{"id": "855271", "revid": "1305772", "url": "https://it.wikipedia.org/wiki?curid=855271", "title": "006", "text": ""}
{"id": "855274", "revid": "838137", "url": "https://it.wikipedia.org/wiki?curid=855274", "title": "Cataldo Naro", "text": "Presbitero della diocesi di Caltanissetta dal 29 giugno 1974, il primo ordinato dal vescovo Alfredo Maria Garsia, fino al 14 dicembre 2002, giorno della sua consacrazione episcopale e del suo ingresso come arcivescovo e abate di Monreale.\nBiografia.\nFormatosi presso il Seminario della diocesi di Caltanissetta, Cataldo Naro complet\u00f2 gli studi teologici nella Facolt\u00e0 Teologica dell'Italia Meridionale a Napoli (sezione San Luigi a Posillipo) e quelli storici presso l'Universit\u00e0 Gregoriana a Roma con una tesi diretta da Giacomo Martina.\nA Caltanissetta fu direttore dell'Archivio Storico Diocesano e preside dell'Istituto Teologico \u00abMons. Guttadauro\u00bb, presso cui fu pure docente di storia ecclesiastica, mentre \u2013 contestualmente \u2013 insegnava anche a Palermo nella Facolt\u00e0 Teologica di Sicilia. Di questa fu preside dal 1996 al 2002. Nel 1983 fu tra i fondatori del Centro Studi Cammarata di San Cataldo, che diresse per vent'anni. Dal 1997 al 2002 fu consulente del Servizio nazionale per il Progetto culturale della Conferenza Episcopale Italiana.\nDal 1998 al 2004 fu membro del consiglio d'amministrazione di \u00abAvvenire\u00bb. Fu pure membro del comitato scientifico delle Settimane Sociali. Negli anni dell'episcopato fond\u00f2 a Monreale il Centro Studi Intreccialagli e fu, a livello regionale, il delegato della Conferenza Episcopale Siciliana per l'Educazione cattolica, la cultura, la scuola e l'universit\u00e0; inoltre, a livello nazionale, fu presidente della Commissione episcopale per la cultura e le comunicazioni sociali e vicepresidente del Comitato preparatorio del IV Convegno ecclesiale tenutosi a Verona.\nNumerose le sue pubblicazioni \u2013 libri, saggi, articoli in dizionari storici e in riviste specializzate\u00a0\u2013 sul movimento cattolico, sulla storia della spiritualit\u00e0 e su altri aspetti socio-religiosi della storia della Chiesa siciliana e italiana.\nNel 2005 avvi\u00f2 un progetto pastorale nel territorio della diocesi di Monreale su \"Santit\u00e0 e legalit\u00e0\", per un impegno cristiano di resistenza alla mafia,in collaborazione con il consorzio \"Sviluppo e legalit\u00e0\", che raggruppa alcuni comuni dell'Alto Belice Corleonese, e con l'Osservatorio per lo sviluppo e la legalit\u00e0 \"Giuseppe La Franca\". L'Osservatorio gli confer\u00ec postumo, nel 2008, il premio \"Obiettivo legalit\u00e0\", accompagnato da una \"lectio magistralis\" sulla sua figura tenuta dal vescovo di Terni-Narni-Amelia Vincenzo Paglia. Questo impegno a formare le coscienze per una resistenza cristiana alla mafia in Sicilia era stato da lui intrapreso, per\u00f2, ancor prima di diventare arcivescovo, quando dirigeva il Centro Studi Cammarata e quando era preside della Facolt\u00e0 Teologica di Sicilia, presso cui aveva gi\u00e0 organizzato pi\u00f9 di un convegno e giornate di studio e di riflessione teologica su quello che egli chiamava il \"martirio per la giustizia\", citando le parole proferite nel 1993 dal papa Giovanni Paolo II in riferimento al giudice Rosario Livatino, ucciso dai mafiosi dell'Agrigentino.\nMor\u00ec improvvisamente a 55 anni per un aneurisma ed \u00e8 tumulato nella chiesa madre di San Cataldo, suo paese natale, tra le tombe della serva di Dio Marianna Amico Roxas e di Alberto Vassallo di Torregrossa, arcivescovo e nunzio apostolico in Germania nei primi anni trenta del Novecento.\nPubblicazioni.\nHa pubblicato libri, saggi, articoli in dizionari storici e in riviste specializzate sul movimento cattolico, sulla storia della spiritualit\u00e0 in epoca moderna e contemporanea e su altri aspetti della storia della Chiesa siciliana e italiana, come pure su varie problematiche socio-religiose. Sono usciti postumi quattro suoi volumi, editi dall'editrice nissena Salvatore Sciascia, nella collana \"Studi del Centro Cammarata\" diretta da lui stesso e, dopo la sua morte, da Massimo Naro:\nNel 2005 indirizz\u00f2 alla diocesi la lettera pastorale \"Amiamo la nostra Chiesa\", in cui defin\u00ec la comunit\u00e0 ecclesiale come \u00abSacramento visibile dell'unit\u00e0\u00bb, affermando che il fedele \u00abnon manca di meravigliarsi e di ringraziare se gli \u00e8 stato dato\ndi portare, a sua volta, in maniera inaspettata, altri ad un incontro personale con il Signore, cio\u00e8 a esercitare per altri il compito\ndi Giovanni Battista\u00bb. Il documento si conclude con le \"Litanie alle figure di santi della Chiesa di Monreale\".\nDieci altri suoi scritti spirituali si trovano in appendice al volume \"Sorpreso dal Signore\".\nCritica.\nSu mons. Naro sono usciti i seguenti volumi, atti di convegni vari tenutisi su di lui:\nOpere.\nFra le sue pubblicazioni:\nGenealogia episcopale.\nLa genealogia episcopale \u00e8:"}
{"id": "855283", "revid": "729019", "url": "https://it.wikipedia.org/wiki?curid=855283", "title": "Sud Aviation Caravelle", "text": "Il Sud Aviation Caravelle \u00e8 stato un aereo a reazione per il corto raggio di fabbricazione francese.\nStoria.\nSviluppo.\nDopo il termine della seconda guerra mondiale, tutte le grandi imprese aeronautiche francesi pensarono di produrre un aereo a reazione.\nL'occasione arriv\u00f2 nel 1951, quando il Governo francese decise di promuovere la costruzione del primo aereo a reazione del Paese. Lo Stato chiese un velivolo con un'autonomia di 2.000\u00a0km e una capacit\u00e0 di 60 posti. Poich\u00e9 non si disponeva ancora di motori abbastanza potenti, si pens\u00f2 di sviluppare un trimotore. Solo con l'arrivo del motore turbogetto Rolls-Royce Avon si pass\u00f2 al bimotore. La britannica de Havilland concesse alla Sud-Est Aviation di accedere alle informazioni sul suo DH.106 Comet e il nuovo aereo fu dotato di un muso e una cabina di comando identici a quelli del velivolo britannico. Inoltre la societ\u00e0 fece una scelta rivoluzionaria: mise i motori in coda, in modo da ridurre i rischi d'incendio e diminuire l'inquinamento acustico in cabina.\nIl primo prototipo venne portato in volo per la prima volta nel 1955 grazie alla SAS, che effettu\u00f2 il test, e il trasporto passeggeri inizi\u00f2 nel 1958. Le prospettive erano incoraggianti: era l'unico jet disponibile per il medio raggio e la sua linea piaceva molto ai passeggeri. Nel frattempo Sud-Est Aviation e Sud-Ouest Aviation si erano unite nella Sud Aviation.\nParticolarmente apprezzata era anche l'insonorizzazione della cabina: si diceva che un bisbiglio a poppa potesse essere avvertito a prua. Altra caratteristica peculiare dell'aereo erano i finestrini triangolari, strana soluzione adottata per alleggerire gli sforzi della fusoliera alle alte velocit\u00e0, poi sostituita dai pi\u00f9 convenzionali finestrini ellittici o rotondi.\nI primi 20 esemplari di \"Caravelle I\" furono acquistati dall'Air France (10), dalla SAS (6), dall'Air Alg\u00e9rie (2) e dalla VARIG (2); mentre il primo esemplare di \"Caravelle III\" entr\u00f2 in servizio con la Societ\u00e0 Aerea Mediterranea nell'aprile del 1960 ed il secondo con l'Alitalia - Linee Aeree Italiane nel maggio del 1960. Nel 1961 la United Airlines ordin\u00f2 20 \"Caravelle VIR\". La Douglas, pur di contrastare il Boeing 727, tent\u00f2 di produrre il Caravelle su licenza, riuscendo solo a commercializzarlo dal 1962.\nTuttavia le linee aeree americane avevano bisogno di jet per le rotte pi\u00f9 brevi e il velivolo francese era troppo dispendioso. Perci\u00f2, con l'arrivo del BAC One-Eleven, del DC-9 e del diffusissimo Boeing 737, il Caravelle fu definitivamente estromesso e l'A\u00e9rospatiale, che si era costituita dalla riunione tra Sud e Nord Aviation, chiuse la produzione nel 1970. Nonostante tutto, il velivolo impose una influente linea progettuale che continua ancora oggi con i velivoli della serie MD-80.\nIncidenti.\nL'11 settembre 1968, al largo di Cap d'Antibes, il Caravelle marche \"F-BOHB\" della compagnia aerea Air France, volo Air France 1611, che stava percorrendo la rotta Ajaccio-Nizza incorse in un grave incidente quando era in fase di discesa; a causa di un violento incendio propagatosi nella struttura, il velivolo precipit\u00f2 in mare uccidendo tutte le 95 persone a bordo tra passeggeri e membri dell'equipaggio. I servizi segreti militari francesi ipotizzarono che il velivolo fosse stato colpito da un missile."}
{"id": "855284", "revid": "46291", "url": "https://it.wikipedia.org/wiki?curid=855284", "title": "Rubus", "text": "Rubus \u00e8 un genere di piante appartenenti alla famiglia delle Rosaceae. Il genere \u00e8 caratterizzato da fusti aerei annui erbacei (\"R. saxatilis\" L.) o per lo pi\u00f9 bienni diventati legnosi come il lampone (\"R. idaeus\"), il rovo (\"R. ulmifolius\" Schott), il camemoro (\"R. chamaemorus\").\nTassonomia.\nIl primo inquadramento sistematico del genere \"Rubus\" si deve a Linneo che distingueva quattro specie:\nIl genere in realt\u00e0 \u00e8 assai pi\u00f9 complesso e contiene attualmente 14 sottogeneri, di cui il sottogenere \"Rubus\" \u00e8 il principale ed \u00e8 a sua volta suddiviso in 12 sezioni."}
{"id": "855285", "revid": "1305772", "url": "https://it.wikipedia.org/wiki?curid=855285", "title": "008", "text": ""}
{"id": "855287", "revid": "1305772", "url": "https://it.wikipedia.org/wiki?curid=855287", "title": "009", "text": ""}
{"id": "855288", "revid": "115233", "url": "https://it.wikipedia.org/wiki?curid=855288", "title": "Vulvovaginite", "text": ""}
{"id": "855292", "revid": "827882", "url": "https://it.wikipedia.org/wiki?curid=855292", "title": "Palazzo Maffei (Modugno)", "text": "Palazzo Maffei \u00e8 un palazzo storico di Modugno, nella citt\u00e0 metropolitana di Bari. \nSi trova in via Conte Rocco Stella, di fronte al Palazzo Colavecchio.\nIl Palazzo in stile architettonico tardo-rinascimentale, risalirebbe all'inizio del XVII secolo e ci\u00f2 sarebbe confermato dalla datazione attribuita al soffitto ligneo del salone del piano superiore.\nIl grande portale con arco a tutto sesto \u00e8 contornato da grandi bugne e presenta ai lati due colonne. Esso \u00e8 sormontato dallo stemma nobiliare della famiglia Maffei.\nNel piano superiore sono presenti due balconi: quello posto in corrispondenza dell'ingresso principale \u00e8 molto largo ed \u00e8 originale; mentre l'altro, pi\u00f9 lungo e collocato alla sinistra del primo, risale ad una ristrutturazione del XX secolo. Questi balconi sono sorretti da mensole a gradoni. Sempre sul piano nobile, alla destra del balcone principale, sono presenti due finestre con parapetto ornato da mascheroni.\nSulla grande finestra, in architrave, \u00e8 presente l'iscrizione in latino: \u201cQUI TIMET DOMINU NIHIL TREPIDABIT QUONIA IPSE EST SPES EIUS. ECCLES. CAP. 34\u201d (Traduzione italiana: Chi teme il Signore non avr\u00e0 paura di nulla, poich\u00e9 egli \u00e8 la sua speranza). Il tema religioso di questa iscrizione era consuetudine dell'epoca e mostra, forse, che il Palazzo \u00e8 stato di propriet\u00e0 di religiosi.\nLa famiglia Maffei venne a Modugno da Volterra nel XVI secolo. Nel 1569 Giovanni venne aggregato al Sedile dei nobili Modugnesi. Lo stemma familiare \u00e8 presente nella facciata del Palazzo. Esso \u00e8 cos\u00ec descritto: d'azzurro, troncato di un filetto, di sopra al cervo nascente, di sotto a tre bande; il tutto d'oro.\nFra i personaggi illustri di questa famiglia si ricordano Carlo Maffei, arciprete di Modugno tra il 1674 e 1696. Assistette la popolazione durante le pestilenze del 1656 e del 1691. A lui si deve l'ampliamento della Chiesa Matrice: fece costruire la cappella dedicata a San Carlo Borromeo, ora adibita ad ufficio parrocchiale.\nVitangelo Maffei Senior fu un medico che visse nel XVII secolo essendo membro della \u201cDeputazione della Sanit\u00e0\u201d durante il periodo della peste del 1656. Nel 1657 scrisse il \u201cRacconto della peste nella citt\u00e0 di Modugno\u201d.\nVitangelo Maffei Junior fu uno scrittore che visse nella seconda met\u00e0 del XVIII secolo: nel 1774 scrisse la \u201cRelazione delle cose notabili di Modugno\u201d."}
{"id": "855293", "revid": "1934238", "url": "https://it.wikipedia.org/wiki?curid=855293", "title": "Biologia evolutiva", "text": "La biologia evolutiva \u00e8 la disciplina scientifica della biologia che analizza l'origine e la discendenza delle specie, cos\u00ec come i loro cambiamenti, la loro diffusione e diversit\u00e0 nel corso del tempo. Uno studioso di biologia evolutiva \u00e8 noto come biologo dell'evoluzione o, meno formalmente, evoluzionista.\nL'anatomia, la fisiologia, il metabolismo e la biochimica degli organismi viventi, vanno a comporre la manifestazione somatica (fenotipo) del patrimonio genetico delle specie (genotipo).\nVariazioni nel genotipo corrispondono a variazioni del fenotipo degli organismi, pertanto i biologi dell'evoluzione analizzano la variabilit\u00e0 genetica nelle popolazioni, le variazioni delle frequenze geniche nelle popolazioni e gli effetti delle forze evolutive sul pool genico di una popolazione.\nLa biologia evolutiva non risponde agli interrogativi riguardanti l'origine della vita, intesa come la comparsa dei primi organismi viventi, o sull'origine del cosmo, intesa come la comparsa della materia, bens\u00ec indaga tutti quei fenomeni che possono portare ad una spiegazione scientifica dell'attuale biodiversit\u00e0\nA partire dalla fine degli anni novanta ad oggi, le sempre nuove competenze scientifiche ed i progressi nei metodi di ricerca scientifica, hanno portato a non considerare pi\u00f9 il genoma come un'entit\u00e0 stabile o statica, soggetta agli influssi apportati da variazioni esterne (mutageni, intercalanti), bens\u00ec come un'entit\u00e0 dinamica, in grado anche di variare spontaneamente e dotato anche dell'intrinseca propriet\u00e0 di plasticit\u00e0 e di riarrangimento autonomo della propria struttura, ci\u00f2 ha portato alla nascita di una nuova disciplina scientifica definita biologia evolutiva dello sviluppo.\nLa biologia evolutiva \u00e8 un campo interdisciplinare, dato che interessa scienziati di un'ampia variet\u00e0 di discipline sia di campo che di laboratorio. Per esempio, interessa di solito scienziati che hanno conoscenze specialistiche su organismi particolari, come la mammologia, l'ornitologia o l'erpetologia, ma si servono di questi organismi per strategie di ricerca finalizzate a trovare le risposte a domande generali riguardo all'evoluzione. Interessa poi anche i paleontologi e i geologi che tramite i fossili trovano risposte sul tempo e le modalit\u00e0 di evoluzione della vita, cos\u00ec come i teorici in aree come la genetica delle popolazioni e la psicologia dell'evoluzione. Negli anni novanta la biologia dello sviluppo rientr\u00f2 a far parte della biologia evolutiva, dopo la sua esclusione iniziale dal Neodarwinismo, attraverso lo studio della biologia evolutiva dello sviluppo.\nLe sue conclusioni vengono estese fortemente a nuove discipline che studiano l'evoluzione socioculturale del genere umano e il l'evoluzione del comportamento. Le strutture di idee e strumenti concettuali della biologia evolutiva stanno trovando applicazione inoltre nello studio di una gamma di argomenti che include la computazione e la nanotecnologia.\nLa vita artificiale \u00e8 una branca della bioinformatica che tenta di modificare o persino ricostruire l'evoluzione di organismi descritta dalla biologia evolutiva. Di solito questo viene eseguito servendosi della matematica e dei modelli al computer.\nStoria.\nLa biologia evolutiva come disciplina accademica di diritto \u00e8 emersa in conseguenza al neodarwinismo negli anni trenta e quaranta del '900. Fino agli anni settanta e ottanta, comunque, un numero significativo di universit\u00e0 non aveva dipartimenti che includevano precisamente il termine \"biologia evolutiva\" nei loro nomi. Negli Stati Uniti, in conseguenza alla rapida crescita della biologia cellulare e molecolare, molte universit\u00e0 hanno diviso (o unito) i loro dipartimenti di biologia in dipartimenti in stile \"biologia cellulare e molecolare\" ed \"ecologia e biologia evolutiva\" (che hanno spesso sostituito precedenti dipartimenti di paleontologia, zoologia e simili).\nLa microbiologia si \u00e8 recentemente sviluppata come disciplina evolutiva. Inizialmente, veniva ignorata per la scarsezza di caratteri morfologici e per la mancanza del concetto di specie in microbiologia. Ora, invece, i ricercatori dell'evoluzione si stanno avvalendo dell'estesa conoscenza della fisiologia dei microbi, della facilit\u00e0 della loro genomica e del loro rapido tempo di riproduzione per rispondere a domande relative all'evoluzione. Studi analoghi hanno portato a progressi riguardo all'evoluzione dei virus, in particolare dei batteriofagi.\nBiologi evoluzionisti famosi.\nI pi\u00f9 famosi biologi evoluzionisti sono:"}
{"id": "855294", "revid": "116928258", "url": "https://it.wikipedia.org/wiki?curid=855294", "title": "Commissione per i diritti umani", "text": "La Commissione per i diritti umani era un organo dell'ONU istituito nel 1946 con la risoluzione n. 5(I) del Consiglio economico e sociale delle Nazioni Unite (Ecosoc) dell'ONU in base all'art.68 dello statuto ONU. \nNel 2006 la commissione ha cessato di esistere come tale, trasformandosi nel Consiglio ONU per i Diritti Umani.\nComposizione e funzione.\nEra composta da rappresentanti dei governi di 53 Stati, scelti a rotazione fra tutti i membri ONU, e il suo scopo era quello di promuovere ed incoraggiare concretamente il rispetto dei diritti umani e delle libert\u00e0 fondamentali: il suo primo incarico appena riunitasi fu di redigere il testo della \"Dichiarazione universale dei diritti umani\". La Commissione si riuniva a Ginevra in febbraio una volta l'anno: i suoi lavori duravano circa sei settimane. Il lavoro della Commissione, avrebbe dovuto portare all'elaborazione in tempi brevi sia della Dichiarazione, ma anche di accordi internazionali, che avessero quindi valore vincolante. Solo in un secondo momento, nel 1966 si arriv\u00f2 alla sottoscrizione dei patti internazionali, due trattati separati, il primo sui diritti civili e politici, il secondo sui diritti economici, sociali e culturali.\nPur essendo costituita da rappresentanti governativi, la Commissione era sempre molto aperta ai contributi esterni specialmente delle ONG, che potevano sedere allo stesso tavolo con i governi e presentare documenti scritti.\nStoria della commissione.\nIl lavoro della commissione nel suo primo ventennio di vita consist\u00e9 soprattutto nello stabilire degli standard per i diritti umani sanciti dalla Dichiarazione Universale, e nella creazione degli strumenti giuridici necessari: coronamento di questo sforzo \u00e8 stato nel 1966 l'adozione, da parte dell'Assemblea generale delle Nazioni Unite, del Primo Protocollo Convenzione Internazionale sui Diritti Civili e Politici e del Patto internazionale sui diritti economici, sociali e culturali: questa adozione generalizzata degli standard elaborati dalla commissione le frutt\u00f2 il riconoscimento da parte dell'Ecosoc della competenza ad occuparsi delle violazioni dei diritti umani (prima la commissione non poteva farlo) e ad adottare risoluzioni in materia.\nDa allora il lavoro della commissione si moltiplic\u00f2: le sue risoluzioni furono un importante strumento di valutazione della condotta degli Stati e degli organismi in materia di rispetto dei diritti umani e guidarono l'azione internazionale sia dei governi sia delle ONG. Per deliberare le sue risoluzioni la Commissione poteva avvalersi di gruppi di esperti specificamente ingaggiati e inviati in missioni informative nelle zone di interesse, che poi relazionavano di fronte alla commissione stessa; la prima missione informativa fu creata nel 1967 sul Sudafrica, e da allora divenne la prassi comune di lavoro di questo organo dell'ONU: in totale furono istituite decine di missioni informative in altrettanti paesi del mondo durante la vita della commissione.\nVerso la fine del XX secolo la Commissione inizi\u00f2 a fornire ai paesi membri anche assistenza tecnica, linee guida e consulenza sui diritti umani, sfruttando il know-how accumulato nei trent'anni di lavoro nel campo. Negli ultimi anni di vita, molta enfasi venne posta soprattutto sui diritti economici, culturali e sociali - per esempio il diritto allo sviluppo e a un miglior tenore di vita, i diritti delle minoranze, dei bambini, diritto alla pace e alla sicurezza, diritti delle donne: queste priorit\u00e0 furono anche stabilite ufficialmente nella Dichiarazione e nel Programma d'azione della Conferenza sui diritti umani di Vienna del 1993, che si occup\u00f2 approfonditamente dello sviluppo, della democrazia e della condizione femminile, non solo al rispetto per tutti i generi sessuali ed razziali questi sono temi che hanno assunto una rilevanza inedita nel nuovo millennio."}
{"id": "855295", "revid": "716642", "url": "https://it.wikipedia.org/wiki?curid=855295", "title": "Motherwell Football Club", "text": "Il Motherwell Football Club, meglio noto come Motherwell, \u00e8 una societ\u00e0 calcistica scozzese con sede nella citt\u00e0 di Motherwell, nel Lanarkshire del Nord. Milita nella Scottish Premiership, la massima divisione del campionato scozzese di calcio.\nNel suo palmar\u00e8s figurano un campionato scozzese, vinto nella stagione 1931-32, due Scottish Cup e una Scottish League Cup.\nStoria.\nFondato nel 1886, il Motherwell esord\u00ec in Scottish Division Two, seconda serie del campionato scozzese, nella stagione 1893-94. Dieci anni dopo consegu\u00ec la promozione in Scottish Division One.\nIn massima serie ebbe il suo periodo migliore tra le stagioni 1926-27 e 1933-34: in quegli anni si classific\u00f2 sempre nelle prime tre posizioni, raggiungendo il suo apice nella stagione 1931-32, quando vinse il campionato.\nSuccessivamente non ottenne altri risultati di rilievo fino al 1950, quando vinse la Scottish League Cup e, l'anno successivo, la Scottish Cup. Tuttavia in quel periodo arriv\u00f2 anche la prima retrocessione. Dopo un anno in Division Two, il Motherwell torn\u00f2 subito in massima serie, in cui trascorse i successivi decenni prevalentemente con risultati da seconda met\u00e0 classifica (eccetto un terzo posto nella stagione 1958-59) e qualche altra parentesi in Division Two.\nNel 1991 vinse la sua seconda Coppa di Scozia, che rimane tuttora il trofeo pi\u00f9 recente.\nFu terzo nella stagione 2007-08, segnata dalla morte del capitano Phil O'Donnell, 35 anni, per un arresto cardiaco poco dopo la partita del 29 dicembre 2007. In sua memoria venne ritirata la maglia numero 10.\nDi nuovo terzo nella Scottish Premier League 2011-2012, per via del fallimento dei Rangers il Motherwell si qualific\u00f2 per la prima volta alla Champions League: part\u00ec dal terzo turno, ma fu sconfitto dal Panathinaikos e relegato in Europa League (dove venne ugualmente estromesso al turno di play-off dal Levante).\nIn campionato il Motherwell ottenne due secondi posti consecutivi nelle stagioni 2012-13 e 2013-14, ma l'anno seguente ebbe un'involuzione con cui arretr\u00f2 al penultimo posto e dovette vincere lo spareggio per mantenere la massima serie.\nNelle stagioni pi\u00f9 recenti si \u00e8 piazzato nella seconda met\u00e0 di classifica: 9\u00b0 nella Premiership 2016-2017 e 7\u00b0 nella Premiership 2017-18; in quest'ultima ha raggiunto le finali di Scottish League Cup e Scottish Cup, ma in entrambe \u00e8 stato sconfitto dal Celtic. In Premiership 2018-2019 si classifica all'ottavo posto. Nel campionato successivo, interrotto per la pandemia di COVID-19, raggiunge invece il terzo posto in classifica.\nIn Premiership 2020-2021 scende di nuovo fino all'ottavo posto.\nColori e simboli.\nI colori sociali del Motherwell sono l'ambra e il bordeaux, utilizzati dal 1913 (in luogo dei precedenti blu e bianco) e probabilmente ispirati al Bradford City, vincitore della FA Cup inglese nel 1911. La divisa tradizionale si compone di una maglia ambra con una striscia orizzontale bordeaux e pantaloncini bianchi. Qualche storica variante ha presentato disegni diversi in cui il bordeaux ha ricoperto pi\u00f9 spazio, arrivando nei casi estremi a essere ugualmente ripartito o perfino maggiore rispetto all'ambra.\nStadio.\nIl Motherwell disputa le partite casalinghe allo stadio Fir Park, costruito nel 1895; attualmente ha una capienza di persone.\nStatistiche.\nStatistiche nelle competizioni UEFA.\nTabella aggiornata alla fine della stagione 2020-2021.\nOrganico.\nRosa 2021-2022.\n\"Aggiornata al 31 agosto 2021.\"\nTifoseria.\nRivalit\u00e0.\nLa rivalit\u00e0 pi\u00f9 sentita \u00e8 con l'Hamilton Academical, con cui il Motherwell disputa il \"Derby del Lanarkshire\", la contea a cui appartengono le due citt\u00e0.\nIn passato era noto con lo stesso nome anche il derby contro gli Airdrieonians."}
{"id": "855311", "revid": "6579", "url": "https://it.wikipedia.org/wiki?curid=855311", "title": "Rubus ideaeus", "text": ""}
{"id": "855312", "revid": "729019", "url": "https://it.wikipedia.org/wiki?curid=855312", "title": "Carlo Canera di Salasco", "text": "Biografia.\nSottotenente nel 1814, colonnello nel 1834, maggior generale nel 1838, capo di Stato Maggiore generale ed aiutante generale di Carlo Alberto di Savoia dal 1839. Dal 1834 (e per tutta la prima fase della prima guerra di indipendenza) allo Stato Maggiore generale.\nDopo la battaglia di Custoza, sottoscrisse il 9 agosto 1848, a Vigevano, l'armistizio con l'Austria, detto \"armistizio di Salasco\", che sanc\u00ec la fine della prima fase della Prima guerra di indipendenza. \nQuindici giorni dopo, il 24 agosto, venne posto in aspettativa ed a riposo il 4 dicembre successivo."}
{"id": "855320", "revid": "124123", "url": "https://it.wikipedia.org/wiki?curid=855320", "title": "Tat'jana Tot'mjanina", "text": "\u00c8 una campionessa di pattinaggio artistico di coppia e porta i colori della Russia. Dal 2002, insieme all'atleta Maksim Viktorovi\u010d Marinin, ha vinto tre titoli nazionali, cinque campionati europei, due mondiali e la medaglia d'oro ai Giochi olimpici invernali di Torino 2006. In seguito alla vittoria olimpica, la coppia s\u00ec \u00e8 ritirata dal mondo delle competizioni per dedicarsi al professionismo.\nBiografia.\nLa passione di Tat'jana per il pattinaggio artistico comincia a 5 anni, quando sotto consiglio del medico comincia a pattinare per irrobustire il fisico. La madre la spinge verso l'agonismo subito, vedendo nello sport una possibilit\u00e0 concreta di uscire dalla povert\u00e0.\nTat'jana inizia la sua carriera come pattinatrice singola, ma le sue ambizioni sono nel pattinaggio di coppia, trovando nei campioni russi di allora, Gordeeva e Grinkov, l'emblema del suo sogno. Tenendo conto di questa sua inclinazione, e soprattutto degli scarsi risultati che riusciva a raggiungere come singola, Tat'jana decide di cambiare disciplina e di cercare un partner.\nAi campionati nazionali del 1995 Tat'jana incontra Maksim Marinin, anche lui un pattinatore singolo deciso a votarsi al pattinaggio di coppia.\nIniziano ad allenarsi insieme nel 1996, sotto la supervisione di Natalia Pavlova. Grazie al loro background, non \u00e8 difficile per loro eseguire gli elementi singoli, mentre sembrano faticare a trovare complicit\u00e0 negli elementi di coppia. Pur essendo nel 1999 tra le prime dieci coppie d'Europa, Tat'jana e Maksim sono spesso criticati per essere troppo freddi e distaccati sul ghiaccio, con la conseguenza che la coppia viene spesso messa in ombra da coppie pi\u00f9 espressive e teatrali.\nIl salto di qualit\u00e0 si chiama Oleg Vasiliev, campione olimpico nel pattinaggio artistico di coppia nel 1984 con Elena Valova e pi\u00f9 volte campione nazionale, europeo e mondiale, che nel 2001 accetta di allenarli.\nNuovo allenatore: nuova vita; Tat'jana e Maksim si trasferiscono a Chicago, USA. Per loro questo periodo di transizione \u00e8 molto duro, sono soli per la prima volta, non parlano inglese ed i loro allenamenti si fanno pi\u00f9 impegnativi.\nOleg Vasiliev investe molto tempo ed energie sulla coppia, alla quale crede molto, e lavora per rafforzare i loro punti deboli: il rapporto tra loro e il rapporto con il pubblico. Tat'jana e Maksim infatti sono preparati atleticamente, ma non altrettanto sul fronte interpretativo. Vasiliev li spinge quindi ad enfatizzare i sentimenti che provano mentre pattinano, in modo da coinvolgere maggiormente il pubblico, e chiaramente anche a mostrare pi\u00f9 complicit\u00e0 tra loro nelle parti pi\u00f9 prettamente interpretative dei loro programmi.\n\u00c8 proprio la figura di Oleg che li aiuta a superare il disagio iniziale, ospitandoli per un certo periodo e poi mettendoli a vivere con famiglie americane di altri ragazzi che allenava. Passato questo momento, Tat'jana e Maksim iniziano a raccogliere i frutti del loro duro lavoro.\nNel 2002 vincono la medaglia d'oro agli europei di pattinaggio, arrivano secondi ai campionati mondiali, e si classificano quarti ai Giochi olimpici di Salt Lake City. Cos\u00ec Tat'jana e Maksim si affacciano prepotentemente sulla scena del pattinaggio internazionale.\nNel 2003 primo posto ai campionati russi, ancora campioni europei, confermato il secondo posto ai campionati mondiali, con un'ottima performance.\nIl 2004 \u00e8 un anno particolare per la coppia. Da un lato segna la loro consacrazione come atleti, vedendo la loro seconda vittoria ai nazionali, la terza consecutiva agli europei e la tanto sperata conquista del gradino pi\u00f9 alto del podio ai mondiali, battendo i rivali di sempre, i cinesi Shen e Zhao. Dopo la pausa estiva per\u00f2, un evento tragico segna un punto d'arresto nella loro carriera: durante il programma libero nella competizione di grand prix Skate America, Tatiana cade rovinosamente da un axel lasso lift. Questo tipo di sollevamento \u00e8 il pi\u00f9 difficile nel programma della coppia, Maksim perde l'equilibrio e Tat'jana cade di faccia sul ghiaccio e perde conoscenza. Tat'jana viene ricoverata al Mercy Hospital di Pittsburgh, dove passa la notte per accertamenti. Le immagini dell'incidente fanno il giro del mondo, facendo guadagnare alla coppia l'affetto di molti fan. Dopo soli dieci giorni di totale riposo, Tat'jana torna sul ghiaccio. Questo \u00e8 il momento pi\u00f9 difficile per la coppia, che deve ripartire praticamente da zero. Mentre Tat'jana non ricorda nulla dell'incidente a causa della commozione che ha subito, Maksim si sente in colpa e stenta a ritrovare la fiducia ed il coraggio necessario per l'allenamento. Con un'adeguata riabilitazione fisica per lei, e con un supporto psicologico per lui, la coppia \u00e8 pronta per la nuova stagione competitiva.\nIl 2005 segna infatti il loro ritorno trionfale, a dispetto di molti scettici che li credevano professionalmente finiti. Nell'arco di pochi mesi, la coppia vince i campionati nazionali, gli europei e i mondiali.\nCon un medagliere d'eccezione come il loro, e con una forma fisica e mentale eccellente, il 2006 si apre con le migliori prospettive; ma dopo anni di fatiche, di sacrifici e di vittorie, Tat'jana e Maksim decidono che questa sar\u00e0 la loro ultima stagione competitiva: si ritireranno dalle gare dopo i giochi olimpici. Favoriti ai campionati europei, Tat'jana e Maksim non deludono e per la quinta volta consecutiva sono sul gradino pi\u00f9 alto del podio.\n\u00c8 il momento dei Giochi olimpici di Torino 2006: gli occhi del mondo sono puntati su di loro. Con la loro grande professionalit\u00e0 ed esperienza, Tat'jana e Maksim sopportano la tensione/pressione, e concludono lo short program con quattro punti di vantaggio sui loro inseguitori. Ma \u00e8 nel programma libero che danno il meglio di loro stessi, mettendo in scena una spettacolare performance che lascia tutti a bocca aperta. \u00c8 la loro migliore performance e la migliore dei giochi di Torino: \u00e8 medaglia d'oro.\nNell'autunno 2006 hanno partecipato ad una trasmissione televisiva russa che vedeva i campioni gareggiare in coppia con i vip. Il programma era presentato dalla sette volte campionessa europea e due volte campionessa mondiale Irina Slutskaia, e dal cinque volte campione europeo, tre volte campione del mondo, nonch\u00e9 medaglia d'oro di Torino 2006 Evgenij Plju\u0161\u010denko. Tat'jana ha pattinato con la star della tv Aleksej Pimanov ma \u00e8 stata costretta ad abbandonare presto la trasmissione a causa del ritiro di lui.\nAd oggi Tat'jana e Maksim continuano a deliziare il pubblico di tutto il mondo con le loro esibizioni.\nIl 20 novembre 2009 \u00e8 diventata mamma di Lisa avuta dal compagno Alexei Yagudin, anche lui pattinatore e vincitore delle olimpiadi nel 2002.\nPalmar\u00e8s.\n1999\n2000\n2001\n2002\n2003\n2004\n2005\n2006\nProgrammi.\n1999\n2000\n2001\n2002\n2003\n2004\n2005\n2006"}
{"id": "855321", "revid": "2186065", "url": "https://it.wikipedia.org/wiki?curid=855321", "title": "Julia Carpenter", "text": "Julia Carpenter, \u00e8 un personaggio immaginario dei fumetti creato da Jim Shooter e dal disegnatore Mike Zeck, pubblicato negli Stati Uniti d'America dalla Marvel Comics. \u00c8 stata la seconda supereroina a impersonificare la Donna Ragno e, in seguito, ha assunto l'identit\u00e0 di Arachne, e poi di Madame Web.\nBiografia del personaggio.\nJulia Eugenia Cornwall Carpenter, nome completo di Julia, venne convinta da una vecchia amica del college, l'agente federale Valerie Cooper, che credeva che Julia sarebbe stata ideale per un programma di creazione di un super-agente, a partecipare al progetto sottoponendosi a una serie di trattamenti sperimentali a base di sostanze ricavante da rare piante amazzoniche e da veleni di ragno, che le conferirono poteri sovrumani. Divenne poi membro della Commission on Superhuman Activities (CSA - Commissione sulle attivit\u00e0 superumane) come Spider-Woman. Il CSA aveva sede a Washington ma inizialmente Julia operava come indipendente a Denver.\nGuerre segrete.\nQuando Arcano rap\u00ec un intero sobborgo di Denver trasportandolo nello spazio - nella saga Guerre Segrete - Julia prese parte alla lotta contro l'Arcano insieme ad altri supereroi come i Vendicatori, i Fantastici Quattro, gli X-Men e Spider-Man. Successivamente torn\u00f2 sulla Terra insieme a loro.\nVendicatori della costa Ovest.\nL'ex marito di Julia, Larry, aveva perso la custodia della figlia Rachel dopo il divorzio, ma quando la doppia vita di Julia come Spider-Woman la costrinsero a frequenti assenze, Larry fece causa per la custodia vincendola. Nel frattempo Julia venne reclutata nella squadra della Freedom Force gestita dal CSA fino a quando non arrestarono i Vendicatori con false accuse di tradimento; allora Julia li liber\u00f2 divenendo essa stessa una fuggiasca ma presto i Vendicatori vennero scagionati. Cooper in seguito diede a Julia una seconda possibilit\u00e0 assumendola come agente del CSA alle dipendenze di Mike Clemson; ma dopo aver aiutato i Vendicatori contro i Pacific Overlords, Julia si un\u00ec agli Avengers e tagli\u00f2 i legami con il CSA. Mentre era parte dei Vendicatori della Costa Ovest, si scontr\u00f2 con il trio criminale Deathweb; i loro poteri, come il suo, provenivano dalla formula del dr. Carter Napier del CSA. Deathweb con il Manipolatore, combatterono Julia diverse volte, uccidendo Larry e Napier, minacciando Rachel e i genitori di Julia e i Cornwalls, i quali, come guide nella giungla amazzonica avevano aiutato a localizzare gli ingredienti per la formula di Napier; ma Julia alla fine li sconfisse i cattivi, salvando sua figlia e i suoi genitori.\nTornata sulla terra si un\u00ec ai Vendicatori della Costa Ovest, portando con s\u00e9 anche sua figlia Rachel, dopo che ne ebbe avuto l'affidamento in seguito alla morte del suo ex marito. Rest\u00f2 nel gruppo per molto tempo fino allo scioglimento della squadra. Venne poi scelta da Iron Man come membro dei Force Work e, quando questi vennero nuovamente reintegrati nei Vendicatori, Julia scelse il ruolo di semplice riserva, per aver pi\u00f9 tempo da dedicare alla figlia. Per un certo periodo le vennero portati via i poteri da Charlotte Witter che prese il suo posto come Donna Ragno.\nCivil War.\nDurante \"Civil War\", dopo aver riavuto i suoi poteri grazie ai laboratori Coleridge, ha cambiato il suo nome in \"Aracne\" (per evitare di far confusione con Jessica Drew, l'originale Donna Ragno, tornata da poco in azione con i Nuovi Vendicatori), dopodich\u00e9 si \u00e8 registrata ed \u00e8 entrata a far parte degli eroi schierati con il governo; in realt\u00e0 Julia era una doppiogiochista, depistava gli agenti S.H.I.E.L.D. con false informazioni e faceva delle soffiate agli eroi non registrati, aiutandoli a fuggire (come nel caso di Hobie Brown alias Prowler).\nIl suo bluff venne scoperto proprio in occasione dell'arresto del suo fidanzato, l'eroe non-registrato noto come Sudario; Julia cerc\u00f2 di aiutarlo a sfuggire all'arresto, ma questo fu ugualmente catturato e Julia smascherata, divenendo cos\u00ec una fuggiasca.\nNel tentativo di prendere sua figlia Rachel per poi scappare in Canada, viene catturata da Ms. Marvel e imprigionata nella prigione per i ribelli nella zona negativa. Dopo l'evasione per mano degli alleati di Capitan America, in lotta contro la fazione di Iron Man, riesce a fuggire, spostandosi senza meta per gli USA.\nConclusasi la guerra civile, Julia si scontra con Anya Corazon, la giovanissima aiutante di Ms. Marvel, per sapere dove si trova sua figlia. Ne nasce una violenta lotta in cui viene apparentemente sconfitta dalla ragazza. Carol Danvers, alias Ms. Marvel, rammaricata per averla arrestata davanti a sua figlia, cerca di aiutarla, dicendole che Rachel si trova dai nonni, che si sono trasferiti per paura del governo. Julia raggiunge la figlia per portarla con s\u00e9, ma proprio suo padre, ovvero il nonno materno della bambina, le si oppone perch\u00e9 la ritiene un'irresponsabile. Ci\u00f2 malgrado Julia scappa con sua figlia, diventando di fatto una fuorilegge, dato che i nonni hanno la custodia legale della bambina.\nCarol Danvers le offre una seconda chance, proponendole di diventare membro di Omega Flight, un supergruppo finalizzato alla cattura dei criminali fuggiti in Canada, in modo tale da ottenere legalmente la custodia di sua figlia. Julia accetta la proposta di Carol, ma, nonostante questo, le dice che non si dimenticher\u00e0 mai che lei l'ha arrestata davanti a sua figlia e un giorno gliela far\u00e0 pagare. La prima missione del gruppo sar\u00e0 quella di fermare la Squadra Distruttrice.\nTetra Caccia.\nJulia venne assalita dalla famiglia Kravinoff come parte del loro rituale blasfemo per resuscitare Kraven il Cacciatore. Fallito il tentativo di resurrezione attraverso il sacrificio di Mattie Franklin, la terza Spider-Woman, la donna stava per essere sacrificata a sua volta, ma Spider-Man la salv\u00f2; purtroppo Madame Web, fu mortalmente ferita. Nei suoi ultimi momenti di vita trasfer\u00ec i suoi poteri a Julia - rendendola cieca, e facendola divenire la nuova Madame Web.\nPoteri e abilit\u00e0.\nJulia \u00e8 dotata di forza sovrumana, fattore rigenerante, poteri psichici, capacit\u00e0 di aderire ai muri e pu\u00f2 manipolare le molecole dell'ambiente circostante per creare una sostanza simile a ragnatela, che lei chiama \"psi-tela\"."}
{"id": "855332", "revid": "110157", "url": "https://it.wikipedia.org/wiki?curid=855332", "title": "Ljusnarsberg", "text": "Ljusnarsberg \u00e8 un comune svedese di 4.941 abitanti, situato nella contea di \u00d6rebro. Il suo capoluogo \u00e8 la cittadina di Kopparberg.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "855338", "revid": "110157", "url": "https://it.wikipedia.org/wiki?curid=855338", "title": "H\u00e4llefors (comune)", "text": "H\u00e4llefors \u00e8 un comune svedese di 7.214 abitanti, situato nella contea di \u00d6rebro. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "855339", "revid": "6923", "url": "https://it.wikipedia.org/wiki?curid=855339", "title": "Cimberio", "text": "La Cimberio (nome ufficiale \"cav.uff. Giacomo Cimberio S.p.A.\", anche detta \"Cimberio valve\") \u00e8 un'azienda metallurgica italiana attiva nel campo della produzione di valvole.\nHa sede a San Maurizio d'Opaglio, in provincia di Novara e conta 185 addetti, distribuiti in due stabilimenti: uno presso la sede e uno a Berzonno di Pogno. La societ\u00e0 \u00e8 presente anche in altre nazioni, con filiali in Gran Bretagna, Svezia, Norvegia e USA.\nStoria.\nLa Cimberio nasce come un'industria a carattere artigianale, laddove si trova tuttora, nel 1957 per opera di Giacomo Cimberio, che vuole sfruttare l'esperienza trentennale acquisita nel settore delle valvole.\nNegli anni successivi, grazie a progressivi e sostanziosi investimenti, l'azienda cresce, aumentando la propria quota di mercato e iniziando ad operare anche su mercati internazionali.\nSolo negli anni 1970 la Cimberio comincia a produrre quello che oggi \u00e8 il pezzo principale del proprio catalogo: le valvole a sfera; la Cimberio \u00e8 una delle prime aziende al mondo a commercializzare questo articolo. Negli anni ottanta la struttura aziendale viene consolidata, ricercando nelle certificazioni un segno distintivo per il mercato. Nel 1980 viene intanto inaugurato lo stabilimento di Berzonno di Pogno..\nL'espansione a livello internazionale porta nell'ultimo decennio del XX secolo all'apertura di centri di distribuzione in Svizzera, Gran Bretagna e Norvegia, con relativi investimenti tecnologici che sono continuati fino ad oggi. Il 19 luglio 2016 il presidente del consiglio del periodo Matteo Renzi ha visitato lo stabilimento di Pogno dell'azienda."}
{"id": "855341", "revid": "729019", "url": "https://it.wikipedia.org/wiki?curid=855341", "title": "Osteomalacia", "text": "Nell'osteomalacia, fragilit\u00e0 ossea, la deposizione di osteoide nell'osso da parte degli osteoblasti come pure la struttura dell'osso sono normali, mentre la mineralizzazione dell'osso \u00e8 insufficiente (per carenza della vitamina D e/o calcio).\nNell'osteomalacia grave di lunga durata e non trattata, il rammollimento delle ossa lunghe pu\u00f2 determinare l'arcuarsi delle gambe. A volte le fratture della corticale possono essere apprezzate radiologicamente (zone di Looser).\nNei bambini l'osteomalacia si chiama rachitismo. Esso provoca caratteristiche deformit\u00e0 strutturali delle ossa lunghe (grave inarcamento), distorsione delle ossa del cranio (con deformit\u00e0) e ingrossamento delle giunture condrocostali delle coste (con presentazione del cosiddetto \"rosario rachitico\")."}
{"id": "855342", "revid": "1652635", "url": "https://it.wikipedia.org/wiki?curid=855342", "title": "Inno ad Apollo", "text": "L'Inno ad Apollo \u00e8 il terzo inno \"cletico\" (da \u201ckaleo\u201d=\u201dchiamo\u201d,\u201dinvoco\u201d) in esametri appartenente alla raccolta denominata \"Inni omerici\".\nGenesi.\nL'Inno presenta due sezioni nettamente distinte, sia per scelte stilistiche che per aspetti contenutistici e gi\u00e0 nel 1782 David Ruhnken aveva sostenuto che l'inno \u00e8 composto da due parti separate, riunite successivamente nella tradizione manoscritta\u02d0 la prima (Apollo Delio) narra la nascita del dio a Delo e la celebrazione delle feste delie e termina al v. 176 o al v. 178; la seconda \u00e8 incentrata sulla fondazione dell'oracolo a Delfi, impresa resa possibile dall'uccisione della dragonessa. In tale ipotesi la composizione della prima parte risalirebbe al VII secolo, la seconda al VI\u02d0\nTale vistosa discordanza costituisce il fulcro della discussione filologica e letteraria sull'Inno, la quale tenta di ritrovare spunti unitari all'interno del componimento. Esami oggettivi di ordine metrico e formulare confermano in buona parte l'esistenza di una chiara alterit\u00e0 tra due parti tematicamente inconciliabili, tanto che la tesi analitica ha in genere il sopravvento. \nL'Inno sarebbe dunque il risultato di un accorpamento tra due composizioni aediche appartenenti ad epoche e culture differenti, i cui versi sarebbero stati rielaborati e fusi per circostanze occasionali ed esterne.\nLa sostanziale ambivalenza che percorre L'Inno e si palesa nella suddivisione del campo di influenza del dio tra i santuari di Delfi e Delo corrisponde ad una divisione di ordine storico e religioso del mondo greco. Delfi, dichiaratamente aristocratica, svolse un ruolo predominante nei secoli VII e VI promuovendo l'espansione coloniale ellenica verso il Medio Oriente e il bacino del Mediterraneo. \nIl prestigio dell'oracolo, sede ricorrente di pellegrinaggi nonch\u00e9 centro cultuale molto influente, declin\u00f2 all'epoca delle prime spedizioni persiane. Delo, sede antichissima di culto, ebbe al contrario un'importanza soprattutto locale fino alla met\u00e0 del VI secolo, quando conobbe una rapida crescita connessa allo sviluppo urbanistico e si impose con la funzione di rappresentante della comunit\u00e0 Ionica. Nel tentativo di arginare l'aggressiva politica estera promossa da Atene al termine delle guerre persiane in opposizione al blocco di alleanze spartano, Delo divenne sede della symmachia ionica, promuovendo un'ideologia anti-aristocratica. Le opposte impostazioni politiche, le diverse prerogative rituali nonch\u00e9 il processo stesso di istituzione fanno dunque di Delfi e Delo i due poli inconciliabili del culto apollineo. La tesi analitica sembra tenere conto di tutto ci\u00f2, in quanto ritiene che la sezione delia sia sta composta in epoca arcaica con lo scopo di essere recitata in occasione di una festivit\u00e0 rituale a Delo, mentre quella delfica, di epoca assai pi\u00f9 recente, costituirebbe un proemio destinato ad introdurre gli agoni rapsodici durante le cerimonie pitiche. L'autore dell'Inno un\u00ec, dunque, in una stessa composizione poetica i due inni apollinei di entit\u00e0 maggiore a lui noti, arricchendo l'\"aretalogia\"(la rassegna delle gesta eroiche) del dio mediante la fusione di tradizioni distanti sia temporalmente che culturalmente. La struttura complessiva del canto rivela una sapiente cura espositiva e una riorganizzazione del materiale preesistente, ben lontane da un semplice accostamento tra due gruppi di versi scollegati, senza alcun richiamo interno.\nAutore e data di composizione.\nVarie ipotesi sono state formulare nel tentativo di identificare il compositore dell'Inno. La consapevolezza con la quale al codificato inno delio vengono intessute tradizioni continentali, l'insistenza su particolari paesaggistici propri dell'Egeo piuttosto che della Grecia e delle coste Peloponnesiache, fanno pensare a Cineto di Chio, aedo di larga fama attivo negli ultimi decenni del VI secolo. La possibile attribuzione del componimento ad una figura storicamente attendibile sottrae in parte l'Inno dalla sua oscurit\u00e0, senza per\u00f2 penetrarne appieno la complessit\u00e0. \u00c8 innegabile, infatti, la presenza di ulteriori influenze \u201comeriche\u201d, in particolare nella sezione pitica, dove ricorre il meccanismo del \u201criuso\u201d, ossia l'adattamento di formule ed epiteti ad una nuova situazione poetica. Altre corrispondenze si ritrovano in alcuni aspetti dello sviluppo narrativo. Le peregrinazioni marine di Leto evocano un'atmosfera odissiaca, come anche l'uccisione della dragonessa, crudelmente trafitta dalle frecce, un ricordo della sanguinosa sfida tra i proci ed Ulisse ad Itaca. \u201cOmerica\u201d \u00e8, inoltre, la figura stessa del dio. L'esordio dell'inno che descrive l'apparizione repentina di Apollo arciere, suscitatore di \"phobos\", immerso nella sua accecante lucentezza \u00e8 simile ad una delle prime scene dell'Iliade, dove il dio scende infuriato dalle cime dell'Olimpo e prende a scagliare dardi contro il campo degli Achei, manifestando una rabbia improvvisa ed implacabile. Apollo ci appare, dunque, definito maggiormente dall'arco piuttosto che dalla lira e dalle doti profetiche. Egli \u00e8 la divinit\u00e0 che sorprende e sconvolge, irrompendo nel campo di azione dell'uomo.\nEnigmatici sono, infine, i versi con i quali il poeta, presentandosi come \u201cil cieco di Chio\u201d, pare porsi in relazione con Omero. Una tradizione riconosceva nella figura dell'immortale aedo epico l'autore dell'Inno ad Apollo. Egli l'avrebbe recitato sfidando in un certame poetico Esiodo ed impressionando a tal punto gli abitanti di Delo da convincerli a trascrivere il componimento su di una tavoletta, recante la sua \"sfraghis\" (sigillo di riconoscimento). \u00c8 pi\u00f9 probabile tuttavia che il cantore, alludendo ad Omero, voglia identificarsi nel poeta chiota e non riferirsi indirettamente a s\u00e9 stesso. L'Inno ad Apollo \u00e8 \u201comerico\u201d in quanto \u00e8 conforme ai canoni e al gusto della tradizione epica, dunque \u00e8 possibile istituire una sovrapposizione tra l'aedo che ne \u00e8 l'ideatore e l'autorit\u00e0 di riferimento, Omero.\nContenuto.\nLa prima parte dell'inno \u00e8 costituita da una scena celeste, raffigurante Apollo che arriva armato d'arco sull'Olimpo. Ad essa segue un saluto a Leto generatrice e quindi, introdotta da una Priamel, la narrazione mitica vera e propria, ossia la nascita di Apollo a Delo. In essa il catalogo delle terre attraversate da Leto \u00e8 seguito da un dialogo fra la dea e l'isola, poi dal racconto del parto divino. La conclusione di questa sequenza del canto, proiettata nel presente, comprende la descrizione della festa di Delo e la presentazione della figura del cantore, il \u201ccieco di Chio\u201d.\nLa sezione pitica, dopo un breve raccordo, si apre pure con una scena celeste che esalta questa volta le doti artistiche di Apollo in quanto suonatore di cetra ed ispirato poeta. Essa riprende la presentazione iniziale del dio e insieme l'atmosfera festiva del congedo che conclude la sezione delia. Una seconda Priamel introduce, in accordo con lo schema contenutistico comune al componimento, il brano mitico. Esso \u00e8 incentrato sui prodigi compiuti dal dio a Crisa nella Troade, sulla metamorfosi di quest'ultimo in delfino, sul salvataggio della nave cretese e sulla costituzione dell'oracolo a Delfi in seguito all'uccisione del mostro ctonio Pito, l'atto che segna la ricostituzione di una sorta di nuovo ordine cosmico. L'affinit\u00e0 strutturale con la sezione precedente si riscontra nella cura con la quale vengono riportate le localit\u00e0 geografiche, scenario delle imprese del dio e nel dialogo tra quest'ultimo e la ninfa traditrice Telfusa, poi trasformata in fonte. L'ultima scena, seguita poi dal distico formulare di commiato, si sofferma sul reclutamento dei primi sacerdoti delfici e sulla modalit\u00e0 del rito pitico."}
{"id": "855344", "revid": "74801", "url": "https://it.wikipedia.org/wiki?curid=855344", "title": "Lindesberg (comune)", "text": "Lindesberg \u00e8 un comune svedese di abitanti, situato nella contea di \u00d6rebro. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "855347", "revid": "77358", "url": "https://it.wikipedia.org/wiki?curid=855347", "title": "Sim City 5", "text": ""}
{"id": "855352", "revid": "768068", "url": "https://it.wikipedia.org/wiki?curid=855352", "title": "Demetrio Calcondila", "text": "Vita.\nDemetrio Calcondila apparteneva ad una famiglia aristocratica culturalmente (tra i membri lo storico Laonico) e politicamente preminente nel ducato di Atene governato dalla famiglia fiorentina degli Acciaiuoli.\nAlla morte nel 1435 di Antonio I Acciaiuoli, la sua vedova Maria Melissena, imparentata con i Calcondila, volendo sottrarre il ducato agli eredi fiorentini incaric\u00f2 Giorgio Calcondila, zio di Demetrio e capo del partito nazionalista filoellenico di recarsi presso il sultano Murad II per ottenere il riconoscimento formale del nuovo governo. Una rivolta della fazione degli Acciaiuoli per\u00f2 prese il potere ad Atene ed insedi\u00f2 i due nipoti di Antonio I. I Calcondila, e tra questi probabilmente Demetrio, fuggirono da Atene rifugiandosi nel Peloponneso.\nSulla vita e sulla formazione filosofica di Demetrio in questo periodo non si hanno notizie certe mentre si sa che nel 1449, provenendo da Atene, egli giunse a Roma dove approfond\u00ec la sua conoscenza della filosofia platonica che ebbe modo di insegnare, insieme alla lingua greca antica, a studenti privati a Perugia.\nNel 1462 Demetrio diede prova delle sue qualit\u00e0 letterarie e filosofiche pubblicando un opuscolo in difesa di Teodoro Gaza, suo maestro, attaccato da un filosofo greco filoplatonico, Michele Apostolio, il quale rimproverava a Gaza di essersi accostato, lui platonico, a teorie filoaristoteliche.\nNell'ottobre del 1463 Demetrio ottenne la cattedra di greco antico, all'universit\u00e0 di Padova da dove, tra il 1471 ed il 1472, cerc\u00f2 di trasferirsi, con l'aiuto di influenti amici, a Firenze riuscendoci solo nel 1475 dopo il trasferimento a Milano di Andronico Callisto che occupava la sede fiorentina al posto dell'Argiropulo.\nCon la nomina presso lo studio fiorentino Demetrio aveva raggiunto il culmine della sua carriera accademica pur non avendo prodotto ancora nessuna opera di rilievo che diffondesse e sostenesse la cultura greca bizantina in Italia entrata in crisi dopo la morte di Bessarione (1472), che Demetrio aveva pi\u00f9 volte inutilmente tentato di accattivarsi, e di Gaza (1475).\nA parte il rilievo datogli dall'affresco nel coro di Santa Maria Novella del Ghirlandaio che lo raffigura assieme al Ficino, al Landino e al Poliziano, la quasi assenza delle fonti che lo riguardino fa pensare che la permanenza di Demetrio alla corte di Lorenzo il Magnifico non abbia contribuito a sollevare la situazione filosofica e culturale greca bizantina in Italia. La sua attivit\u00e0 pi\u00f9 proficua fu invece nell'insegnamento e nella lettura dei classici avendo come discepoli Poliziano, Pico della Mirandola, Giovanni De' Medici e molti altri appassionati della lingua greca che avevano cos\u00ec occasione di ascoltare dal vivo uno degli ultimi sopravvissuti intellettuali di origine greca.\nNel 1484, a sessantuno anni, Calcondila si spos\u00f2 con una donna, di cui non sono giunti n\u00e9 il nome n\u00e9 il casato, dalla quale ebbe dieci figli.\nNel frattempo la sua notoriet\u00e0 diminu\u00ec per l'opera intellettuale di Poliziano che in concorrenza a Demetrio inizi\u00f2 a leggere autori greci e contrariamente a quegli intellettuali che come Gaza che avevano esaltato l'Atene decaduta egli magnificava Firenze come la nuova Ellade dove ormai era ben diffusa la conoscenza della lingua e della letteratura greche.\nProbabilmente reagendo a questa diminuzione del suo ruolo Demetrio fece pubblicare a Firenze il 9 dicembre 1488 la prima opera a stampa contenente gli scritti su Omero, di Erodoto, di Plutarco e di Dione Crisostomo, l'Iliade, l'Odissea, la Batracomiomachia e gli Inni.\nI cattivi rapporti con i membri dello Studio fiorentino convinsero Demetrio a cercare di trasferirsi a Roma: nell'ottobre del 1488 riusc\u00ec a farsi ricevere da papa Innocenzo VIII il quale per\u00f2 non soddisfece la sua richiesta.\nNel luglio del 1491 Ludovico il Moro offr\u00ec la cattedra di greco in Milano che Demetrio pot\u00e9 accettare, con l'assenso di Lorenzo il Magnifico.\nAlla corte del Moro Demetrio ebbe maggior successo e notoriet\u00e0 tanto da convincersi a pubblicare nel 1494 a Milano l'unica opera interamente sua che ci sia giunta: un manuale scolastico per l'apprendimento della lingua greca: gli \u1fbf\u0395\u03c1\u03c9\u03c4\u03ae\u03bc\u03b1\u03c4\u03b1. Fu in quegli anni maestro di Gian Giorgio Trissino, al quale trasmise la passione per lo studio della lingua greca antica e l'amore per la letteratura classica.\nCon l'occupazione dei Francesi del Ducato milanese, Demetrio si rifugi\u00f2 a Ferrara pensando che ormai la sua carriera fosse compromessa, ma nel marzo del 1501 gli giunse l'invito di Georges d'Amboise, legato di Luigi XII, a tornare alla sua cattedra milanese.\nA Milano il vecchio maestro ateniese, all'et\u00e0 di 78 anni ebbe Tolomeo, il suo decimo ed ultimo figlio.\nDel 1504 \u00e8 l'ultima opera di Calcondila: dedicata all'arcivescovo di Parigi E. Poncher, \u00e8 una traduzione in latino del parziale compendio delle \"Storie romane\" di Cassio Dione scritto da Giovanni Xifilino nell'XI secolo.\nIl 9 gennaio 1511 Demetrio Calcondila, all'et\u00e0 di 88 anni, mor\u00ec a Milano; fu seppellito nella Chiesa di Santa Maria della Passione.\nSecondo Benedetto Giovio, Poliziano avrebbe criticato Calcondila come \u00abaridus atque ieiunus\u00bb (arido e digiuno) mentre Erasmo da Rotterdam lo lodava come \"probus\" ed \"eruditus\" ma di una fondamentale \"mediocritas\" intellettuale. Invece il Trissino lo tenne in tale considerazione che alla morte del suo maestro fece realizzare una lapide commemorativa ancora esistente presso la Chiesa di Santa Maria della Passione."}
{"id": "855353", "revid": "125856745", "url": "https://it.wikipedia.org/wiki?curid=855353", "title": "Anna Safroncik", "text": "Biografia.\n\u00c8 figlia della ballerina e insegnante di danza Lilija \u010capkis e del tenore Jevhenij Safron\u010dik.\nDebutta nella recitazione all'et\u00e0 di 4 anni in \"Fiaba dello zar Saltan\" di Aleksandr Pu\u0161kin. A 7 anni viene iscritta all'Accademia Nazionale dello Spettacolo di Kiev, trascorre gli anni studiando musica, canto, ballo e recitazione.\nAll'et\u00e0 di 12 anni si trasferisce in Italia insieme alla madre, pi\u00f9 precisamente ad Arezzo. Nel 1998, dopo essere stata eletta \"Miss Toscana\", entra nella fase finale del concorso di Miss Italia, arrivando ottava. Nel 2000 debutta al cinema in \"C'era un cinese in coma\" diretto da Carlo Verdone, e nello stesso anno appare nei film \"Welcome Albania\", regia di Fabrizio Maria Cortese e \"Metronotte\", regia di Francesco Calogero, in cui interpreta il ruolo di Nadia Lecetti.\nTra il 2001 e il 2003 partecipa alla miniserie TV di Rai Uno, \"Angelo il custode\", regia di Gianfrancesco Lazotti, all'episodio \"Bellissima\" della serie TV \"Don Matteo 3\", all'episodio \"Golden goal\" della serie \"Carabinieri\", regia di Raffaele Mertes, e infine alla serie di Rai 2, \"Vento di ponente 2\".\nDiventa nota al grande pubblico nel 2004, quando entra nel cast della soap opera di Canale 5 \"CentoVetrine\", in cui interpreta il ruolo della perfida Anna Baldi. Il personaggio, una ragazza determinata e cinica, subisce in seguito un'evoluzione in positivo, uscendo di scena nel 2007.\nNell'autunno del 2005 posa, insieme a Eleonora Daniele, Janet De Nardis, Denny M\u00e9ndez, Antonella Mosetti, Miriana Trevisan, Benedicta Boccoli, Elisabetta Gregoraci, Giulia Montanarini, Roberta Faccani, Elena Barolo, Antonella Elia e Angelica Russo, per il calendario \"Woman for Planet 2006\", realizzato dal fotografo Enrico Ricciardi e venduto in allegato alla rivista \"Lifestyle GOO!\", il cui ricavato \u00e8 stato devoluto in parte all'associazione ambientalista \"forPlanet\", presieduta dalla presentatrice Tessa Gelisio, per la tutela delle foreste della Bolivia. Parallelamente porta avanti la sua carriera nel teatro, interpretando Cleopatra nell'omonimo musical (per la regia di Claudio Insegno). Presta il suo volto a diverse case della moda come Cotton Club, Testa Nera, Dibi Center e altre. Alla fine del 2007 ritorna su Canale 5 con la miniserie TV in otto puntate, \"La figlia di Elisa - Ritorno a Rivombrosa\", regia di Stefano Alleva, in cui interpreta il ruolo della Marchesa Vittoria Granieri Solaro.\nNel 2009 torna sul grande schermo con i film \"La bella societ\u00e0\" di Gian Paolo Cugno e \"La matassa\" di Ficarra e Picone, in cui interpreta la seria moglie di Gaetano (Ficarra). Inoltre il 22 aprile dello stesso anno torna su Canale 5 con il film TV \"Al di l\u00e0 del lago\", regia di Stefano Reali. A ottobre posa per la copertina della rivista \"Max\". Successivamente ritorna su Canale 5 con la miniserie \"Il falco e la colomba\", regia di Giorgio Serafini, e il film TV \"Il ritmo della vita\", regia di Rossella Izzo. In seguito torna sul piccolo schermo con la fiction \"Il commissario Manara 2\", trasmessa dalle reti Rai.\nNel 2012 \u00e8 la protagonista femminile della fiction targata Mediaset \"Le tre rose di Eva\", su Canale 5 e co-protagonista della fiction di Rai 1 \"Il commissario Nardone\" accanto a Sergio Assisi e Giorgia Surina, con la regia di Fabrizio Costa. Nel settembre 2013 torna su Canale 5 con \"Le tre rose di Eva 2\".\nNel gennaio 2014 compare nella miniserie di Rai 1 \"Gli anni spezzati - Il giudice\" e nel settembre 2014 \u00e8 nel cast de \"Il restauratore 2\". Nel marzo 2015 torna su Canale 5 con la terza stagione de \"Le tre rose di Eva\".\nNel 2017 viene scelta dal brand \"Talco\" come testimonial della campagna pubblicitaria autunno/inverno, interpreta il personaggio di Riccarda in una puntata di \"Camera Caf\u00e9\" di ottobre e a novembre torna con la quarta stagione di \"Le tre rose di Eva\".\nNell'estate 2019 diventa la presentatrice di Festival Show, l'evento musicale che fa tappa in 8 importanti citt\u00e0 del nord Italia."}
{"id": "855354", "revid": "22397", "url": "https://it.wikipedia.org/wiki?curid=855354", "title": "Siusi", "text": ""}
{"id": "855356", "revid": "110157", "url": "https://it.wikipedia.org/wiki?curid=855356", "title": "Nora (comune)", "text": "Nora \u00e8 un comune svedese di 10.393 abitanti, situato nella contea di \u00d6rebro. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "855366", "revid": "2160814", "url": "https://it.wikipedia.org/wiki?curid=855366", "title": "Margite", "text": "Il Margite () \u00e8 un poema comico della letteratura greca antica, che godette di grande popolarit\u00e0.\nL'autore dell\"'Alcibiade secondo\", attribuito a Platone, Aristotele e Callimaco lo citano come opera di Omero, al quale fu comunemente attribuito, come anche a Pigrete. Questo poemetto comico era considerato da Aristotele prototipo di tutta la successiva produzione comica, in quanto il protagonista, Margite, \u00e8 un buono a nulla, incapace di esercitare qualsiasi mestiere, la cui stupidit\u00e0 rimase proverbiale, tanto che in un frammento cos\u00ec lo si definiva:\nL'operetta era scritta in esametri misti, in modo irregolare, a trimetri giambici, in una mistione di epica e satira.\nUna testimonianza riferisce che Margite, \u00abpur se ben cresciuto, non sapeva se fosse suo padre o sua madre che lo aveva dato alla luce e non voleva giacere con sua moglie, dicendo che aveva paura che avrebbe potuto parlar male di lui a sua madre\u00bb.\nCi sono giunti, tuttavia, solo quattro frammenti dell'opera, citati da vari autori, per complessivi otto versi. Tuttavia, la nostra conoscenza del \"Margite\" si \u00e8 accresciuta circa mezzo secolo fa, e poi anche pi\u00f9 recentemente, con la scoperta e la pubblicazione di frammenti papiracei che, per la singolare struttura metrica (si alternano, in maniera irregolare, esametri dattilici e trimetri giambici), sono stati attribuiti dagli editori al \"Margite\" omerico.\nDemostene, l'oratore ateniese avversario di Filippo II di Macedonia e di suo figlio Alessandro, chiamava ironicamente quest'ultimo \"Margite\" per indicare che, pur essendo stato allievo di Aristotele, non aveva ricavato nulla dall'insegnamento del maestro."}
{"id": "855367", "revid": "330019", "url": "https://it.wikipedia.org/wiki?curid=855367", "title": "Odilone di Baviera", "text": "Origine.\nDi Odilone non si conosce la precisa parentela ma si sa che era discendente degli Agilolfingi ed era lo zio di Swanachilde, la seconda moglie di Carlo Martello (circa 690\u2013\u2020 741), maggiordomo dei tre regni Austrasia, Neustria e Borgogna che, per quattro anni, dal 737 al 741, fu regina dei Franchi, pur non avendone il titolo.\nSecondo alcuni, era figlio di Gotfrido (?-709) della famiglia degli Agilolfingi: se cos\u00ec, i suoi fratelli furono Lantfrido, duca degli Alemanni assieme all'altro fratello Teudebaldo, Huoching e Regarde, che spos\u00f2 Ildeprando (Hildeprand), duca di Spoleto.\nBiografia.\nNel 739, succedette a Ugoberto di Baviera, come duca dei Bavari.\nSempre nel 739, Odilone invit\u00f2 il futuro arcivescovo di Magonza, san Bonifacio, a venire nel ducato, dove rimase per molti giorni, a diffondere il Vangelo tra i suoi sudditi, per riportarli nel solco della vera fede. Odilone presiedette con Bonifacio la suddivisione della Bavaria in 4 diocesi, nominando i vescovi di Regensburg, Freising, Passau, e Salzburg, seguiti poi, nel 741, da un quinto, quello di W\u00fcrzburg.\nDopo la morte del marito, Carlo Martello, avvenuta nel 741, secondo l'anonimo continuatore del cronista Fredegario, nel 742, sua nipote, Swanachilde consigli\u00f2 la figliastra, Iltrude, figlia del defunto marito, di passare il Reno scortata da alcuni suoi amici, e contro i consigli dei suoi fratelli, Carlomanno e Pipino, raggiungere il duca dei Bavari, Odilone, che la costrinse a sposarlo contro la sua volont\u00e0 (secondo l\"'Ex Chronico Sigeberti monachi\", invece Odilone aveva rapito Iltrude e l'aveva costretta a sposarlo).\nNel 743, Odilone si ribell\u00f2 all'autorit\u00e0 dei Franchi assieme al duca alemanno (e forse fratello) Teodebaldo, costringendo cos\u00ec i cognati, Carlomanno e Pipino a radunare l'esercito per attaccare la Bavaria. Si accamparono sulle rive del fiume Lech, mentre sulla sponda opposta si erano radunati non solo Bavari ma anche Sassoni, Svevi e Alemanni. Non potendo attraversare il fiume in quel punto, dopo alcuni giorni, Carlomanno, dopo aver diviso in due gruppi l'esercito, lo attravers\u00f2 di notte, in zone paludose e disabitate, e piombando inaspettatamente sugli avversari, li sconfissero, mentre Odilone e Teodorico duca dei Sassoni fuggirono oltre il fiume Inn, I Franchi fecero molti prigionieri tra cui il messo del papa, Sergio, che convinse i Franchi a ritornare in patria.\nNel 744, Carlomanno e Pipino intervennero ancora in Baviera e dopo averlo sconfitto Carlomanno fece la pace con Odilone: Odilone accett\u00f2 di essere vassallo dei Franchi, ma rimase duca dei Bavari.\nNel 746, Odilone, secondo la volont\u00e0 di Pipino, elesse a vescovo di Salisburgo, Virgilio\nOdilone mor\u00ec il 18 gennaio 748 e subito dopo arriv\u00f2 in Baviera il nipote, il figlio di Swanachilde, Grifone, che era anche suo cognato.Grifone fu ben accolto dalla sorellastra, Iltrude, la vedova di Odilone, reggente per conto del figlioletto il nuovo duca, Tassilone III. Grifone, avanzando delle pretese dinastiche (in quanto figlio di una principessa di Baviera, Swanachilde) usurp\u00f2 il trono a Tassilone III, bambino di 7 anni. Saputo ci\u00f2 Pipino si rec\u00f2 in Baviera e catturato Grifone e, dopo aver riconfermato sul trono ducale il nipote Tassilone port\u00f2 con s\u00e9 nel regno dei franchi Grifone, che ricevette dodici contee in Neustria, tra cui Le Mans.\nDiscendenza.\nOdilone e Iltrude ebbero un figlio:"}
{"id": "855368", "revid": "287204", "url": "https://it.wikipedia.org/wiki?curid=855368", "title": "Pato Branco", "text": "Pato Branco (it. \"anatra bianca\") \u00e8 un comune del Brasile nello Stato del Paran\u00e1, parte della mesoregione del Sudoeste Paranaense e della microregione di Pato Branco.\nNato come villaggio nel 1942, ha assunto lo \"status\" di citt\u00e0 il 14 dicembre 1952. Il suo sviluppo \u00e8 dovuto al fatto che \u00e8 il centro medico della regione e ha due universit\u00e0 private (Faculdade Mater Dei e Faculdade de Pato Branco) e una pubblica (Universidade Tecnol\u00f3gica Federal de Paran\u00e1)\nGeografia fisica.\nClima.\nLa citt\u00e0 si trova a 760 m s.l.m. e ha un clima subtropicale con temperature medie in gennaio sui 22,5\u00a0\u00b0C e a luglio sui 14,2\u00a0\u00b0C."}
{"id": "855374", "revid": "15756", "url": "https://it.wikipedia.org/wiki?curid=855374", "title": "Cote de Pablo", "text": "Biografia.\nNata da un'altolocata famiglia cattolica, ha una sorella minore, Andrea, e un fratello che lavora come deejay. A cinque anni, not\u00f2 che molti suoi compagni non riuscivano a pronunciare correttamente il suo nome, cos\u00ec decise di farsi chiamare \"Cot\u00e9\", comune abbreviativo cileno per \"Maria Jos\u00e9\". A dieci anni, sua madre, Olga Maria Fernandez, venne chiamata per un posto di lavoro a Miami, presso una rete televisiva in lingua spagnola. Qui Cot\u00e9 frequent\u00f2 la Arvida Middle School e la World New School of Arts, dove studi\u00f2 teatro musicale. In seguito frequent\u00f2 la Carnegie Mellon University di Pittsburgh, in Pennsylvania, dove si specializz\u00f2 in musica e teatro, laureandosi nel 2000.\nCarriera.\nOttenne qualche ruolo in alcune opere, come \"And World Goes Round\", \"La casa di Bernarda\", \"Indiscrezioni\", \"The Fantasticks\" e \"A Little Night Music\". \nDopo la laurea, si trasfer\u00ec a New York per trovare lavoro come attrice, dato che al momento lavorava come cameriera e aveva aperto un ristorante per mantenersi. Intanto per\u00f2 esord\u00ec nello spettacolo \"All My Children\" presso il New York Public Theatre. Nel 2005 stava poi per esordire a Broadway nello spettacolo \"The Mambo King\" nel ruolo di Dolores Fuentes, ma lo show venne chiuso dopo un breve tour a San Francisco. \nDue giorni dopo la chiusura di \"The Mambo Kings\" venne chiesta la sua presenza nel cast della serie televisiva \"NCIS - Unit\u00e0 anticrimine\"; durante l'audizione venne affiancata da Michael Weatherly, che doveva testare se fosse adatta al ruolo per il quale era stata proposta, quello dell'agente speciale Ziva David. \nNel 2011 per questo ruolo ha vinto un ALMA Award.\nFino al 2013 \u00e8 quindi tra i protagonisti di \"NCIS\", in cui entrata nel cast all'inizio della terza stagione e presente fino all'inizio dell'undicesima, e ricomparendo in seguito come \"guest star\"."}
{"id": "855378", "revid": "10728", "url": "https://it.wikipedia.org/wiki?curid=855378", "title": "Fran\u00e7ois H\u00e9delin abate d'Aubignac", "text": ""}
{"id": "855379", "revid": "767487", "url": "https://it.wikipedia.org/wiki?curid=855379", "title": "SimCity 2000", "text": "SimCity 2000 \u00e8 il secondo capitolo della serie SimCity, sviluppato e pubblicato da Maxis nel 1994 per PC.\nDisponibile inizialmente nel 1994 per sistemi Mac OS e MS-DOS, ne vennero successivamente versioni per altri sistemi operativi, quali Amiga (1994), Microsoft Windows (1995), SNES (1995), Sega Saturn (1995), PlayStation (1996), Nintendo 64 (1998), Pocket PC (1999) e Game Boy Advance (2003).\nDal 20 novembre 2008 \u00e8 possibile scaricare \" SimCity 2000\" per PlayStation 3 e PlayStation Portable tramite PlayStation Network.\nModalit\u00e0 di gioco.\nIl protagonista dei videogiochi della serie \u00e8 il sindaco di una citt\u00e0, la quale pu\u00f2 essere creata da zero o sviluppata partendo da uno degli scenari prestabiliti.\nTra i principali cambiamenti rispetto alla versione precedente, in SimCity 2000 spicca la presenza di una grafica tridimensionale isometrica, molto pi\u00f9 evoluta rispetto all'unica visuale dall'alto della prima edizione del gioco. Oltre a questa modifica sostanziale, sono stati introdotti nuovi tipi di edifici costruibili, come prigioni, scuole, biblioteche, musei, porti turistici, zoo, ospedali e arcologie.\nInoltre, il gioco presenta un significativo ampliamento del sistema dei trasporti, con la possibilit\u00e0 di costruire, oltre a strade e ferrovie, infrastrutture pi\u00f9 complesse quali autostrade, metropolitane e aeroporti di dimensioni variabili a seconda delle esigenze.\nSono state inserite anche numerose nuove categorie di centrali elettriche, da quelle a carbone. disponibili gi\u00e0 nel 1900, fino ad arrivare a centrali a fusione nucleare, che possono essere costruite solo a partire dal 2050.\nOgni nuova partita si apre con una schermata in cui \u00e8 possibile impostare il nome della citt\u00e0, il livello di difficolt\u00e0 e soprattutto la data di inizio, scegliendo tra le 4 disponibili: 1900, 1950, 2000 e 2050.\n\u00c8 presente una gestione molto sofisticata delle finanze, con la possibilit\u00e0 di impostare aliquote diversificate per i cittadini, le industrie e le zone commerciali. La citt\u00e0 pu\u00f2 anche essere connessa con le altre confinanti, facenti parte della \"SimNazione\", concetto questo che sarebbe stato sviluppato ulteriormente con le versioni successive del gioco. A supporto del giocatore esistono numerosi indicatori, da quello delle necessit\u00e0, che consente di conoscere le reali esigenze di sviluppo della citt\u00e0, guidando cos\u00ec alla costruzione di particolari categorie di edifici, ai grafici che mostrano l'andamento delle principali variabili (popolazione, inquinamento e cos\u00ec via) nel corso del tempo.\nIl gioco non prevede un vero obiettivo, e dunque non esiste una data di fine della partita, anche se dopo l'anno 2050 \u00e8 possibile che si verifichi un \"esodo\", in cui tutti gli abitanti delle \"Launch Arcologies\" (qualora queste siano almeno in numero di 250 in tutta la citt\u00e0) abbandonano la citt\u00e0 lasciandosi alle spalle un mucchio di cenere, e restituendo al sindaco i soldi per procedere alla ricostruzione.\nCome elemento di imprevedibilit\u00e0, va sottolineata la presenza dei disastri, che vanno dall'incendio alla rivolta della popolazione, passando per l'invasione aliena, il disastro aereo e molti altri. Essi possono comunque essere disabilitati (o richiamati manualmente) e devono essere combattuti tramite l'uso di forze di polizia, di vigili del fuoco o dell'esercito, per evitare che possano portare alla distruzione della citt\u00e0 o di una significativa porzione di essa.\nCitt\u00e0.\n\u00c8 possibile giocare anche con le citt\u00e0 salvate oppure mettersi alla guida di una citt\u00e0 con l'obiettivo di raggiungere certi parametri (inquinamento, benessere dei cittadini, etc.).\nTra gli scenari giocabili, ci sono alcune citt\u00e0 gi\u00e0 costruite come ad esempio:\nCi sono poi delle altre citt\u00e0 presenti nel gioco, che si ispirano a citt\u00e0 vere e proprie:"}
{"id": "855380", "revid": "1543377", "url": "https://it.wikipedia.org/wiki?curid=855380", "title": "Thornton Wilder", "text": "Biografia.\nThornton Wilder era il terzo figlio di Amos Parker Wilder, un diplomatico degli Stati Uniti, e di Isabella Niven. Assieme ai suoi fratelli pass\u00f2 parte dell'infanzia in Cina dove il padre era stato trasferito. Il fratello pi\u00f9 vecchio di Wilder, Amos Niven Wilder, era un \"Hollis Professor of Divinity\" alla Harvard Divinity School e un noto poeta. La sua sorella pi\u00f9 giovane, Isabel Wilder, era una buona scrittrice. Entrambe le altre sorelle, Charlotte Wilder (una poetessa di una certa fama) e Janet Wilder Dakin (una zoologa), frequentarono il Mount Holyoke College con ottimi risultati. Thornton Wilder nacque assieme ad un fratello gemello che mor\u00ec durante il parto. Wilder inizi\u00f2 a scrivere testi per il teatro gi\u00e0 mentre frequentava la The Thacher School a Ojai, California, dove veniva schernito dai compagni perch\u00e9 eccessivamente intelligente e scarsamente interessato agli sport. Come ricorda un compagno di classe \"Lo lasciavamo da solo, semplicemente lo isolavamo. E lui si ritirava nella biblioteca, il suo nascondiglio, imparando ad allontanarsi dalla derisione e dall'umiliazione.\" La sua famiglia visse per un certo tempo a Berkeley, California dove sua sorella Janet nacque nel 1910. Thornton si iscrisse alla Emerson Elementary School a Berkeley, e si diplom\u00f2 alla Berkeley High School nel 1915. Dopo aver prestato servizio nell'Artiglieria Costiera durante la prima guerra mondiale, si iscrisse al Oberlin College e si laure\u00f2 all'Universit\u00e0 Yale nel 1920, dove affin\u00f2 la sua capacit\u00e0 di scrittura frequentando la fraternit\u00e0 Alpha Delta Phi, un circolo letterario. Ottenne un master in francese all'Universit\u00e0 di Princeton nel 1926. Dopo la laurea Wilder studi\u00f2 a Roma, poi insegn\u00f2 francese alla Lawrenceville School a Lawrenceville, New Jersey. Nel 1926 fu pubblicato \"The Cabala\" il primo romanzo di Wilder. Nel 1927, \"Il ponte di San Luis Rey\" fu un successo dal punto di vista commerciale e gli frutt\u00f2 il Premio Pulitzer nel 1928. Dal 1930 al 1937 insegn\u00f2 all'Universit\u00e0 di Chicago. Nel 1938 e 1943 vinse il Premio Pulitzer per la sua opera \"Piccola citt\u00e0\" e \"La famiglia Antrobus\". Nella seconda guerra mondiale venne promosso al grado di tenente colonnello nella aviazione degli Stati Uniti e ricevette diverse decorazioni. Quindi divenne professore all'Universit\u00e0 delle Hawaii e insegnante di poesia a Harvard, dove insegn\u00f2 per anni dalla cattedra dedicata a Charles Eliot Norton. Nonostante si considerasse primariamente un insegnante piuttosto che uno scrittore ha continuato a scrivere per tutta la vita, ricevendo il \"Friedenspreis des Deutschen Buchhandels\" nel 1957 e la Medaglia presidenziale della libert\u00e0 nel 1963. Nel 1967 vinse il National Book Award per il suo romanzo \"The Eighth Day\". Wilder tradusse molte opere di Andr\u00e9 Obey e Jean-Paul Sartre, e scrisse i libretti di due opere, The Long Christmas Dinner, composta da Paul Hindemith, e \"The Alcestiad\", composta da Louise Talma e basata su un suo romanzo.\nAnche Alfred Hitchcock, che egli ammirava, nel 1943 gli chiese di scrivere la sceneggiatura del suo thriller, \"L'ombra del dubbio\" (\"Shadow of a Doubt\"), ripetutamente indicato dal regista come una delle sue pellicole meglio riuscite.\n\"Il ponte di San Luis Rey\" (1927) racconta la storia di un gruppo di persone, che non possiedono nessun legame tra di loro, essi si trovano sullo stesso ponte in Per\u00f9 nel momento in cui crolla e li uccide. Filosoficamente, il libro analizza il problema del male, o la questione, del perch\u00e9 si verificano eventi sfortunati a persone che sembrano \"innocenti\" o \"immeritevoli\". Il romanzo vinse il Premio Pulitzer nel 1928 e nel 1998 fu selezionato dalla redazione del \"American Modern Library\" come uno del migliori 100 romanzi del XX secolo. Il libro fu citato dal Primo Ministro inglese Tony Blair durante il memoriale per le vittime dell'11 settembre. Da quel momento la sua popolarit\u00e0 \u00e8 enormemente cresciuta. Il libro \u00e8 il progenitore del moderno disastro epico in letteratura e nel cinema, dove un singolo disastro intreccia le vittime le cui vite sono esplorate in seguito con l'uso di flashback. Wilder fu l'autore di \"Piccola citt\u00e0\", una famosa commedia (e successivamente film) ambientata a Grover's Corners, nel New Hampshire. Fu ispirata dal romanzo \"C'era una volta gli americani\" della sua amica Gertrude Stein e molti elementi dello stile decostruttivo della Stein si possono trovare all'interno di questo lavoro. Wilder soffr\u00ec parecchi blocchi dello scrittore mentre provava a scrivere l'atto finale. \"Piccola citt\u00e0\" impiega un narratore esterno chiamato \"Stage Manager\" e la sceneggiatura minimalista aiuta a sottolineare l'esperienza umana. Wilder stesso imperson\u00f2 lo Stage Manager a Broadway per due settimane e successivamente in una produzione estiva. Seguendo la vita quotidiana delle famiglie Gibbs e Webb, come degli altri abitanti di Grover's Corners, Wilder illustr\u00f2 l'importanza dell'universalit\u00e0 del semplice e il significato delle vite di tutte le persone del mondo al fine di dimostrare il valore di apprezzare la vita. La commedia vinse il Premio Pulitzer per la letteratura nel 1938. Nel 1938 Max Reinhardt diresse una produzione di Broadway di \"The Merchant of Yonkers\", che Wilder aveva adattato dalla commedia \"Einen Jux will er sich machen\" del commediografo austriaco Johann Nestroy. Fu un fallimento che chiuse dopo solo 39 spettacoli. La sua commedia \"La famiglia Antrobus\" apr\u00ec a New York il 18 novembre del 1942, con Fredric March e Tallulah Bankhead nei ruoli principali. Di nuovo, i temi sono familiari \u2014 la condizione umana; la storia come progressiva, ciclica o entropica; la letteratura, la filosofia e la religione come pietre miliari della civilizzazione. Tre atti drammatizzano i travagli della famiglia Antrobus, allegorizzando la storia alternativa dell'umanit\u00e0. \u00c8 stato sostenuto da Joseph Campbell e Robert Morton Robinson, autori di \"A Skeleton Key to Finnegan's Wake\", che molto di quest'opera era il risultato di prestiti non riconosciuti dall'ultimo lavoro di James Joyce.\nNel romanzo \"The Ides of March\" (1948), dedicato ad uno scrittore italiano anti-fascista, Lauro de Bosis, egli riflett\u00e9 sul parallelismo tra Benito Mussolini e Giulio Cesare. Aveva incontrato Jean-Paul Sartre in un tour di conferenze negli Stati Uniti dopo la guerra e fu influenzato dell'esistenzialismo, che respinse le sue implicazioni atee.\nNel 1955 Tyrone Guthrie incoraggi\u00f2 Wilder a riscrivere \"The Merchant of Yonkers\" in \"The Matchmaker\". Questa volta la commedia ha goduto di una lunga serie di 486 spettacoli a Broadway con Ruth Gordon nel ruolo principale e un Tony Award per Guthrie, il regista. Successivamente divenne la base per il musical di successo del 1964 \"Hello, Dolly!\", con un libro di Michael Stewart e le musiche di Jerry Herman. Nel 1962 visse temporaneamente nella piccola citt\u00e0 di Douglas, Arizona, dove cominci\u00f2 a scrivere il suo romanzo pi\u00f9 lungo \"The Eighth Day\". Il libro vinse il National Book Award.\nIl suo ultimo romanzo, \"Theophilus North\", fu pubblicato nel 1973 e adattato per il film \"Mr. North\" nel 1988. La \"Library of America\" ristamp\u00f2 i suoi primi cinque romanzi, sei primi racconti e quattro saggi sulla narrativa in un volume nel 2009.\nVita privata.\nWilder mor\u00ec nel sonno all'et\u00e0 di 78 anni. Non si spos\u00f2 mai. Ebbe un'ampia cerchia di amici e gli piaceva farli incontrare con altre persone di affermata notoriet\u00e0, inclusi Ernest Hemingway, Montgomery Clift, Willa Cather, e Gertrude Stein. Sebbene egli non abbia mai parlato pubblicamente o nei suoi scritti della propria omosessualit\u00e0 il suo amico Samuel Steward \u00e8 generalmente riconosciuto essere stato suo amante."}
{"id": "855381", "revid": "30300", "url": "https://it.wikipedia.org/wiki?curid=855381", "title": "Sim City 2000", "text": ""}
{"id": "855382", "revid": "33689", "url": "https://it.wikipedia.org/wiki?curid=855382", "title": "Tiberiano", "text": "Biografia.\nNon \u00e8 chiaro se egli si possa identificare con il funzionario Gaio Annio Tiberiano, descritto da Girolamo come \"disertus vir\" o con il prefetto di Roma Giunio Tiberiano, in carica nel 303-4.\nOpere.\nTiberiano \u00e8 autore di almeno tre poesie brevi (eventualmente anche una quarta). Ulteriori frammenti (in numero di 8) sono citati da Servio e Fulgenzio\u02d0 si tratta di brevi componimenti tra cui il pi\u00f9 noto \u00e8 quello intitolato \"Amnis ibat\", composto da venti tetrametri trocaici. Si conoscono inoltre i titoli di due sue opere, il \"Prometheus\" e il \"Liber de Socrate\" e forse autore di prosimetra e dialoghi filosofici di stampo menippeo.\nPer alcune similitudini alcuni filologi gli attribuiscono, con molti dubbi, anche il \"Pervigilium Veneris\"."}
{"id": "855384", "revid": "767487", "url": "https://it.wikipedia.org/wiki?curid=855384", "title": "Cheetah-licious Christmas", "text": "Cheetah-Licious Christmas \u00e8 un album natalizio del gruppo pop statunitense The Cheetah Girls. \u00c8 anche il loro album di debutto. Il produttore \u00e8 la Walt Disney ed \u00e8 uscito l'11 ottobre 2005."}
{"id": "855390", "revid": "88740", "url": "https://it.wikipedia.org/wiki?curid=855390", "title": "Basilica di Nostra Signora di Guadalupe", "text": "La basilica di Nostra Signora di Guadalupe \u00e8 un santuario cattolico situato sul monte Tepeyac a Citt\u00e0 del Messico, nel territorio dell'arcidiocesi di Citt\u00e0 del Messico, costruito per ricordare le apparizioni della Vergine di Guadalupe che avrebbe avuto Juan Diego Cuauhtlatoatzin.\n\u00c8 il principale luogo di culto cattolico del Messico e di tutta l'America Latina. \u00c8 anche il santuario mariano pi\u00f9 visitato al mondo, con circa 20 milioni di pellegrini all'anno, 9 dei quali nei giorni vicini al 12 dicembre, giorno in cui si festeggia la Vergine. Il complesso \u00e8 formato da varie chiese ed edifici, tra i quali vi sono:\nBasilica di Santa Maria di Guadalupe.\nConosciuta anche come \"Nuova Basilica di Santa Maria di Guadalupe\", \u00e8 il principale tempio del santuario. Questa basilica dedicata alla Vergine di Guadalupe, fu disegnata dall'architetto messicano Pedro Ram\u00edrez V\u00e1zquez e inaugurata il 12 ottobre 1976. Fu edificata per sostituire l'antica basilica che a causa del peso stava sprofondando assieme al terreno. Nel santuario \u00e8 conservato il mantello (\"tilm\u00e0tli\") di Juan Diego, sul quale sarebbe apparsa miracolosamente l'immagine di Maria, ritratta come una giovane indiana: per la sua pelle scura ella \u00e8 chiamata dai fedeli \"Virgen morenita\".\nTempio espiatorio a Cristo Re.\nConosciuta anche come \"Antica Basilica\" questa chiesa venne edificata nel XVII secolo con l'obiettivo di diventare una basilica per la venerazione della \"Vergine di Guadalupe\", nel 1749 ha ricevuto il titolo di collegiata.\nNel 1904 fu elevata al rango di basilica. A met\u00e0 del XX secolo l'edificio soffriva di un gran deterioramento che obblig\u00f2 alla chiusura e alla costruzione di un tempio pi\u00f9 grande e moderno.\nNel 1979 l'Instituto Nacional de Antropolog\u00eda e Historia (INAH) e la Conferenza episcopale messicana iniziarono un progetto di restauro per evitare la perdita dell'edificio. Questo progetto, come quello per il recupero della Cattedrale di Citt\u00e0 del Messico e quello per il recupero della Torre di Pisa, consiste nell'evitare il collasso dell'edificio. Anche se il progetto non \u00e8 ancora terminato, la principale tappa \u00e8 terminata nel 2000 con il costo di vari milioni di dollari.\nTempio del Pocito.\nIl Tempio del Pocito \u00e8 una chiesa situata nelle vicinanze del monte Tepeyac.\nPochi anni dopo le apparizioni della Vergine iniziarono ad arrivare pellegrinaggi al monte e molta gente pens\u00f2 che le acque del vicino pozzo fossero miracolose. Incominciarono cos\u00ec ad arrivare molti malati che si lavavano nell'acqua, ma questo caus\u00f2 molte epidemie.\nPer controllare le epidemie, si imped\u00ec l'accesso diretto al pozzo e si costru\u00ec un semplice tempietto, ma i pellegrinaggi continuavano.\nAlcuni anni dopo si prese la decisione di costruire una chiesa in stile barocco in questo sito, che fu terminata nel 1791.\nNel 1815 il rivoluzionario Jos\u00e9 Mar\u00eda Morelos y Pav\u00f3n ebbe il permesso di andare a pregare la Vergine prima di essere ucciso.\nIl pittore Fernando Leal esegu\u00ec tra il 1945 e il 1950 un importante ciclo di affreschi dedicati ai Miracoli della Vergine.\nParrocchia delle cappuccine.\nL'ex convento e parrocchia di Santa Maria di Guadalupe delle cappuccine \u00e8 una chiesa situata sul lato orientale dell'Antica Basilica. Essa fu progettata dall'architetto Ignacio Costera e fu realizzata nel 1887.\nCappella del Cerrito\nParrocchia degli Indios"}
{"id": "855393", "revid": "438678", "url": "https://it.wikipedia.org/wiki?curid=855393", "title": "Ricominciare a vivere", "text": "Ricominciare a vivere \u00e8 un film del 1998 diretto da Forest Whitaker con protagonisti Sandra Bullock, Gena Rowlands e Harry Connick Jr..\nTrama.\nLe sicurezze di Birdee Pruitt svaniscono dopo l'abbandono da parte del marito. Alla ricerca di un nuovo equilibrio, assieme alla figlioletta torna a Smithville, nel Texas, sua citt\u00e0 natale. Si trasferisce dalla stravagante madre, e, tra un padre malato, e un compagno d'infanzia ancora innamorato di lei, mette da parte paure e debolezze cercando di \"ricominciare a vivere\".\nProduzione.\nLa pellicola \u00e8 stata girata a Smithville in Texas. La scuola elementare del film \u00e8 un edificio scolastico costruito nel 1924. La chiesa fu costruita nel 1921.\nColonna sonora.\nLa colonna sonora del film, \"Hope Floats: Original Score Soundtrack\", \u00e8 stata prodotta nel 1998 a cura di Don Was. L'album include le tracce di numerosi artisti di musica Rock e Country, tra cui Garth Brooks, The Rolling Stones, Bryan Adams, Bob Seger e Sheryl Crow.\nIncassi.\nIl film \u00e8 uscito nelle sale il 29 maggio 1998, e ha guadagnato complessivamente 81.471.882 dollari."}
{"id": "855395", "revid": "767487", "url": "https://it.wikipedia.org/wiki?curid=855395", "title": "A Toys Orchestra", "text": "...A Toys Orchestra \u00e8 un gruppo musicale italiano pop rock, formatosi nell'estate del 1998 ad Agropoli in Campania.\nStile.\nIl loro ambiente si muove da un pop-rock intimista di estrazione sixties/seventies di scuola british ad un ambito psichedelico unito a melodie forti e malinconiche e con testi onirici e surreali.\nBiografia.\nEsordi.\nIl primo nucleo degli ...A Toys Orchestra nasce nell'estate del 1998 ad Agropoli, cittadina del salernitano, dalle ceneri del gruppo punk rock Mesulid, di cui facevano parte Enzo Moretto, Raffaele Benevento e altri due ragazzi di Agropoli. I componenti del nuovo gruppo sono: Enzo Moretto, Ilaria D'Angelis e Raffaele Benevento.\nDopo la loro partecipazione nel quinto volume della compilation \"Soniche Avventure\" e la vittoria del concorso \"Gruppo Soniche\" del 2000 indetto da Sony/Fridge e Radio RockFM, nel giugno del 2001 pubblicano il loro primo album dal titolo \"Job\" (Fridge rec.). L'album ottiene ottime recensioni da parte della critica di settore, catapultandoli tra le promesse dell'indie rock italiano.\nDopo l'ingresso di Fausto Ferrara la band si lascia alle spalle l'indie rock pi\u00f9 tradizionale per accogliere nuove influenze votate ad un uso pi\u00f9 ricercato dell'elettronica grazie all'uso di campionatori e drum machine. Il 10 agosto 2003 partecipano e vincono il MusicalBox-notturno musicale, festival ospitato nell'ambito della rassegna Frequenze Disturbate di Urbino. Ad ottobre il gruppo partecipa al tributo italiano ai Beatles promosso dal sito Musicboom.it, con una rivisitazione in chiave indie del brano \"I Am the Walrus\".\nPrime affermazioni.\nNell'autunno 2003 la band lascia la Fridge per passare alla Urtovox Records, iniziando a lavorare concretamente al nuovo album, che viene registrato e mixato presso l'Alpha Departement Groove, studio di Bologna.\nIl disco, dal titolo \"Cuckoo Boohoo\", esce a met\u00e0 ottobre del 2004 e ottiene una ottima rassegna stampa, viene realizzato un videoclip, \"Peter Pan Syndrome\", scritto e diretto dal videomaker Fabio Luongo che, oltre a rientrare nella programmazione di MTV, All Music, Rock TV, RaiSat Extra e Match Music viene selezionato dalla giuria del prestigioso Premio Fandango aggiudicandosi due premi: Miglior videoclip originale (premio speciale Musica! di la Repubblica) e Migliore fotografia (premio Fandango: Video Clipped the radio star).\nInoltre il videoclip viene inserito tra i primi 10 del 2004 nella classifica di fine anno stilata da Musica! di la Repubblica, vince il premio MEI clip estate 2005 assegnato nell'ambito del prestigioso Capalbio film festival, e viene selezionato alla Mostra internazionale di cortometraggio di Montecatini ed alla rassegna di cortometraggi O'Curt indetta dalla mediateca di S.Sofia di Napoli.\nAll'inizio 2005 il batterista Fabrizio Verta abbandona il gruppo lasciando il posto al giovanissimo Andrea Perillo. Nello stesso anno la band inserisce un pezzo originale intitolato \"Cammeo\" nel cortometraggio \"Minute Stanze\" di Graziano Staino, nato dalla collaborazione con altri musicisti della scena italiana (Afterhours, Morgan, Paolo Benvegn\u00f9, Marco Parente, Cristina Don\u00e0, ecc.).\nDal 2005 al 2006 svolgono un'incessante attivit\u00e0 concertistica i molti rock club e festival italiani (oltre 160 date).\nIl 19 marzo 2007 esce un nuovo album dal titolo \"Technicolor Dreams\", realizzato in collaborazione con Dustin O'Halloran, della band statunitense Devics, nelle vesti di produttore artistico. Il primo estratto dall'album \u00e8 \"Powder on the Words\", con un video diretto ancora una volta da Fabio Luongo. Degna di nota la collaborazione con l'agenzia \u201cMind Your Music\u201d di Santa Monica per l'inserimento di tre brani tratti dall'album (\"Cornice Dance\", \"Amnesy International\" e \"Technicolor Dream\") nella colonna sonora del film di Jess Manafort \"The Beautiful Ordinary\", uscito nelle sale cinematografiche americane nel settembre 2007.\nIl 19 ottobre 2007 la band riceve il prestigioso invito a partecipare al pi\u00f9 grosso evento live organizzato da Rai Radio 1 che insieme alla programmazione del singolo \"Powder on the words\" sulle reti Rai, anticipa la distribuzione e la promozione europea ed inglese dell'album, accolto con il medesimo entusiasmo dalla stampa estera al punto che ben due brani tratti da \"Technicolor Dreams\" vengono selezionati a distanza di poche settimane come singoli della settimana sulla BBC Radio 2 del Regno Unito.\nTantissimi i loro live (oltre 150 nell'arco del 2007 e 2008 che sfociano in un tour europeo di 15 date). Non \u00e8 quindi un caso che gli Afterhours vogliano che la band partecipi al progetto/compilation \"Il paese \u00e8 reale\" con il brano inedito \"What You Said\", che porter\u00e0 il gruppo nuovamente negli studi Rai di Via Asiago per un concerto che li vedr\u00e0 insieme agli Afterhours, alla collega d'etichetta Beatrice Antolini e ad altri musicisti quali Paolo Benvegn\u00f9 e Roberto Angelini.\nDue loro brani sono stati inseriti nella fiction televisiva \"I liceali\" prodotta e trasmessa da RTI/Canale 5 in prima serata nel novembre 2009. Un ulteriore brano, \"Invisibile\", \u00e8 inserito nel film d'esordio di Edoardo Leo \"18 anni dopo\".\nAnni 2010.\nIl terzo album degli A Toys Orchestra, dal titolo \"Midnight Talks\", esce il 2 aprile 2010 per Urtovox Records.\nIl 24 maggio 2011 esce l'EP \"Rita Lin Songs\",che contiene tra le altre \"The Chauffeur\" (cover dei Duran Duran) e la versione in italiano di \"Celentano\" (traccia numero 5 dell'album \"Midnight Talks\"). L'EP \u00e8 stato offerto in free download per 6 giorni prima dell'uscita ufficiale.\nNel luglio 2011 annunciano che la canzone \"Powder on the words\" sar\u00e0 presente nel film \"Il giorno in pi\u00f9\" di Massimo Venier in uscita a fine 2011.\nA fine 2011 esce l'album \"Midnight (R)Evolution\", quarto album in studio della band. Il lavoro viene pubblicato insieme ad un documentario in formato DVD intitolato \"Midnight Stories\", che raccoglie tutta la documentazione audiovisiva del gruppo dagli esordi fino ad oggi. Il documentario viene presentato in anteprima sul quotidiano online Indie-Eye.\nDal 21 marzo 2012 sono impegnati come \"resident band\" nella trasmissione di Fabio Volo \"Volo in diretta\", trasmessa su Rai 3 in seconda serata.\nPer quasi tutto il 2013 il frontman della band Enzo Moretto collabora come turnista con Appino.\nA partire da dicembre 2013 il gruppo ritorna ad esibirsi dal vivo con un tour chiamato \"Technicolor Dreams\", come l'album del 2007. Nei primi mesi del 2014 il gruppo \u00e8 a Berlino, ai Vox-Ton Studio, per registrare in studio. Nell'ottobre 2014 viene quindi pubblicato \"Butterfly Effect\" (Urtovox/Ala Bianca), album prodotto da Jeremy Glover\n, gi\u00e0 collaboratore di Liars, Crystal Castles e IAMX.\nA 4 anni da Butterfly Effect, il 27 aprile 2018, esce Lub Dub (Ala Bianca / Urtovox). Ancora una volta il gruppo cilentano pi\u00f9 internazionale di casa nostra riesce a sorprenderci con uno stile rinnovato, carico di passioni e tensione emotiva che non tradisce le aspettative del titolo. \u201cLub\u201d e \u201cDub\u201d sono infatti i suoni emessi dal nostro cuore durante il pompaggio del sangue, due suoni che appartengono a tutti noi.\nPremi.\nNel 2004 premio Fandango \"Video Clipped the radio star\" per il video musicale di \"Peter Pan Syndrome\".\nIl 23 novembre 2007 il PIMI (Premio Italiano Musica Indipendente) e la SIAE assegnano a \"Technicolor Dreams\" il premio della critica \"Miglior Disco dell'Anno\" con una targa consegnata in apertura al MEI di Faenza.\nNel 2010 vincono lo stesso premio (P.I.M.I. Premio Italiano Musica Indipendente) per la categoria \"Migliore band\" conquistando una posizione sul podio dei primi tre anche per il \"Miglior disco\" ed il \"Miglior tour\".\nNel settembre 2010 vincono il premio \"KeepOn 100% live\" per la \"Migliore performance live dell'anno\"."}
{"id": "855396", "revid": "108682", "url": "https://it.wikipedia.org/wiki?curid=855396", "title": "Carnevale di Rio", "text": ""}
{"id": "855397", "revid": "30297", "url": "https://it.wikipedia.org/wiki?curid=855397", "title": "...A Toys orchestra", "text": ""}
{"id": "855398", "revid": "247222", "url": "https://it.wikipedia.org/wiki?curid=855398", "title": "Feel My Power", "text": "Feel My Power \u00e8 l'album di debutto di MC Hammer, pubblicato nel 1987.\nNel 1988 il disco venne ristampato con alcune differenze nella tracklist ed il titolo \"Let's Get It Started\"."}
{"id": "855400", "revid": "124123", "url": "https://it.wikipedia.org/wiki?curid=855400", "title": "Xenone", "text": "Biografia.\nSeguace di Zenodoto e studioso di Omero, Xenone \u00e8 noto soprattutto per essere stato, insieme ad Ellanico, uno dei due cosiddetti \"corizonti\" (, \"separanti\") che si distaccarono dalla tesi sostenuta dai curatori della biblioteca di Alessandria d'Egitto, affermando che l\"Iliade\" e l\"Odissea\" erano state scritte da due poeti diversi e attribuendo ad Omero solo la prima.\nOpere.\nNon abbiamo testimonianze sicure delle opere di Xenone, se non in uno scolio omerico, in cui viene citato uno scritto di Aristarco di Samotracia \"Contro Xenone\", dal che parrebbe di dedurre che il grammatico alessandrino avesse composto, sulla scia dell'edizione del maestro Zenodoto, un commentario omerico."}
{"id": "855402", "revid": "1865216", "url": "https://it.wikipedia.org/wiki?curid=855402", "title": "Rubus ulmifolius", "text": "Il rovo (\"Rubus ulmifolius\" Schott, 1818) \u00e8 una pianta spinosa appartenente alla famiglia delle Rosaceae.\nDescrizione.\nSi presenta come arbusto perenne, sarmentosa con fusti aerei a sezione pentagonale lunghi anche oltre 6 metri, provvisti di spine arcuate.\n\u00c8 una semicaducifoglia; infatti, molte foglie permangono durante l'inverno.\nLe foglie sono imparipennate, variabilmente costituite da 3 a 5 foglioline a margine seghettato di colore verde scuro, ellittiche o obovate e bruscamente acuminate, pagina superiore glabra e pagina inferiore tomentosa con peli bianchi e spine nella nervatura principale.\nI fiori, bianchi o rosa, sono composti da cinque petali e cinque sepali. Sono raggruppati in racemi a formare infiorescenze di forma oblunga o piramidale. Il colore dei petali varia da esemplare a esemplare con dimensioni comprese tra i 10 e 15\u00a0mm. La fioritura compare al principio dell'estate, in giugno.\nIl frutto commestibile, la mora, \u00e8 composto da numerose piccole drupe, verdi al principio, poi rosse e infine nerastre a maturit\u00e0, derivanti ognuna da carpelli separati ma facenti parte di uno stesso gineceo. In Italia il frutto \u00e8 maturo in agosto e settembre; il gusto \u00e8 variabile da dolce ad acidulo.\nLa moltiplicazione della pianta avviene per propaggine apicale o talea.\nDistribuzione e habitat.\nIl suo areale comprende quasi tutta l'Europa, il Nordafrica e il sud dell'Asia. \u00c8 stata introdotta anche in America e Oceania.\nLa pianta \u00e8 indicativa di terreni profondi e leggermente umidi. La riproduzione \u00e8 sessuale attraverso i semi contenuti nelle drupe, ma anche vegetativa attraverso l'interramento di rami che danno origine ad una pianta nuova.\n\u00c8 considerata una infestante in quanto tende a diffondere rapidamente e si eradica con difficolt\u00e0. N\u00e9 il taglio n\u00e9 l'incendio risultano efficaci. Anche gli erbicidi danno scarsi risultati. Poich\u00e9 \u00e8 una pianta eliofila, tollera poco l'ombra degli altri alberi, pertanto si riscontra nel mantello dei boschi e lungo i sentieri, nelle siepi e nelle macchie.\nSpesso nei boschi i rovi formano delle vere barriere intransitabili. Specialmente in associazione con la vitalba, essi possono creare dei grovigli inestricabili spesso a danno della vegetazione arborea che viene in pratica aggredita e soffocata. Tali situazioni sono quasi sempre l'espressione di un degrado boschivo.\nEtimologia.\nIl nome scientifico di questa specie \u00e8 composto dal nome di genere \"Rubus\" e da quello di specie \"ulmifolius\".\n\"Rubus\" (dal latino \"ruber\", rosso) potrebbe far riferimento al colore dei frutti maturi di altre specie dello stesso genere, come il lampone, o direttamente alla forma immatura del frutto di questa specie stessa.\n\"Ulmifolius\" (dal latino \"ulmus\", olmo e \"folia\", foglia) deriva dalla similitudine con le foglie dell'albero Ulmus minor.\nUsi.\nLa pianta \u00e8 utilizzata anche per delimitare propriet\u00e0 e poderi, con funzioni principalmente difensive, sia per le numerose e robuste spine che ricoprono i rami, sia per il fitto e tenace intrico che essi formano, creando una barriera pressoch\u00e9 invalicabile.\nAltre funzioni delle siepi di rovo sono nella fornitura di nettare per la produzione del miele anche monoflorale, in Spagna e Italia, e ancora nella associazione di specie antagoniste di parassiti delle colture (ad esempio le viticole), e nella formazione di corridoi ecologici per specie animali.\nIl frutto, annoverato tra i cosiddetti frutti di bosco, ha discrete propriet\u00e0 nutrizionali con marcata presenza di vitamine C e A. Cento grammi di more fresche contengono infatti 52\u00a0kcal, 0,7\u00a0g di proteine, 0,4\u00a0g di lipidi, 12,8\u00a0g di glucidi, 32\u00a0mg di calcio, 0,6\u00a0mg di ferro, 6,5 er (equivalente in retinolo) di vitamina A, 21\u00a0mg di vitamina C. Presenta indicazioni in erboristeria per le sue propriet\u00e0 astringenti e lassative.\nSi tratta di un frutto delicato, che mal si presta a lunghe conservazioni.\n\u00c8 commercializzato per scopi alimentari al naturale e come guarnizione di dolci, yogurt e gelati, oppure nella confezione di marmellate, gelatine, sciroppi, vino e acquavite (ratafi\u00e0).\nNell'uso popolare, i giovani germogli, raccolti in primavera, sono ottimi lessati brevemente e consumati con olio, sale e limone, al pari di molte altre erbe selvatiche primaverili.\nI germogli primaverili, colti quando il sole \u00e8 alto, lavati e lasciati a macerare in una brocca di acqua fredda tutta la notte, producono una bevanda rinfrescante.\nNutrienti.\nNutrienti nei frutti.\nLe more presentano un contenuto nutrizionale significativo in termini di fibra alimentare, vitamina C, vitamina K, acido folico - una vitamina B, e il minerale essenziale manganese, come mostra la seguente tabella.\nne: Dose giornaliera non fissata\nNutrienti nei semi.\nLe more rappresentano un'eccezione tra le altre bacche della specie Rubus per via dei semi grandi e numerosi, non sempre apprezzati dai consumatori. Essi contengono grandi quantit\u00e0 di acidi grassi omega-3 (acido alfalinolenico) e omega-6 (acido linoleico), proteine, fibra alimentare, carotenoidi, ellagitannini e acido ellagico.\nFarmacognosia.\nDalla parte aerea di \"Rubus ulmifolius\" sono stati isolati 3 nuovi antroni: rubantrone A, B e C. Il rubantrone A ha mostrato di possedere attivit\u00e0 antimicrobica verso \"Staphylococcus aureus\"."}
{"id": "855416", "revid": "767487", "url": "https://it.wikipedia.org/wiki?curid=855416", "title": "Let's Get It Started (MC Hammer)", "text": "Let's Get It Started \u00e8 un album del 1988 di MC Hammer. \u00c8 una ri-pubblicazione dell'album di esordio \"Feel My Power\".\nIl 17 aprile 1989 \u00e8 certificato disco d'oro dalla RIAA. Il 26 luglio vende 1.000.000 di copie ed \u00e8 certificato disco di platino. A distanza di pi\u00f9 di due anni, il 3 settembre del 1991, \"Let's Get It Started\" vende due milioni di unit\u00e0."}
{"id": "855421", "revid": "287204", "url": "https://it.wikipedia.org/wiki?curid=855421", "title": "Oleg Konstantinovi\u010d Antonov", "text": "Biografia.\nNel 1930 Antonov si diploma all'Istituto Politecnico Kalinin di Leningrado. Nel 1946 divent\u00f2 capo dell'Antonov Design Bureau che lo fece trasferire a Kiev.\nAntonov era un \"dottore di scienze\" e membro dell'Accademia delle Scienze della Repubblica Socialista Sovietica Ucraina (RSS Ucraina) dal 1968, eroe del lavoro socialista (1966), membro del Soviet supremo dell'Unione Sovietica nella quinta, sesta e settima assemblea.\nRicevette un Premio dell'URSS nel 1952 ed un Premio Lenin nel 1962, Antonov fu inoltre decorato con due ordini di Lenin e con varie altre medaglie ed onorificenze. Una strada di Kiev prende il suo nome.\nFu coniata in suo onore dalla Banca nazionale ucraina una moneta in nickel. La Banca nazionale russa invece, per celebrare il centesimo anniversario della sua nascita fece coniare delle monete d'argento."}
{"id": "855424", "revid": "543975", "url": "https://it.wikipedia.org/wiki?curid=855424", "title": "Episodi di Casa Keaton (prima stagione)", "text": ""}
{"id": "855430", "revid": "73537", "url": "https://it.wikipedia.org/wiki?curid=855430", "title": "Venezia Propria", "text": ""}
{"id": "855438", "revid": "484362", "url": "https://it.wikipedia.org/wiki?curid=855438", "title": "Groznyj", "text": "Groznyj (, anche traslitterata come \"Grozny\"; \u0421\u043e\u044c\u043b\u0436\u0430-\u0413I\u0430\u043b\u0430, \"Sol\u017ea-\u0120ala\" in ceceno) \u00e8 una citt\u00e0 russa del circondario del Caucaso Settentrionale, capitale della Repubblica Cecena.\nGeografia fisica.\nGroznyj \u00e8 situata sulle rive del fiume Sun\u017ea (che, confluito nell'Argun, sfocia poi nel Terek) sul versante settentrionale del Caucaso e grossomodo al centro della Cecenia. Lambita a nord dalle catene montuose dei monti del Terek e dei monti della Sun\u017ea, sorge a met\u00e0 strada fra le citt\u00e0 di Nal'\u010dik (nella Cabardino-Balcaria) e Macha\u010dkala (nel Daghestan). Tra i centri abitati pi\u00f9 vicini vi sono le cittadine di Gudermes, Argun, \u0160ali, A\u010dhoj-Martan ed Urus-Martan.\nLa citt\u00e0 \u00e8 suddivisa nei seguenti 4 distretti:\nEtimologia del nome.\nIl toponimo russo \"Groznyj\" significa \"spaventoso\", \"tempestoso\", o \"terribile\". Durante l'esistenza della repubblica separatista, fu rinominata ufficialmente Dzochar-Ghala nel 1996, e i guerriglieri ceceni talvolta continuano ad indicarla come D\u017eochar o Djohar (ceceno: \u0414\u0436\u043e\u0432\u0445\u0430\u0440-\u0413I\u0430\u043b\u0430, D\u01b6ovxar-\u0120ala); fu chiamata in tal modo in onore di D\u017eokhar Dudaev, il primo presidente della Repubblica cecena di Ichkeria. Nel dicembre 2005, il parlamento ceceno vot\u00f2 per rinominarla Akhmadkala in onore di Akhmad Kadyrov, proposito che fu decisamente respinto dal figlio di quest'ultimo Ramzan Kadyrov, Primo Ministro e in seguito presidente della repubblica.\nStoria.\nFondazione.\nLa citt\u00e0 venne fondata nel 1818 dai cosacchi del Terek come avamposto militare, responsabile del controllo russo nel settore caucasico. Per far spazio alla nascente cittadina numerosi villaggi indigeni vennero rasi al suolo. Fra questi si ricordano Kuli-Yurt, Yandara, Sunsha-Yurt. Al termine dell'annessione operata dall'impero zarista nei primi decenni dell'800, la fortezza divenne obsoleta, e fu riconvertita in centro residenziale civile. Questa crebbe piuttosto lentamente fino alla fine del secolo, quando cominci\u00f2 un certo sviluppo derivante dallo sfruttamento dei giacimenti petroliferi della zona circostante. Intorno ai giacimenti si svilupp\u00f2 un'economia di indotto fatta di industrie petrolchimiche e meccaniche. La cittadina divenne un importante snodo di passaggio degli oleodotti caucasici e uno dei pi\u00f9 popolosi centri della regione (con pi\u00f9 di 30.000 abitanti ai primi del '900).\nEra sovietica.\nDurante la Rivoluzione d'ottobre le milizie bolsceviche guidate da Nikolaj Ansimov conquistarono Groznyj, facendone ben presto uno dei principali centri di irradiamento della rivoluzione nel Caucaso settentrionale. La guarnigione posta a difesa della citt\u00e0 respinse numerosi attacchi portati dai lealisti Cosacchi durante le prime fasi della Guerra civile russa. Tuttavia, con l'arrivo dell'armata bianca del generale Anton Denikin i rivoluzionari furono costretti ad abbandonare Groznyj, che fu catturata dall'Armata Bianca nel febbraio 1919. Un anno dopo l'Armata Rossa riusc\u00ec a sconfiggere Denikin e ad annettere nuovamente la citt\u00e0, che divenne la capitale del territorio ceceno nell'ambito della neocostituita RSSA delle Montagne. Nel 1922 la repubblica venne dissolta, e la regione cecena venne declassata a semplice provincia (Oblast) dell'URSS. Questa situazione permase fino al 1936, quando i territori ceceni e ingusci vennero unificati in una Repubblica Autonoma, la RSSA Ceceno-Inguscia.\nNel 1944 l'intera popolazione cecena e inguscia venne deportata, come misura punitiva per la mancata resistenza offerta dalle popolazioni locali di fronte all'avanzata dell'esercito tedesco durante l'Operazione Barbarossa. l'Armata Rossa oper\u00f2 in quel frangente numerose esecuzioni di massa, mentre molti altri cittadini perirono durante il trasporto in Siberia. Secondo i documenti interni dell'NKVD pi\u00f9 del 20% della popolazione residente all'epoca della deportazione perse la vita durante la deportazione e nel successivo periodo di cattivit\u00e0 nei Gulag sovietici. Il Parlamento europeo ha riconosciuto nel 2004 l'azione condotta dall'Unione Sovietica atto di genocidio.\nDopo l'epurazione della componente cecena, Groznyj torn\u00f2 ad essere un semplice centro amministrativo, nel quale vennero sistemati migliaia di profughi russi rimasti senza casa durante la seconda guerra mondiale. Alla morte di Stalin le popolazioni autoctone furono autorizzate a tornare nelle loro terre, ricostituite come Repubblica Autonoma Ceceno-Inguscia. Il reintegro dei ceceni a Groznyj non fu tuttavia facile, giacch\u00e9 la citt\u00e0 era ormai massicciamente abitata da russi. Questo fatto caus\u00f2 una degenerazione nei rapporti inter etnici fra le due componenti, intenzionate a guadagnare l'egemonia sulle leve politiche ed economiche della comunit\u00e0. Secondo il sociologo Georgy Derluguyan la struttura sociale inizi\u00f2 a delinearsi secondo uno schema raffrontabile con quello presente nell'Algeria francese, nella quale la classe dominante era rappresentata da una esigua minoranza di origine francese che si imponeva sulla maggioranza autoctona tramite il controllo degli apparati politici e il monopolio delle professioni qualificate. Nello stesso modo, rileva Derluguyan, nella Groznyj degli anni cinquanta\u00a0\u2014\u00a0sessanta la minoranza russa controllava il dispositivo politico locale del PCUS e deteneva i pi\u00f9 ambiti (e meglio retribuiti) posti di lavoro nell'ambito del settore amministrativo e petrolchimico. Lo status quo, sovente agitato da sollevazioni delle classi pi\u00f9 disagiate, era mantenuto da un alto livello di sviluppo, durante il quale le condizioni della popolazione crebbero notevolmente, attirando ulteriore inurbamento e promuovendo la nascita dei numerosi quartieri residenziali che hanno caratterizzato il panorama di Groznyj fino ai primi anni 2000. Alla fine dell'era sovietica la citt\u00e0 contava circa 400.000 abitanti, in gran parte ceceni, ma con una forte minoranza russa attestata intorno al 25%.\nIl collasso dell'Unione Sovietica.\nDurante le convulse fasi che portarono al crollo dell'URSS, Groznyj divenne il centro di un attivo movimento separatista, guidato dal generale dell'aeronautica ceceno D\u017eochar Dudaev. Collegato alle attivit\u00e0 politiche guidate da Dudaev, si inquadra il processo di allontanamento (il pi\u00f9 delle volte forzato) della minoranza russa dalla citt\u00e0. Il fenomeno, radicalizzatosi con l'acuirsi delle tensioni fra il governo russo e gli insorti ceceni, prese secondo alcuni la forma di una vera e propria pulizia etnica. Non mancano voci contrastanti, come quella degli economisti russi Boris Lvin e Andrej Illarionov, secondo i quali l'analisi dei flussi non indicherebbe una emigrazione russa da territori esterni al \"nucleo originario\" della loro nazione maggiore rispetto ad altre analoghe situazioni, e che il gigantesco esodo occorso a cavallo tra il 1994 e il 1996 sarebbe diretta conseguenza dei bombardamenti operati dalla stessa aeronautica russa durante la Prima guerra cecena.\nI tentativi russi di rovesciare la leadership di Dudaev, nel frattempo divenuto presidente della Repubblica cecena di Ichkeria, culminarono in un tentato colpo di Stato sventato proprio nelle strade di Groznyj, quando le forze paramilitari fedeli al governo distrussero quelle leali a Mosca catturando decine di militari russi e scatenando cos\u00ec l'aggressione diretta dell'Esercito Federale.\nLa prima guerra cecena.\nDurante la Prima guerra cecena la citt\u00e0 venne pesantemente bombardata, e fu successivamente teatro di aspri scontri che si protrassero fino alla primavera del 1995. L'utilizzo indiscriminato di esplosivi da parte di entrambe le forze trasformarono la citt\u00e0 in un cumulo di macerie, fra le quali perirono migliaia di militari e un numero imprecisato di civili. Gran parte di questi ultimi era di nazionalit\u00e0 russa, giacch\u00e9 gli abitanti di etnia cecena, che sovente avevano la possibilit\u00e0 di sfollare presso amici e parenti fuori citt\u00e0, riuscirono in buona parte a mettersi in salvo dalle distruzioni. L'occupazione russa della citt\u00e0 dur\u00f2 fino all'agosto 1996, quando una forza di 1500-3000 miliziani indipendentisti riconquist\u00f2 la citt\u00e0 con un blitz. A seguito del cessate il fuoco e dei successivi accordi di Khasavyurt la citt\u00e0 torn\u00f2 capitale di una repubblica indipendente, col nome di D\u017eochar in onore del presidente ceceno, rimasto ucciso pochi mesi prima che il conflitto avesse termine.\nLa seconda guerra cecena.\nLa seconda invasione russa si abbatt\u00e9 su una citt\u00e0 ancora danneggiata, determinandone la completa distruzione. Fra le rovine di Groznyj si combatt\u00e9 la principale battaglia del conflitto, con il consueto massiccio utilizzo di esplosivi sia da parte dell'artiglieria e dell'aviazione russe sia da parte dei gruppi di fuoco ceceni, armati con gran quantit\u00e0 di RPG. Il 25 ottobre 1999 l'aviazione russa bombard\u00f2 il centro cittadino, dove stava avendo luogo il mercato, uccidendo circa 140 persone e ferendone centinaia. L'artiglieria federale concentr\u00f2 i propri sforzi sulla demolizione dei palazzi residenziali, che durante la guerra precedente avevano offerto un notevole vantaggio strategico alla fanteria leggera cecena. Durante il conflitto la citt\u00e0 ha subito un volume di devastazione tale da essere classificata nel 2000 come la citt\u00e0 pi\u00f9 distrutta al mondo.\nDopo la guerra.\nAd oggi la Cecenia \u00e8 stata reintegrata come repubblica autonoma all'interno della Federazione Russa. Gli organi amministrativi e istituzionali hanno sede in Groznyj. Fino al 2006 il prolungarsi dello stato di guerra e le turbolente vicende attraversate dal governo filo russo installato dopo l'occupazione della citt\u00e0 avevano impedito l'avvio di un serio piano di ricostruzione, ragion per cui su 60.000 appartamenti distrutti, soltanto 900 erano stati ricostruiti. Dal 2009, col varo di un ambizioso piano concordato tra Vladimir Putin e l'allora Primo Ministro della Repubblica Cecena Ramzan Kadyrov, la ricostruzione \u00e8 effettivamente iniziata, procedendo a ritmo spedito. Ad oggi gran parte dei quartieri abitativi \u00e8 stata ricostruita, mentre nel nuovo centro cittadino sono sorti numerosi edifici di nuova concezione, come la moschea, qualificata come una delle pi\u00f9 grandi in tutta la Russia. Il tessuto industriale della citt\u00e0 sta vivendo una seconda vita, dopo essere stato totalmente distrutto durante la guerra. La Repubblica Cecena, e di conseguenza Groznij, \u00e8 considerata come una delle regioni pi\u00f9 finanziate dal Governo. Di conseguenza, la capitale della repubblica caucasica presenta condizioni di vita migliori rispetto ai vicini territori.\nCultura.\nA Groznyj sono presenti 5 teatri:\nDue biblioteche:\nTre organismi musicali :\nTre musei :\nEconomia.\nA seguito delle guerre cecene, i pochi stabilimenti sono stati distrutti. Tuttavia, dopo i tragici eventi bellici, il Governo russo e ceceno hanno favorito una ripresa economica abbastanza rapida della citt\u00e0. I maggiori impianti produttivi sono:\nSociet\u00e0.\nEvoluzione demografica.\nLa citt\u00e0, che all'inizio degli anni novanta aveva quasi raggiunto il mezzo milione di abitanti, ha visto pi\u00f9 che dimezzata la propria popolazione nell'arco di un decennio, a causa delle due guerre cecene. Tuttavia, negli ultimi anni si \u00e8 registrato un notevole incremento demografico.\nIstruzione.\nLa capitale della Cecenia ha asili nido, scuole elementari e licei, frequentati dagli abitanti di tutta la regione.\nA Groznyj hanno sede inoltre diverse Universit\u00e0: \nInfrastrutture e trasporti.\nA causa dei recenti eventi bellici, la situazione dei trasporti a Groznyj \u00e8 attualmente molto precaria e la rete tranviaria \u00e8 fuori servizio. La capitale della Cecenia \u00e8 servita da 50 autobus e alcuni microbus. La linea ferroviaria funzionante (chiusa nella tratta Grozny-Nazran'), che si ricongiunge alla linea Rostov-Maha\u010dkala nella vicina citt\u00e0 di Gudermes, \u00e8 stata riaperta nel 2005 e conta vari collegamenti, tra cui anche uno che porta direttamente a Mosca.I collegamenti con l'esterno sono ad oggi assicurati dal nuovo aeroporto di Groznyj, dal 2009 certificato come l'unico aeroporto internazionale nella regione.\nReligione.\nLa principale religione praticata nella citt\u00e0, cos\u00ec come in tutta la Repubblica, \u00e8 l'Islam di tipo sunnita, che \u00e8 rappresentato da due tipi di confraternite islamiche: gli Uwaisi e i Qadiriyya. La moschea \u00e8 la principale della Cecenia e una tra le pi\u00f9 importanti in Russia. La seconda religione praticata \u00e8 il cristianesimo ortodosso.\nStampa.\nLe principali testate giornalistiche sono:\nAmministrazione.\nOrgani di governo.\nGli organi di governo municipali della citt\u00e0 di Groznyj sono:\nSport.\nCalcio.\nLa squadra principale della citt\u00e0 \u00e8 l'Akhmat Grozny. La squadra \u00e8 stata fondata nel 1946 ed ha conquistato la coppa nazionale nella stagione sportiva 2003/04.\nPallavolo.\nLa squadra pi\u00f9 famosa della capitale cecena \u00e8 il Groznyj, che ha vinto la Coppa dell'URSS sette volte e quello russo dieci volte.\nArti marziali miste.\nIl club \"Berkut\" \u00e8 la principale associazione sportiva di MMA della citt\u00e0."}
{"id": "855440", "revid": "287204", "url": "https://it.wikipedia.org/wiki?curid=855440", "title": "Memnoch il diavolo", "text": "Memnoch il diavolo (1995) \u00e8 il quinto romanzo delle \"Cronache dei vampiri\" della scrittrice Anne Rice, successivo a \"Il ladro di corpi\". In questa storia Lestat de Lioncourt sar\u00e0 avvicinato dal Diavolo stesso.\nTrama.\nDopo aver inseguito e ucciso uno spietato ma affascinante criminale di nome Roger, Lestat \u00e8 inseguito dal suo fantasma. Nel frattempo diventa incredibilmente paranoico e crede di essere pedinato dal Diavolo; inoltre s'interessa alla figlia di Roger, Dora, una devota e popolare televangelista a cui vuole risparmiare l'imbarazzo di far sapere al mondo che suo padre era un malavitoso.\nLestat incontra veramente il diavolo, che chiama s\u00e9 stesso \"Memnoch\". Lui trascina Lestat in un viaggio attraverso Paradiso e Inferno, attraverso le epoche pi\u00f9 importanti della storia del mondo. Questo viaggio offre una reinterpretazione dell'intero racconto biblico dal punto di vista del diavolo nello sforzo dello stesso Memnoch di convincere Lestat a unirsi a lui in una nobile battaglia. Memnoch dichiara di non essere malvagio, ma di lavorare per Dio preparando le anime smarrite per l'entrata nel Paradiso. Lestat termina il suo percorso senza sapere se aiutare Memnoch o no.\nDopo il viaggio Lestat \u00e8 convinto di aver avuto una rivelazione divina. Tra le altre cose pensa di aver assistito alla crocifissione di Cristo e di aver ricevuto il Velo di Veronica; ha anche perso un occhio all'inferno. Racconta la sua storia ad Armand, a David Talbot e a Dora, che lo ha raggiunto a New York. Dora e Armand sono molto interessati dal velo; Dora se ne impossessa e lo rivela al mondo mentre Armand si espone al sole per annunciare alla gente che \u00e8 accaduto un miracolo.\nAlla fine della storia Lestat e David vanno a New Orleans dove incontrano Maharet che gli restituisce l'occhio e porta anche un biglietto di Memnoch. Nel biglietto \u00e8 scritto che il diavolo lo avrebbe manipolato solamente per i suoi scopi. Lestat, allora, perde il controllo costringendo Maharet a incatenarlo nelle cantine del convento di St. Elizabeth, propriet\u00e0 dei vampiri, per impedirgli di fare del male a s\u00e9 stesso e a chi lo circonda. Sul pavimento del convento Lestat cadr\u00e0 in un coma profondo (a cui si far\u00e0 riferimento nei romanzi successivi delle \"Cronache dei Vampiri\").\nSi scoprir\u00e0 in seguito che durante il coma Lestat si trovava fuori dal suo corpo ed era costretto a lavorare da creature angeliche.\nIl romanzo prosegue con l'idea gi\u00e0 espressa da David Talbot ne \"Il ladro di corpi\" per la quale Dio e il Diavolo sono molto di pi\u00f9 di quello che credono i cristiani; da notare anche una reinterpretazione della narrazione biblica per creare una storia della Terra, del Paradiso e dell'Inferno che combaci con quella dei vampiri data in \"La regina dei dannati\".\nPersonaggi.\nLestat (vampiro).\n\u00c8 il personaggio principale dei tre libri precedenti (\"Intervista col vampiro\" ha come protagonista Louis). \u00c8 stato creato da Magnus, vampiro molto potente che si gett\u00f2 fra le fiamme subito dopo avergli donato il \"dono oscuro\". Lestat \u00e8 un vampiro relativamente \"buono\"; si nutre solo di assassini e serial killer.\nAdora infrangere le leggi dei vampiri come, per esempio, quando ne \"La regina dei dannati\", diventa una rock star e rivela la sua vera natura attraverso i testi delle sue canzoni. Altra trasgressione alle regole \u00e8 la trasformazione di David, studioso settantenne dell'Ordine del Talamasca in vampiro nel libro \"Il ladro di corpi\".\nDora (umana).\nDevota cristiana che ha un programma televisivo. \u00c8 molto bella e carismatica. \u00c8 in attesa di un miracolo che le cambi la vita. Dora \u00e8 la figlia di Roger. Lei non accetta mai niente di ci\u00f2 che le regala suo padre perch\u00e9 sa che lui \u00e8 un criminale. Ignorando i consigli degli altri vampiri Lestat le rivela la sua vera identit\u00e0 e lei lo interpreta come il miracolo che tanto aspettava. Quando Lestat le porta il Velo di Veronica, Dora inizia una propria religione.\nRoger (umano).\nRoger \u00e8 un criminale che ha fatto fortuna vendendo cocaina agli adolescenti. Adora sua figlia Dora. Quando la madre di Dora gli chiese il divorzio e cerc\u00f2 di ottenere l'affidamento della bambina lui la uccise. Dora non sa niente di questo fatto. Dopo la sua morte non abbandona Lestat a cui racconta la sua vita e lo supplica di vegliare su sua figlia.\nDio/Ges\u00f9.\nDio \u00e8 un angelo che ha creato gli altri angeli. Non sa come Lui sia stato creato n\u00e9 come abbia creato la vita.\nDiavolo/Memnoch.\n\u00c8 l'angelo caduto della leggenda. Lui \u00e8 stato per molto tempo il \"migliore\" fra tutti gli angeli, ma ha sempre sfidato Dio e si \u00e8 sempre chiesto perch\u00e9 la vita deve essere sofferenza e non essere vissuta in Paradiso. Per questo e per altri motivi fu mandato via e incaricato di preparare le anime per l'ingresso all'Altro Mondo."}
{"id": "855444", "revid": "1013865", "url": "https://it.wikipedia.org/wiki?curid=855444", "title": "Provincia di Oudomxay", "text": "La provincia di Oudomxay, o Oudomxai (in lingua lao: \u0ec1\u0e82\u0ea7\u0e87\u0ead\u0eb8\u0e94\u0ebb\u0ea1\u0ec4\u0e8a, traslitterato: \"Khw\u00e8eng \u00d9doms\u00e0i\") \u00e8 una provincia del Laos settentrionale con capoluogo Muang Xay. Nel 2004, contava su una popolazione di 275.300 abitanti distribuiti su una superficie di 15.370 km\u00b2, per una densit\u00e0 di 17,91 ab./km\u00b2.\nSuddivisione amministrativa.\nLa provincia di Oudomxay \u00e8 suddivisa nei seguenti sette distretti (in lao: \u0ec0\u0ea1\u0eb7\u0ead\u0e87, trasl.: \"mueang\"):"}
{"id": "855449", "revid": "30610", "url": "https://it.wikipedia.org/wiki?curid=855449", "title": "Sulpicio Severo", "text": "Biografia.\nLe scarne informazioni sulla sua vita provengono soprattutto dagli scritti del suo amico Paolino di Nola e da Gennadio.\nEbbe un'eccellente educazione, studiando giurisprudenza a Burdigala, l'odierna Bordeaux, e divenendo celebre quale eloquente avvocato; la sua carriera fu coronata dal matrimonio con la figlia di una ricca famiglia ma, perduta la moglie per una morte prematura, subito dopo il 390, Severo rinunci\u00f2 alla sua brillante carriera e segu\u00ec il fratello Paolino per ritirarsi in monastero. Questo improvviso cambiamento della sua vita trov\u00f2 la disapprovazione del padre, pur se incoraggiato dalla suocera.\nSulpicio divent\u00f2 amico intimo ed entusiasta discepolo di Martino di Tours, con il quale visse per un periodo sull'Isola Gallinara di Albenga dove venne descritto come \"prete, uomo di grandi virt\u00f9\"; visse vicino a Eauze, a Tolosa e a Luz nella Gallia del sud. Di questo periodo Gennadio, che scrisse una breve biografia di Sulpicio Severo, ci d\u00e0 testimonianza della sua ordinazione a prete, ma non esiste alcuna notizia certa circa la sua attivit\u00e0 sacerdotale. Sempre secondo lo stesso Gennadio, Sulpicio si accost\u00f2 verso la fine della sua vita al Pelagianesimo ma presto, scoprendo il suo errore, si impose il silenzio fino alla fine dei suoi giorni per espiare la sua imprudenza.\nOpere.\nLe opere di Sulpicio Severo mostrano una chiara influenza, sotto il profilo stilistico, di Tacito e Sallustio. Gli vengono con sicurezza attribuite opere di tipo storiografico \"lato sensu\" e opere legate all'agiografia di san Martino.\nAl primo gruppo rimonta la \"Chronicorum Libri duo\" o \"Historia sacra\" (\"Cronaca universale\"), che appunto attinge ampiamente agli scritti tacitiani e sallustiani, con prospettive escatologiche e pessimistiche.\nAgli scritti agiografici martiniani appartengono la \"Vita Martini\" (\"Vita di Martino\"), l'opera pi\u00f9 famosa, biografia di Martino di Tours, nonch\u00e9 i \"Gallus\", due dialoghi, divisi formalmente in tre e tre lettere. I copisti medievali raggrupparono, appunto, la \"Vita Martini\", le \"Epistulae\" e i \"Dialogi\" sotto il titolo di \"Martinellus\", come se fossero un'opera unica su Martino."}
{"id": "855453", "revid": "74801", "url": "https://it.wikipedia.org/wiki?curid=855453", "title": "Contea di Calhoun (Florida)", "text": "La contea di Calhoun (in inglese Calhoun County) \u00e8 una contea della Florida, negli Stati Uniti; ha una popolazione di abitanti secondo il censimento del 2000. Il suo capoluogo amministrativo \u00e8 Blountstown.\nGeografia fisica.\nI confini della contea sono segnati ad est dal fiume Apalachicola e la regione \u00e8 tagliata in due dal fiume Chipola. La contea di Calhoun confina con:\nStoria.\nLa Contea di Calhoun fu creata nel 1838. Il nome deriva da \"John C. Calhoun\", membro del senato americano.\nCome per la maggior parte delle contee della Florida del nord-ovest gli usi ed i costumi sono molto pi\u00f9 legati agli stati adiacenti come la Georgia, l'Alabama ed il Mississippi, piuttosto che a quelli del resto della Florida."}
{"id": "855459", "revid": "110157", "url": "https://it.wikipedia.org/wiki?curid=855459", "title": "RTL Group", "text": "RTL Group \u00e8 un gruppo lussemburghese creato nel 2000 dal gruppo Bertelsmann, dal Groupe Bruxelles Lambert e dalla societ\u00e0 britannica Pearson PLC.\nStoria.\nIl gruppo Bertelsmann, proprietario del gruppo televisivo CLT-UFA (originatosi nel 1997 dalla fusione tra CLT e UFA) e il gruppo editoriale Pearson PLC annunciarono nel 2000 che avrebbero inglobato in un unico gruppo le loro attivit\u00e0 di produzioni televisive.\nIl gruppo RTL Group venne creato il 5 luglio 2000 come fusione tra la CLT-UFA e la societ\u00e0 britannica Pearson Television. Nel luglio 2001, il gruppo tedesco Bertelsmann diventa l'azionista di maggioranza di RTL Group a seguito di uno scambio di quote con il Groupe Bruxelles Lambert del suo 30% con il 25% della Bertelsmann. Nel dicembre 2001, Bertelsmann acquisisce il 22% di Pearson PLC giungendo a possedere l'89,8% di RTL Group. Il 10,2% restante \u00e8 quotato alla Borsa di Bruxelles. Nel marzo del 2013 Bertelsmann SE &amp; Co. KGaA ha ceduto al mercato, una consistente parte delle azioni detenute in RTL Group, rimanendo comunque l'azionista di maggioranza (la sua quota \u00e8 pari al 75,1% mentre il restante 24,9% \u00e8 quotato in Borsa). Nello stesso tempo il titolo di RTL Group ha fatto ingresso alla Borsa di Francoforte.\nAttivit\u00e0.\nRTL Group possiede completamente o quote di 38 canali televisivi e 29 stazioni radio in dieci paesi europei. \u00c8 il pi\u00f9 grande gruppo radiotelevisivo europeo e il primo produttore di programmi del mondo.\n\u00c8 anche un'importante societ\u00e0 di produzioni televisive legate alle soap opera e ai giochi sul piccolo schermo.\nQuando la Vivendi ha lanciato sul mercato i canali a pagamento, RTL Group s'\u00e8 lanciato nello sviluppo di canali commerciali gratuiti, il cui finanziamento proviene quindi dalla pubblicit\u00e0.\nEmittenti controllate.\nBelgio.\nGruppo TVi SA :\nSpagna.\nGrupo Antena 3 :\nFrancia.\nGruppo M6 :"}
{"id": "855460", "revid": "42020", "url": "https://it.wikipedia.org/wiki?curid=855460", "title": "Linea germinale", "text": "In biologia e genetica, la linea germinale di un individuo maturo o in fase di sviluppo \u00e8 la linea (sequenza) di cellule germinali che hanno materiale genetico che pu\u00f2 essere trasmesso ad un discendente.\nPer esempio, le cellule sessuali come lo spermatozoo o la cellula uovo sono parte della linea germinale. Tali sono anche le cellule che producono le cellule sessuali, chiamate gametociti, le cellule che producono queste ultime, chiamate gametogoni.\nLa caratteristica saliente delle cellule germinali \u00e8 quella di dare luogo, attraverso un processo riduzionale del patrimonio genetico detto meiosi, a gameti contenenti solo una quota N del patrimonio 2N delle cellule.\nNella specie umana, ad esempio, dove i cromosomi sono in numero di 2 x 23, con la gametogenesi si otterranno gameti (spermatozoi e ovociti) con soli 23 cromosomi, uno per ciascuna coppia di omologhi.\nLe cellule che non sono nella linea germinale sono chiamate cellule somatiche. Tali sono, per esempio, tutte le cellule del fegato. Se vi \u00e8 una mutazione nella linea germinale, ci sono determinate probabilit\u00e0 che possa essere trasmessa ai figli, mentre una modifica in una cellula somatica no.\nLe cellule della linea germinale hanno anche la caratteristica di essere esenti da alcune forme di invecchiamento cellulare che dipendono dal progressivo accorciamento delle estremit\u00e0 dei cromosomi, i telomeri, processo evitato nei cromosomi della linea germinale grazie ad un particolare enzima chiamato telomerasi. Questo enzima \u00e8 dedicato all'allungamento del primer del DNA del cromosoma, rendendo possibile la duplicazione all'infinito. Le cellule somatiche, invece, si possono dividere solo 30-50 volte circa, dato che non contengono la telomerasi.\n\"Linea germinale\" si pu\u00f2 riferire ad una stirpe di cellule che si estende a pi\u00f9 generazioni di individui; ad esempio, pu\u00f2 essere la linea germinale che collega ogni individuo vivente all'ipotetico primo eucariote di circa un miliardo di anni fa, dal quale discendono tutte le piante e gli animali."}
{"id": "855461", "revid": "33689", "url": "https://it.wikipedia.org/wiki?curid=855461", "title": "Famicom Disk System", "text": "Il , meglio noto come Famicom Disk System (abbreviato FDS), \u00e8 una periferica prodotta da Nintendo per la console Family Computer e distribuita esclusivamente in Giappone tra il 1986 e il 1993. Consente di eseguire giochi su floppy disk anzich\u00e9 su cartuccia.\nGrazie alla vasta libreria di giochi, in Giappone sono state vendute 4,5 milioni di Famicom Disk System, di cui mezzo milione nei primi tre mesi dal lancio. \nStoria.\nLa periferica fu immessa sul mercato all'inizio del febbraio 1986, dopo alcuni anni di sviluppo e un accordo con la Mitsumi per l'utilizzo del formato \"Quick Disk\", allo scopo di risparmiare sulla circuiteria richiesta per la produzione delle cartucce, dando inoltre la possibilit\u00e0 ai programmatori di sviluppare titoli dalle meccaniche pi\u00f9 complesse (e dalla longevit\u00e0 superiore), che necessitavano quindi di una capienza maggiore rispetto a una normale cartuccia, e di dare la possibilit\u00e0 al giocatore di salvare i propri progressi.\nVenne progettata anche la pubblicazione per il mercato USA, tuttavia a causa di una serie di problemi tecnici come dischetti senza protezioni in metallo, cinghie del meccanismo facilmente usurabili, il prezzo della periferica decisamente alto e la versatilit\u00e0 dei floppy disk che si dimostrarono congeniali allo sviluppo della pirateria informatica, portarono alla dismissione della periferica nel 1993, ma nonostante tutto Nintendo ha continuato a offrire supporto per la riparazione dell'accessorio fino al 2007.\nCaratteristiche.\nIl Famicom Disk System si collega al Famicom tramite RAM Adapter, una speciale cartuccia che permette alla console di eseguire giochi memorizzati su speciali floppy disk. La periferica poteva essere alimentata tramite sei batterie C o mediante cavo.\nIl formato floppy permetteva di creare videogiochi di dimensioni maggiori rispetto a quelli memorizzati su cartucce. \nLa periferica aggiunge inoltre un canale audio in pi\u00f9 per la sintesi di suoni in FM.\nOltre alla normale vendita al dettaglio dei dischetti, una mossa audace della Nintendo fu l'installazione, nei negozi giapponesi, di distributori automatici chiamati \"Disk Writer\", che permettevano ai clienti di comprare dischetti vuoti a 2000\u00a5 e farci registrare sopra un gioco a scelta per altri 500\u00a5. Lo stesso dischetto poteva in seguito essere sovrascritto con un nuovo gioco, quando ci si era stancati del precedente, spendendo soltanto i 500\u00a5.\nUn'altra idea innovativa fu l'installazione delle macchine \"Disk Fax\", sparse per il Giappone, che permettevano agli utenti di inviare per via telematica alla Nintendo i propri punteggi migliori per competizioni di giochi come \"\" o \"Golf Japan Course\", organizzate a partire dal 1987.\nSupporti di memoria.\nI floppy disk utilizzati dall'FDS sono in formato proprio e non standard: 2,8\" \u00d7 3\", a doppia faccia, per un totale di 112\u00a0kB di dati. Sono chiamati Disk Card e sono derivati dai Quick Disk della Mitsumi, utilizzati all'epoca in alcuni home computer e strumenti musicali, ma dotati di un guscio differente.\n\"Twin Famicom\".\nNel 1986 la Sharp produsse il \"Twin Famicom\", una console uscita nel solo Giappone, che combina in un pezzo unico il Disk System e il Famicom; comprende inoltre un'uscita video SCART, assente nel Famicom modello base, il quale comprende solo un connettore antenna. La schermata del men\u00f9 fu inoltre modificata sostituendo la scritta \"Nintendo\" con la scritta \"Famicom\".\nMascotte.\nDiskun o Disk-kun (traducibile \"signor disco\" o \"ragazzo disco\") era la mascotte del Famicom Disk System. Apparve in qualsiasi copertina di ogni manuale del Disk System, e sulle confezioni dei relativi giochi. Appare come un buffo omino di colore giallo (lo stesso colore dei floppy disk del Disk System a cui somiglia), provvisto soltanto di due grossi occhi posti al centro del volto. La sua prima apparizione all'interno di un gioco \u00e8 nel titolo per Disk System \"Smash Ping Pong!\". Fu poi il protagonista del rompicapo \"Janken Disk J\u014d\". Fece inoltre apparizioni minori nei videogiochi \"Golf Japan Course\", \"Golf US Course\", \"Nakayama Miho no Tokimeki High School\", \"Janken Disk Shiro\", e come trofeo in \"Super Smash Bros. Melee\".\nLa Nintendo produsse inoltre una versione del Game &amp; Watch di \"Super Mario Bros.\" con custodia a forma di Diskun. Fu prodotta in edizione limitata nel 1987 come premio per una competizione di \"\".\nVideogiochi.\nSecondo la rivista \"Retro Gamer\" vennero prodotti circa 184 videogiochi per Famicom Disk System, che salgono a 212 se si contano le riedizioni con etichetta oro. La banca dati di Famicomworld.com riporta 247 titoli, dei quali 210 prodotti con licenza di Nintendo.\nI titoli di lancio pubblicati per la piattaforma furono sette: \"Baseball\", \"Golf\", \"Mahjong\", \"Soccer\", \"Super Mario Bros.\", \"Tennis\", \"The Legend of Zelda\".\nRispetto alle cartucce dei tempi del lancio del FDS, i dischi riscrivibili avevano diversi vantaggi: prezzo circa dimezzato (2500-3000\u00a5), capacit\u00e0 doppia per giochi pi\u00f9 elaborati, e l'inedita possibilit\u00e0 di salvare la partita.\nNelle intenzioni della Nintendo, i giochi Famicom migliori sarebbero stati esclusivi del Disk System, e cos\u00ec fu effettivamente, almeno nei primi anni di vita del sistema; titoli ambiziosi come \"Metroid\", \"The Legend of Zelda\", \"Kid Icarus\", \"Castlevania\" e \"\" erano novit\u00e0 del FDS che ne assicurarono il successo, e uscirono anche in versioni su cartuccia solo diverso tempo dopo.\nI giochi usciti sia in versione Disk System sia in versione cartuccia per NES/Famicom sono circa 38.\nLa rivista \"Retro Gamer\" seleziona come i migliori giochi per FDS \"Tobidase Daisakusen\", \"Otocky\", \"Falsion\", \"\" e \"Zelda no Densetsu\"."}
{"id": "855470", "revid": "1305772", "url": "https://it.wikipedia.org/wiki?curid=855470", "title": "Contea di Butler (Pennsylvania)", "text": "La contea di Butler (in inglese Butler County) \u00e8 una contea dello Stato USA della Pennsylvania. Al censimento del 2000 la popolazione era di 174.083 abitanti. Gli italoamericani sono 10,5% della popolazione. Il suo capoluogo \u00e8 Butler. La contea deve il suo nome al generale Richard Butler, ucciso dai nativi americani nel 1791.\nGeografia fisica.\nL'U.S. Census Bureau certifica che l'estensione della contea \u00e8 di 2.058\u00a0km\u00b2, di cui 2.042\u00a0km\u00b2 composti da terra e 16\u00a0km\u00b2 composti di acqua.\nMunicipalit\u00e0.\nPer la legge della Pennsylvania, esistono quattro tipi di municipalit\u00e0 incorporate: citt\u00e0 (cities), distretti (boroughs), township, e, in almeno due casi, paesi (towns). Le seguenti citt\u00e0, distretti e township si trovano nella contea di Butler:\nStoria.\nLa Contea di Butler venne istituita il 12 marzo 1800 con parte della Contea di Allegheny.\nNel 1941, il jeep \u00e8 stato progettato da American-Bantam nella contea."}
{"id": "855471", "revid": "767487", "url": "https://it.wikipedia.org/wiki?curid=855471", "title": "Coefficiente di selezione", "text": "In genetica delle popolazioni, il coefficiente di selezione \u00e8 la deviazione della fitness che misura l'intensit\u00e0 della selezione naturale che agisce sui genotipi nella popolazione. Si indica spesso con la lettera \"s\"."}
{"id": "855475", "revid": "767487", "url": "https://it.wikipedia.org/wiki?curid=855475", "title": "Smack My Bitch Up", "text": "Smack My Bitch Up \u00e8 un singolo del gruppo musicale britannico The Prodigy, pubblicato il 7 novembre 1997 come terzo estratto dal terzo album in studio \"The Fat of the Land\".\nDescrizione.\nIl brano fu al centro di alcune controversie, poich\u00e9 molti ritenevano che sia il titolo (\"picchio la mia puttana\") sia il testo della canzone incitassero e promuovessero in qualche modo la violenza sulle donne. Il gruppo difese la canzone, sostenendo che le parole della stessa fossero state male interpretate e che la canzone volesse comunicare il messaggio \"... fai qualsiasi cosa intensamente...\". In realt\u00e0 il titolo \u00e8 il risultato dell'utilizzo di una serie di slang dove con \"\"smack\" si indica l'eroina e con \"bitch\" la principale vena del braccio, perci\u00f2 il reale significato del titolo \"smack my bitch up\"\" significherebbe \"iniettami un'altra dose di eroina\"."}
{"id": "855490", "revid": "287204", "url": "https://it.wikipedia.org/wiki?curid=855490", "title": "DVD di Buffy l'ammazzavampiri", "text": "I DVD della serie \"Buffy l'ammazzavampiri\" sono prodotti dalla 20th Century Fox e sono stati messi in vendita in Italia a partire dal 2001. I cofanetti delle singole stagioni non contengono solo gli episodi ma anche diversi extra come le scene eliminate, i documentari, sceneggiature originali e commenti audio dei registi, degli sceneggiatori, dei creatori e degli attori.\nEdizioni.\n\"Edizione originale\".\nL\"'edizione originale\" era proposta in due volumi per ogni stagione, tre DVD volume, ad eccezione della prima stagione che essendo composta da dodici episodi rientrava in un volume unico. Oltre alle stagioni divise in volumi sono stati messi in commercio i cofanetti in digipak contenenti i sei DVD di una intera stagione.\nLe differenze tra le due versioni sono sul prezzo, sull'estetica e sui minibook ma il contenuto dei DVD rimane il medesimo.\n\"Edizione restage\".\nL\"'edizione restage\" o \"edizione da collezione\" \u00e8 stata messa in vendita dal 2004, ogni cofanetto contiene una stagione e un minibook con la descrizione degli episodi. Il contenuto dei DVD \u00e8 uguale all'edizione originale ma cambia la confezione che da digipak passa a plastica trasparente o nera.\n\"Monster Box\".\nIl \"Monster Box\" \u00e8 un pacchetto in edizione limitata che contiene tutte le sette stagioni. I cofanetti sono gli stessi dell'edizione restage e sono racchiusi in una scatola di cartone nera. In totale contiene 39 DVD.\n\"The Complete DVD Collection\".\n\"Buffy The Vampire Slayer - The Complete DVD Collection\" \u00e8 una versione pi\u00f9 curata del \"Monster Box\" e mai uscita per il mercato italiano ma solo per quello americano. Si differenzia esteticamente dal \"Monster Box\" con una scatola di cartone colore rosso e i contenitori dei DVD, rossi anch'essi, sono dei digipak corti come per i CD. Nel complesso \u00e8 pi\u00f9 elegante rispetto al Monster Box e per questo viene definita \"The Extremely Limited Edition\".\n\"The Chosen Collection\".\n\"The Chosen Collection\" \u00e8 la collezione completa che viene venduta sul mercato americano. Diversamente dal \"Monster Box\" e da \"Buffy The Vampire Slayer - The Complete DVD Collection\" questa edizione ha un quarantesimo DVD contenente le nuove interviste al cast.\n\"The Slayer Collection\".\n\"The Slayer Collection\" \u00e8 una collana di DVD mai venduta in Italia composta da otto uscite a disco singolo. Ogni DVD tratta di un personaggio in particolare, contiene quattro episodi provenienti dalle diverse stagioni e degli extra come una featurette sul personaggio e dei trailer.\n\"Once More With Feeling\".\n\"Once More With Feeling\" \u00e8 DVD che contiene solo l'omonimo episodio e vari extra, non \u00e8 mai stato disponibile per il mercato italiano. L'episodio \u00e8 il settimo della sesta stagione, nella versione italiana \u00e8 \"La vita \u00e8 un musical\", oltre a pubblicare un DVD dedicato sono stati creati numerose statuette e gadget e un album che racchiude la colonna sonora presentato al pubblico da Joss Whedon e altri membri del cast in un incontro apposito il 28 settembre 2001."}
{"id": "855492", "revid": "86599", "url": "https://it.wikipedia.org/wiki?curid=855492", "title": "Arpadiani", "text": ""}
{"id": "855493", "revid": "92723", "url": "https://it.wikipedia.org/wiki?curid=855493", "title": "Eparchia di Lungro", "text": "Leparchia di Lungro (in latino: \"Eparchia Lungrensis\") \u00e8 una sede della Chiesa bizantina cattolica in Italia immediatamente soggetta alla Santa Sede e appartenente alla regione ecclesiastica Calabria. Nel 2019 contava 32.750 battezzati su 32.950 abitanti. \u00c8 retta dall'eparca Donato Oliverio.\nTerritorio.\nL'eparchia di Lungro degli albanesi dell'Italia continentale comprende le comunit\u00e0 italo-albanesi rimaste fedeli al tradizionale rito religioso bizantino-greco, sparse in 4 regioni dell\u2019Italia continentale e 5 province (Cosenza, Potenza, Bari, Lecce, Pescara), per un totale di 26 comunit\u00e0 con 30 parrocchie:\nSede eparchiale \u00e8 la citt\u00e0 di Lungro, dove si trova la cattedrale di San Nicola di Mira.\nIl territorio dell'eparchia pi\u00f9 lontano da Lungro \u00e8 Villa Badessa (PE). \nI comuni albanesi che praticano il rito bizantino sono perfettamente integrate in un rapporto interculturale con i vari contesti territoriali delle diocesi di rito latino. \nLegate all'eparchia di Lungro, cos\u00ec come in generale alla Chiesa italo-albanese, sono le parrocchie \"ad personam\" dove recentemente \u00e8 migrato un ingente numero di \"arb\u00ebresh\u00eb\": in Italia, a Torino (chiesa di San Michele Arcangelo) e a Milano (chiesa di San Sepolcro, gi\u00e0 precedentemente nella chiesa di San Maurizio al Monastero Maggiore); in Argentina, a Buenos Aires (parrocchia di San Jorge) e, in Brasile, a Rio de Janeiro (parrocchia di Nossa Senhora Aparecida).\nA Cosenza \u00e8 attivo il seminario eparchiale italo-albanese, gi\u00e0 seminario minore a San Basile. Il primo collegio per la formazione del clero albanese di rito greco-bizantino fu il collegio Corsini di San Benedetto Ullano (1732), poi succeduto dal Collegio italo-albanese Sant'Adriano a San Demetrio Corone, importante sede anche per gli studi storici-letterari degli albanesi di Calabria.\nRilevanti gli storici contatti culturali e religiosi con l'altro seminario eparchiale di Piana degli Albanesi. Per il liceo-ginnasio gli alunni sono accolti al seminario Benedetto XV di Grottaferrata e infine, per completare gli studi universitari, nel Pontificio collegio greco di Sant'Atanasio di Roma.\nNel territorio eparchiale sono presenti ordini religiosi di rito orientale: la congregazione delle piccole operaie dei Sacri Cuori, la congregazione delle suore basiliane figlie di Santa Macrina e i monaci basiliani di Grottaferrata.\nLa lingua maggiormente utilizzata nelle pratiche liturgiche \u00e8 l'albanese, storicamente sempre in uso e resa formale e unificata per la Chiesa italo-albanese nel 1968, mentre l'altra lingua liturgica utilizzata \u00e8 la koin\u00e8 greca, cos\u00ec come nella pratica tradizionale delle Chiese orientali prima dell'adozione pi\u00f9 recente delle lingue \"nazionali\".\nStoria.\nCon la prima diaspora albanese nel XV secolo, gli albanesi in Italia preservarono il proprio patrimonio etnico, linguistico, culturale e spirituale orientale. Le comunit\u00e0 albanesi, a causa della loro professione di fede, ebbero progressivamente conflitti e rapporti ostici con i latini, che diffidavano delle comunit\u00e0 albanofone. Nel primo periodo gli albanesi d'Italia, inoltre, dipendevano ancora dal Patriarcato di Ocrida e dal metropolita ortodosso. Successivamente al Concilio di Trento (1563), che determin\u00f2 l'entrata delle comunit\u00e0 arb\u00ebreshe nelle giurisdizioni latine, i rapporti andarono inasprendosi, e non pochi furono i contrasti e le incomprensioni con i vescovi latini dell'epoca che cercarono di \"latinizzare\" in ogni modo la fede degli albanesi d'Italia. Di l\u00ec a poco avrebbero perso definitivamente il rito greco a favore di quello latino molte comunit\u00e0 albanesi.\nNel 1521, le bolle \"Accepimus nuper\" del 18 maggio e \"Cum Nuper\" del 4 luglio, papa Leone X emana che i fedeli italo-albanesi di \"rito greco\" possono continuare a seguire le proprie tradizioni; \u00e8 fatto divieto ai vescovi \"greci\" di ordinare chierici latini. Rispetto per i riti, divieto di passare a proprio arbitrio ad un altro rito e di usurpare i beni ecclesiastici italo-albanesi. \nNel 1534 papa Paolo III con il breve \"Dudum\" del 23 dicembre conferma quanto gi\u00e0 statuito e ribadisce l'obbligo per i vescovi latini di avere un vicario generale \"greco\".\nNel 1564 papa Pio IV con il breve \"Romanus Pontifex\" del 16 febbraio sottopone la popolazione albanese d'Italia e Sicilia - definite \"greche\" - alla giurisdizione del vescovo latino.\nNel 1576, con la bolla \"In Apostolicae Sedis specula\" del 13 gennaio, papa Gregorio XIII istitu\u00ec il Collegio Greco in Roma per la formazione dei sacerdoti italo-albanesi di \"rito greco\".\nNel 1595 papa Clemente VIII con la bolla \"Prebrevis Instructio super aliquibus ritibus Graecorum\" emana 37 articoli e raccolta di altri documenti pontifici riguardanti il comportamento che i vescovi latini dovevano assumere nei confronti dei fedeli \"greci\" (italo-albanesi).\nNel XVIII secolo si poneva prepotentemente il problema della preparazione culturale, teologica e pastorale dei sacerdoti italo-albanesi, soggetti all'ordinario di rito latino. \nIl 10 giugno 1732, con la bolla \"Superna Dispositione\" di papa Clemente XII, fu eretto il Collegio Corsini in San Benedetto Ullano per gli albanesi di rito greco di Calabria. Ci\u00f2 rese possibile avere propri vescovi per la funzione di ordinare i sacerdoti di rito greco-bizantino per le comunit\u00e0 italo-albanesi, dando inoltre l'opportunit\u00e0 di formare un clero italo-albanese nel solco della propria tradizione orientale. Il 10 luglio 1735, infatti, viene istituito il vescovo ordinante per gli albanesi di rito bizantino della Calabria.\nI provvedimenti sulla libert\u00e0 di culto degli italo-albanesi furono confermati da papa Benedetto XIV con la bolla \"Etsi pastoralis\" del 26 maggio 1742.\nNel 1794 il seminario fu trasferito in San Demetrio Corone, assumendo il nome di Collegio Italo-Albanese Sant'Adriano.\nSolo agli inizi del XIX secolo la Santa Sede rivolse una maggiore attenzione alla situazione dei fedeli albanesi di rito bizantino in Italia, da pi\u00f9 di quattro secoli strettamente legati al rito degli orientali ortodossi, per le continue richieste da essi avanzate nella nomina di un vescovo proprio di rito greco in Calabria e in Sicilia con pieni poteri territoriali. \nNel 1867 papa Pio IX rinunci\u00f2 alla preminenza del rito latino sugli altri riti e ci\u00f2 diede inizio ad alcune aperture da parte della Santa Sede nell'ultimo terzo del XIX secolo.\nIn maniera pi\u00f9 ponderante dal 1883 un significativo numero di giovani italo-albanesi di Sicilia, Calabria, della Basilicata, del Molise e d'Abruzzo, desiderosi di seguire la vita religiosa secondo i propri riti, sono ammessi al probandato del monastero basiliano di Grottaferrata, per il recupero e il ripristino della piena osservanza del rito bizantino nella badia, ormai ridotta a membri provenienti dalle diocesi di rito romano. Da quel momento i monaci italo-albanesi daranno un decisivo e notevole apporto alla crescita religiosa, culturale ed ecclesiastica del monastero basiliano di Grottaferrata e le istituzioni della badia daranno un significativo contribuito alla comunit\u00e0 \"arb\u00ebreshe\".\nNel 1907 viene aperta a Buenos Aires la parrocchia San Giorgio Megalomartire (\"San Jorge de los Italo-Albaneses de Argentina\") di rito bizantino, per i fedeli italo-albanesi in grande numero emigrati in Argentina.\nL'eparchia di Lungro degli albanesi dell'Italia continentale \u00e8 stata eretta il 13 febbraio 1919 con la bolla \"Catholici fideles\" di papa Benedetto XV. Il riconoscimento costitu\u00ec il primo passo per una analoga soluzione per gli albanesi di Sicilia, che ebbero poco dopo, per varie cause realizzata pi\u00f9 tardi, l'eparchia per i fedeli insulari. Esse segnarono per gli albanesi d'Italia una tappa importante per una ripresa oltre che rituale anche delle tradizioni albanesi.\nNel 1921 fu istituito da padre Nilo Borgia e madre Macrina Raparelli l'istituto religioso delle Suore basiliane figlie di Santa Macrina per l'apostolato presso le popolazioni albanesi d'Italia di rito bizantino e l'Oriente cristiano (Albania, Kosovo).\nNel 1932 viene fondato il monastero basiliano di San Basile.\nNel 1938 i monaci basiliani italo-albanesi ritornavano missionari, dopo secoli, in Albania, con l\u2019apertura delle prime due case a Fier e ad Argirocastro.\nNel 1940 al monastero di Grottaferrata si tenne il 1\u00ba Sinodo intereparchiale della Chiesa Italo-Albanese; venne invitata a parteciparvi una delegazione della Chiesa ortodossa autocefala albanese, momento storico che costituisce un'anticipazione dello spirito ecumenico al quale \u00e8 sempre stata votata la Chiesa cattolica italo-albanese.\nCon la caduta del regime comunista, dal 1992 vengono ripresi i rapporti ufficiali con la Chiesa ortodossa e la Chiesa cattolica in Albania; viene restaurata con fondi provenienti dalle comunit\u00e0 italo-albanesi la chiesa greco-cattolica albanese di San Pietro in Elbasan, costruita dai monaci di Grottaferrata. Nei primi anni 2000 l'eparchia ha dato sostegno alla Chiesa cattolica in Kosovo colpita dalla guerra.\nNel 2004 venne tenuto al monastero di Grottaferrata il 2\u00ba Sinodo intereparchiale della Chiesa cattolica italo-albanese.\nIl sacerdote e martire Josif Papamihali, formatosi presso l'eparchia, viene dichiarato beato a Scutari nel 2016. La suora madre Macrina Raparelli, fondatrice della Congregazione delle Suore Basiliane Figlie di Santa Macrina, viene dichiarata venerabile dal 2017.\nVescovi ordinanti per gli albanesi di Calabria.\nDal XIX secolo un nutrito gruppo di monaci e ieromonaci albanesi di Calabria rinvigorirono il rito orientale dell'Abbazia territoriale di Santa Maria di Grottaferrata, ormai in decadimento e disuso, con archimandriti per la comunit\u00e0 basiliana (O.S.B.I.):\nCronotassi degli eparchi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 32.950 persone contava 32.750 battezzati, corrispondenti al 99,4% del totale."}
{"id": "855495", "revid": "6923", "url": "https://it.wikipedia.org/wiki?curid=855495", "title": "Messagenet", "text": "Messagenet S.p.A. \u00e8 un'azienda nello sviluppo e offerta di servizi VoIP e fax Internet, con oltre 500.000 utenti registrati, oltre 100.000 numeri telefonici assegnati e oltre 2,5 milioni di fax processati al mese. Messagenet ha la sede principale a Milano ed \u00e8 azienda consorella di KPNQwest Italia (entrambe sono parte del gruppo COMM2000). Messagenet \u00e8 stata fondata da Marco Fiorentino e Andrea Misa Galli.\nLa societ\u00e0 \u00e8 diventata nota (come COMM2000) a partire dal 1999 con il servizio \"FreeFAX\" che consente di attivare gratuitamente un numero geografico sul quale ricevere fax attraverso la posta elettronica.\nNel 2002 ha arricchito la propria offerta con servizi a pagamento: FAXin, che consente di ricevere fax senza limiti sulla casella di posta elettronica tramite un numero telefonico personale, e FAXout, che consente di inviare fax dall'email verso qualsiasi numerazione.\nNel 2004 Messagenet entra nel mercato dei servizi voce con un'infrastruttura tecnologica sviluppata interamente all'interno. Forte dell'esperienza e della base utenti acquisite attraverso FreeFAX, lancia FreeNumber - un servizio VoIP gratuito - e SmartNumber, la versione estesa dello stesso servizio. Entrambi i prodotti attribuiscono un numero telefonico di rete fissa (eventualmente con prefisso a scelta dell'utente).\nNel 2005 Messagenet ha introdotto SmartSMS, un servizio basato sul Web per gestire l'invio di SMS e la ricezione dei messaggi di risposta.\nNel 2008 Messagenet ottiene l'autorizzazione generale quale operatore telefonico nel mercato italiano che permette all'azienda di offrire numerazioni proprie e la number portability da altri operatori telefonici italiani.\nIn ottica di sviluppo del mercato mobile, nel 2011 viene resa disponibile su App Store Messagenet Talk, un'app gratuita che permette chiamate e messaggi gratis tra utenti Messagenet, la possibilit\u00e0 di chiamare ed inviare messaggi a qualsiasi numero nel mondo con tariffe VoIP convenienti e anche la possibilit\u00e0 di aggiungere numeri telefonici locali o internazionali al proprio cellulare eliminando cos\u00ec i costi di roaming.\nNel 2013 presenta Messagenet Talk per Android, il primo servizio commerciale di mobile VoIP basato su WebRTC. Messagenet Talk \u00e8 quindi un traguardo tecnologico mondiale che testimonia le potenzialit\u00e0, anche mobili, di WebRTC, progetto aperto che mira ad aggiungere al web le funzioni di comunicazione in tempo reale e con qualit\u00e0 ed \u00e8 un'ulteriore testimonianza della scelta di campo di Messagenet a favore degli standard aperti e delle piattaforme di comunicazione basate sul browser."}
{"id": "855501", "revid": "78273", "url": "https://it.wikipedia.org/wiki?curid=855501", "title": "Universit\u00e0 di Cagliari", "text": ""}
{"id": "855502", "revid": "767487", "url": "https://it.wikipedia.org/wiki?curid=855502", "title": "Affondate la Bismarck!", "text": "\"Affondate la Bismarck! (Sink the Bismarck!)\" \u00e8 un film del 1960 diretto da Lewis Gilbert.\nFilm di guerra ambientato nello scenario atlantico che va dal canale di Danimarca, tra Groenlandia ed Islanda, e le coste francesi.\nTrama.\nLa \"Bismarck\", la corazzata pi\u00f9 potente mai costruita e messa in mare dalla Kriegsmarine, naviga nei mari atlantici con l'obiettivo di aprire una via di passaggio alla flotta della Germania nazista, al fine di intercettare e distruggere i convogli di truppe dell'esercito alleato inviati a sostenere la guerra di confine.\nAnimato dal fervore nazista e dall'obbedienza suprema al F\u00fchrer, il suo comandante, G\u00fcnther L\u00fctjens, la condurr\u00e0 verso un'agognata gloria che si tramuter\u00e0 inevitabilmente nella disfatta, nel tentativo di eseguire fino in fondo gli ordini del F\u00fchrer che lo voleva come \"vincitore dell'Atlantico.\""}
{"id": "855503", "revid": "1544245", "url": "https://it.wikipedia.org/wiki?curid=855503", "title": "BredaMenarinibus", "text": "BredaMenarinibus S.p.A. \u00e8 stata un'azienda italiana produttrice di autobus e filobus, fondata nel 1989 a Bologna e confluita nel 2015 in Industria Italiana Autobus.\nStoria.\nNel 1989 Breda Costruzioni Ferroviarie acquis\u00ec la Carrozzeria Menarini di Bologna, fondata nel 1919, e la fuse con la sua controllata Bredabus, erede del consorzio Inbus. La newco adott\u00f2 lo storico logo Breda, caratterizzato da un cavallo rosso rampante.\nNel 1992 l'Ente partecipazioni e finanziamento industrie manifatturiere (EFIM), azionista di maggioranza di BCF attraverso Aviofer col 99%, fu posto in liquidazione e le sue partecipazioni furono trasferite a Finmeccanica, allora controllata dall'Istituto per la ricostruzione industriale (IRI) con l'impegno di formare un consorzio tra Breda e Ansaldo Trasporti.\nIl 20 novembre 2014 \u00e8 stato firmato presso il Ministero dello sviluppo economico un accordo tra Finmeccanica e King Long Italia per la cessione di BredaMenarinibus a Industria Italiana Autobus, comprendendo anche lo stabilimento produttivo ex Irisbus di valle dell'Ufita a Flumeri."}
{"id": "855505", "revid": "254059", "url": "https://it.wikipedia.org/wiki?curid=855505", "title": "Contea di Calhoun (Arkansas)", "text": "La contea di Calhoun, in inglese Calhoun County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 5.744 abitanti. Il capoluogo di contea \u00e8 Hampton. La contea deve il suo nome a John C. Calhoun, membro del Senato degli Stati Uniti.\nGeografia fisica.\nL'U.S. Census Bureau certifica che l'estensione della contea \u00e8 di 1.638\u00a0km\u00b2, di cui 1.627\u00a0km\u00b2 composti da terra e 11\u00a0km\u00b2 composti di acqua.\nStoria.\nLa Contea di Calhoun \u00e8 stata costituita il 6 dicembre 1850."}
{"id": "855512", "revid": "121397587", "url": "https://it.wikipedia.org/wiki?curid=855512", "title": "Tiphaine Samoyault", "text": "Specialista di letteratura contemporanea, \u00e8 docente all', romanziera e traduttrice, tra l'altro, della nuova edizione francese dell\"'Ulisse\" di James Joyce. \nConsigliera editoriale delle \u00c9ditions du Seuil, collabora anche a France culture e a \"La Quinzaine litt\u00e9raire\"."}
{"id": "855513", "revid": "124530861", "url": "https://it.wikipedia.org/wiki?curid=855513", "title": "Equilibrio di mutazione-selezione", "text": "L'equilibrio di mutazione-selezione \u00e8 un risultato classico della Genetica delle popolazioni derivato per la prima volta negli anni venti da John Burdon Sanderson Haldane e R.A. Fisher.\nUna variante genetica deleteria non necessariamente scomparir\u00e0 subito da una popolazione. La sua frequenza, quando appare la prima volta in una popolazione di N individui, sar\u00e0 formula_1 (o formula_2 in una popolazione diploide), e questa frequenza potrebbe deviare verso l'alto o verso il basso per un po' prima di ritornare a zero. Se la popolazione \u00e8 abbastanza grande, o se la percentuale di mutazione u \u00e8 abbastanza alta, ovvero se formula_3 ha un valore abbastanza alto, allora si devono considerare ulteriori mutazioni. In una ipotetica popolazione infinita, la frequenza non raggiunger\u00e0 mai lo zero. Invece, raggiunger\u00e0 un valore di equilibrio che riflette l'equilibrio tra la mutazione (che porta la frequenza verso l'alto) e la selezione (che lo porta verso il basso), donde il nome equilibrio di mutazione-selezione.\nSe \"s\" \u00e8 il coefficiente di selezione dannoso (l'abbassamento della relativa fitness), allora la frequenza \"f\" di equilibrio di un allele nell'equilibrio di mutazione-selezione \u00e8 approssimativamente formula_4 negli aploidi, o nei diploidi in caso di allele dominante. Per un allele recessivo in una popolazione diploide, formula_5. Un'utile approssimazione per gli alleli di dominanza incompleta \u00e8 che f ~ formula_6, dove \"h\" \u00e8 il coefficiente di dominanza. Queste formule sono tutte approssimate in quanto ignorano la retro-mutazione, che \u00e8 tipicamente un effetto banale.\nL'equilibrio di mutazione-selezione ha la funzione pratica di permettere stime di ritmi di mutazione dai dati su alleli dannosi. Per i genetisti della popolazione, fornisce un modello semplice per riflettere su come la variazione persista nelle popolazioni naturali."}
{"id": "855519", "revid": "254059", "url": "https://it.wikipedia.org/wiki?curid=855519", "title": "Leica M4", "text": "La Leica M4 \u00e8 una macchina fotografica della Leica, presentata nel 1967 con l'esemplare n\u00ba 117500. \u00c8 stata costruita per 9 anni, ossia fino al 1975 con l'apparecchio 1443170, in un totale di 58904 esemplari.\nCaratteristiche.\nLa Leica M4 riunisce in s\u00e9 il meglio dei precedenti modelli, combinando nel mirino le cornici di delimitazione del campo e correzione automatica della parallasse per le focali 35 e 135 (appaiono contemporaneamente) 50 e 90. Per la prima volta su una Leica il comando per il riavvolgimento della pellicola \u00e8 costituito da un manettino inclinato con braccetto pieghevole, in luogo dello scomodo bottone estraibile usato fino ad allora. Altri cambiamenti estetici sono costituiti dalle levette di autoscatto e preselezione focali con forma rettangolare e colore nero, la leva di carica foggia, divenendo snodata e con l'ultimo tratto rivestito in plastica. Il contapose ed il bottone dei tempi, invece, rimangono come sulla Leica M3. I cambiamenti estetici sono dettati, oltre che da ragioni commerciali, anche dalla volont\u00e0 di rendere la macchina sempre al passo coi tempi. All'interno, il sistema di caricamento pellicola a tre scanalature rende l'inserimento del film molto pi\u00f9 pratico e rapido del precedente a rocchetto estraibile. Viene modificato anche il pressapellicola fissato al fondello mobile.\nEra acquistabile cromata e nera, verniciata o cromata. Un limitato numero di esemplari fu costruito in Canada. Esisteva, poi, la versione motorizzata M4Mot o M4M, esclusivamente nera, modificata nei contatti elettrici e meccanici per poter essere accoppiata al motore elettrico americano. \nUna serie appositamente marcata fu costruita per l'esercito americano.\nNel 1975 fu costruita una versione speciale per celebrare i 50 anni di produzione della Leica, decorata col logo speciale commemorativo.\nLa Leica M4 \u00e8 l'ultima Leica a telemetro che incorpora l'autoscatto, eliminato nei successivi modelli a partire dalla M4-2.\nParticolarit\u00e0.\nLa produzione della Leica M4 cess\u00f2 dopo qualche tempo l'entrata in commercio, nel 1971, della M5. Nonostante questo, si sent\u00ec il bisogno di rimettere in produzione il modello, ma solo in versione nera cromata. Nel 1975 le vendite delle macchine a telemetro erano in declino, complice anche la M5, che aveva alquanto deluso le aspettative, e cos\u00ec la Leitz decise di terminare definitivamente la produzione della M4. Questo caus\u00f2, in breve tempo, una pioggia di lamentele a Wetzlar, perch\u00e9 tutto il mondo fotografico, dagli appassionati ai professionisti, era indignato, se non infuriato, per la decisione avventata, tanto che la casa fu costretta a tornare sui suoi passi, riattivando la produzione, nello stabilimento canadese, della M4, che rappresentava, al tempo, la migliore macchina 24x36 mm sotto il profilo costruttivo, meccanico ed ottico. Il modello rimesso in vendita, la Leica M4-2, tuttavia, costituiva un derivato, poich\u00e9 l'intero progetto doveva essere modificato per abbattere i costi, in modo da essere competitivo con i prezzi della concorrenza giapponese: venne tolto l'autoscatto, fu aggiunta la predisposizione per il Leicavit o il winder, il contatto caldo, e rivisto completamente il sistema di montaggio, con la riduzione dei pezzi e la sostituzione di altri. Questo caus\u00f2 alle prime centinaia di apparecchi prodotti una serie di problemi, che per\u00f2 vennero prontamente rivisti, tanto che si pu\u00f2 affermare che la M4-2 appartiene a pieno titolo alla genia della M4.\nIndici di rarit\u00e0.\nNel mercato del collezionismo la M4 prima versione \u00e8 la pi\u00f9 ricercata, soprattutto nella versione Black Paint, che veniva prodotta in lotti estremamente limitati ad uso dei professionisti, la cui verniciatura si usura e negli angoli appare l'ottone del corpo macchina.\nSecondo Ghester Sartorius, gli indici di rarit\u00e0 possono essere cos\u00ec definiti:"}
{"id": "855535", "revid": "801704", "url": "https://it.wikipedia.org/wiki?curid=855535", "title": "Mutational meltdown", "text": "Con il termine mutational meltdown (\"fusione di mutazione\") ci si riferisce al processo con il quale una piccola popolazione accumula mutazioni dannose che portano a perdita della salute e al declino della grandezza della popolazione, che possono condurre ad ulteriori accumuli di mutazioni dannose per la depressione endogama. Una popolazione che si trova in questo stato \u00e8 intrappolata in una spirale discendente e si estinguer\u00e0 se il fenomeno si prolunga per parecchio tempo. Di solito le mutazioni dannose vengono semplicemente eliminate dalla selezione, ma durante questo processo il numero di individui che soffre di morte precoce \u00e8 cos\u00ec grande in proporzione alla grandezza totale della popolazione che il tasso di mortalit\u00e0 supera quello di natalit\u00e0."}
{"id": "855537", "revid": "36426", "url": "https://it.wikipedia.org/wiki?curid=855537", "title": "Chiesa di San Sepolcro (Pisa)", "text": ""}
{"id": "855545", "revid": "287204", "url": "https://it.wikipedia.org/wiki?curid=855545", "title": "Contea di Calhoun (Georgia)", "text": "La contea di Calhoun, in inglese Calhoun County, \u00e8 una contea dello Stato USA della Georgia. Al censimento del 2000 la popolazione era di 6.320 abitanti. Il capoluogo di contea \u00e8 Morgan.\nGeografia fisica.\nLo United States Census Bureau certifica che l'estensione della contea \u00e8 di 734\u00a0km\u00b2, di cui 726\u00a0km\u00b2 composti da terra e 9\u00a0km\u00b2 composti di acqua.\nStoria.\nLa Contea di Calhoun \u00e8 stata istituita il 20 febbraio 1854."}
{"id": "855546", "revid": "228587", "url": "https://it.wikipedia.org/wiki?curid=855546", "title": "Balestra (araldica)", "text": "In araldica la balestra ha la stessa simbologia dell'arco.\nPosizione araldica ordinaria.\nLa balestra si rappresenta, di norma, posta in palo. Se \u00e8 tesa va blasonato. "}
{"id": "855547", "revid": "124618544", "url": "https://it.wikipedia.org/wiki?curid=855547", "title": "Cobitis taenia", "text": "Il cobite fluviale \"(Cobitis taenia\" Linnaeus, 1758), \u00e8 un piccolo pesce d'acqua dolce appartenente alla famiglia Cobitidae.\nDistribuzione e habitat.\nAssente in Italia, dove \u00e8 sostituito da \"Cobitis bilineata\" (un tempo ritenuto sottospecie di \"C. taenia\"), \u00e8 presente nell'Europa centrale ed orientale (a nord fino alla Svezia del sud), Non \u00e8 presente nei Balcani, nel Danubio e nelle penisole mediterranee. Abita i corsi d'acqua lenti con fondale sabbioso o fangoso.\nDescrizione.\nIl corpo \u00e8 allungato, siluriforme, con la bocca rivolta verso il basso e fornita di barbigli. Le scaglie sono minute. La livrea \u00e8 mimetica nei fondali: un fondo rosato macchiato e marezzato di bruno scuro. Le pinne sono trasparenti marezzate di bruno.\nComportamento.\nHa carattere timido e notturno: di giorno rimane nascosto negli anfratti rocciosi oppure dentro la sabbia o il fango.\nRiproduzione.\nIl periodo della fregola avviene tra aprile e giugno: il corteggiamento \u00e8 caratterizzato da una specie di danza di movimenti che si fanno via via sempre pi\u00f9 sincronizzati tra i riproduttori.\nLa fecondazione \u00e8 esterna e la deposizione avviene in acque basse e con corrente, sopra tappeti vegetali o tra le fronde di piante sommerse o semisommerse. Le uova sono quindi lasciate libere nella corrente.\nLe uova hanno un diametro di circa 1 mm.\nPesca.\nViene pescato, e talvolta allevato, per essere impiegato come esca viva.\nAcquariofilia.\n\u00c8 allevato in acquario soltanto per studi etologici e biologici."}
{"id": "855548", "revid": "11959", "url": "https://it.wikipedia.org/wiki?curid=855548", "title": "Ibn al-Awwam", "text": "Biografia.\nHa scritto un monumentale \"Libro di agricoltura\" in trentuno libri che gli assicura un posto tra i maggiori agronomi della storia della disciplina. Ibn al-\u02bfAww\u0101m assolve al ruolo assolutamente peculiare di compendiare quanto di pi\u00f9 significativo aveva offerto la grande agronomia latina a quanto di pi\u00f9 originale offriva quella araba. Per la prima l'agronomo di Siviglia mostra la conoscenza pi\u00f9 penetrante dell'opera di Columella, per la seconda sintetizza le acquisizioni di oltre venti maestri del sapere naturalistico in lingua araba, scienziati persiani, iracheni, palestinesi, egiziani e ispanici, tra i quali compaiono grandi botanici, geografi, veterinari.\nSulla conoscenza di Columella si deve annotare che il pi\u00f9 recente commentatore arabo, Mohammed al-F\u0101\u02beiz, sostiene che le citazioni di Ibn al-\u02bfAww\u0101m, tutte riferite a Giunio, rinvierebbero a Junius Anatolius di Berito (Beirut), non a Giunio Columella, ma l'esame, citazione per citazione, che ha condotto Antonio Saltini, mostra che ciascuna si riferisce a un preciso concetto dell'agronomo latino conterraneo, in quanto ispanico, del grande arabo.\nLa dote precipua di Ibn al-\u02bfAww\u0101m \u00e8 la straordinaria sensibilit\u00e0 naturalistica. Come Avicenna e Averro\u00e8, il dotto di Siviglia \u00e8 aristotelico ma, a differenza di molti dottori del Medioevo latino, dell'aristotelismo non fa pretesto per dotte elucubrazioni a met\u00e0 tra cattiva metafisica e fabulazione naturalistica, ma ne fa impulso per un'osservazione tanto penetrante della natura da precorrere la scienza sperimentale.\nEsemplari le sue pagine sulle propriet\u00e0 dei terreni, che presentano autentici precorrimenti della moderna pedologia, sulle coltivazioni arboree, grande passione musulmana, e, soprattutto, sulla veterinaria. Le sue descrizioni dei sintomi delle malattie del cavallo mostrano i frutti di una tradizione straordinaria, e rivelano che degli animali deceduti per le malattie pi\u00f9 gravi i naturalisti arabi eseguivano l'autopsia, realizzando una connessione singolare tra sintomi e conseguenze anatomico-patologiche.\nL'opera del naturalista arabo segna una tappa chiave nella storia della scienza: il suo Libro dell'agricoltura mostra conoscenze molto pi\u00f9 evolute di quelle riscontrabili, alla stessa et\u00e0, nei paesi occidentali cristiani. Nessun agronomo realizzer\u00e0 pi\u00f9 una sintesi comparabile tra il sapere occidentale e quello orientale, ma dopo di lui nessun agronomo, nell'immensa area geografica di cui riassume il pensiero, un'area estesa dall'Indo al Guadalquivir, scriver\u00e0 pi\u00f9, in arabo, un'opera che possa essere considerata fondamentale anche per la scienza occidentale, che faticher\u00e0 a rinascere, ma che, riconquistata nel Cinquecento la capacit\u00e0 di osservare i fenomeni naturali, conoscer\u00e0, dal Settecento, uno sviluppo travolgente tanto sul piano teorico quanto su quello delle applicazioni"}
{"id": "855551", "revid": "15756", "url": "https://it.wikipedia.org/wiki?curid=855551", "title": "Link Analysis Ranking", "text": "L'obiettivo di un algoritmo di link analysis ranking (LAR) consiste nell'inferire l'importanza di una pagina web basandosi sulla struttura topologica del grafo del World Wide Web (WWW).\nGli algoritmi di link analysis ranking sono molto utilizzati dai motori di ricerca per effettuare l'ordinamento (o ranking) delle pagine web.\nProcedimento.\nL'algoritmo di link analysis ranking percorre il grafo del web e analizza gli archi uscenti e gli archi entranti delle pagine. Sulla base di queste informazioni, ad ogni pagina del sito viene associato un valore sulla base del quale si effettua l'ordinamento.\nAlgoritmi.\nIl predecessore degli algoritmi di link analysis ranking \u00e8 InDegree, che calcola la popolarit\u00e0 di una pagina sulla base del numero di pagine che hanno un link ad essa.\nAlgoritmi pi\u00f9 recenti e maggiormente raffinati sono:\nPageRank segue un percorso casuale nel grafo del web dove ogni pagina propaga il proprio peso alle pagine verso cui ha un link determinando un array di pesi nominati in seguito pesi di authority.\nKleinberg propone uno schema di propagazione dei pesi a due livelli determinando i valori di authority e anche i valori di hub. Una pagina con alto valore di hub sar\u00e0 una pagina che contiene collegamenti a pagine di qualit\u00e0 (ossia con alto valore di authority) e simmetricamente una pagina con un alto valore di authority sar\u00e0 una pagina puntata da molti buoni hub.\nSalsa \u00e8 un ibrido fra i due algoritmi precedenti."}
{"id": "855556", "revid": "154893", "url": "https://it.wikipedia.org/wiki?curid=855556", "title": "Effetto di Hill-Robertson", "text": "L'effetto di Hill-Robertson, scoperto da Hill e Robertson nel 1966, spiega perch\u00e9 la ricombinazione \u00e8 scelta appositamente per l'evoluzione: quando vi \u00e8 selezione ed una ricombinazione genetica in una popolazione finita, la deriva genetica risulta in esempi casuali di linkage disequilibrium. Alcuni sono favorevoli, alcuni dannosi. In ogni caso, la creazione di questi rallenta il progresso della selezione. La ricombinazione rompe gli squilibri, permettendo alla selezione di essere pi\u00f9 efficace. Questo effetto comprende fenomeni come le eliminazioni selettive e l'ingranaggio di Muller."}
{"id": "855557", "revid": "599013", "url": "https://it.wikipedia.org/wiki?curid=855557", "title": "Nwa", "text": ""}
{"id": "855559", "revid": "1305772", "url": "https://it.wikipedia.org/wiki?curid=855559", "title": "Toshio Masuda", "text": ""}
{"id": "855560", "revid": "1305772", "url": "https://it.wikipedia.org/wiki?curid=855560", "title": "Running Scared", "text": ""}
{"id": "855569", "revid": "125961941", "url": "https://it.wikipedia.org/wiki?curid=855569", "title": "Antonov Airlines", "text": "Antonov Airlines \u00e8 una compagnia aerea cargo basata all'aeroporto di Kiev-Gostomel' (GML) a Kiev, in Ucraina e di propriet\u00e0 della Antonov.\nStoria.\nLa Antonov Airlines nasce nel 1989 come compagnia cargo ed \u00e8 direttamente dipendente dalla azienda produttrice di aerei Antonov."}
{"id": "855574", "revid": "118942776", "url": "https://it.wikipedia.org/wiki?curid=855574", "title": "Greatest Hits (N.W.A)", "text": "Greatest Hits \u00e8 la prima raccolta del gruppo musicale statunitense N.W.A, pubblicata il 2 luglio 1996 dalla Priority Records\nIl disco \u00e8 stato successivamente ripubblicato con due tracce bonus registrate dalla band nuovamente riunita (formata stavolta da Ice Cube, Dr. Dre, MC Ren e Snoop Dogg)."}
{"id": "855583", "revid": "1543377", "url": "https://it.wikipedia.org/wiki?curid=855583", "title": "Dear Mr. President", "text": "Dear Mr. President \u00e8 il quinto singolo estratto dall'album \"I'm Not Dead\" di Pink.\nLa canzone \u00e8 stata pubblicata solo in alcuni paesi, tra questi Germania, Australia, Belgio, Austria e Canada.\nUna lettera a Bush.\nPink inizia la canzone rivolgendosi al Presidente (George Bush Jr), invitandolo a fare una passeggiata con lei, come se fossero persone comuni e come se fossero l'uno sullo stesso piano dell'altra, per potergli fare alcune domande.\nComincia in modo diretto la sua \"interrogazione\" chiedendogli come possa sentirsi nel vedere persone senza tetto, chiedendo quali speranze riguardino le sue preghiere della sera, cosa pensi di se stesso guardandsi allo specchio, e se sia orgoglioso di s\u00e9.\nIl ritornello incalzante rende sempre pi\u00f9 esplicito il tono della conversazione a senso unico: come pu\u00f2 dormire serenamente mentre molte altre persone piangono, come pu\u00f2 sognare mentre molte madri non hanno la possibilit\u00e0 di dire nemmeno addio (questo \u00e8 un \"possibile\" riferimento alle madri dei soldati americani e delle madri dei paesi \"occupati\" accomunate dalla perdita dei figli), ribadisce l'incredulit\u00e0 rispetto al suo camminare fiero a testa alta, e lo sfida a rispondere guardandola negli occhi.\nContinuano le interrogazioni, toccando aspetti globali, diritto al perdono e all'accettazione, diritti civili, accettazione del diverso e presa di coscienza anche dei propri errori, veri o presunti, prima di esprimere severit\u00e0 nei confronti degli altri.\nPink informa il Presidente che il duro lavoro \u00e8 quello di ricostruirsi la casa distrutta dalla guerra, occuparsi dei figli affrontando la miseria e torna a chiedergli come faccia ad essere sereno, trovandosi presidente e vedendo questi aspetti della vita durante il suo mandato.. forse spingendolo a chiedersi lui stesso se sia o no il caso di fare qualcosa per porre rimedio.\nConclude con la consapevolezza che mai avverr\u00e0 questa camminata e questa conversazione col Presidente."}
{"id": "855584", "revid": "12290", "url": "https://it.wikipedia.org/wiki?curid=855584", "title": "Donna Ragno", "text": ""}
{"id": "855586", "revid": "666668", "url": "https://it.wikipedia.org/wiki?curid=855586", "title": "Teoria evolutiva dei giochi", "text": "La teoria evolutiva dei giochi (EGT, \"evolutionary game theory\") \u00e8 l'applicazione dei modelli presi dalla Genetica delle popolazioni della variazione nella frequenza di un gene in popolazioni alla teoria dei giochi. Differisce dalla teoria dei giochi classica perch\u00e9 \u00e8 centrata sulla dinamica del cambio di strategia pi\u00f9 che sulle propriet\u00e0 degli equilibri della strategia. A dispetto del nome, la teoria dei giochi evolutiva \u00e8 trattata molto pi\u00f9 dagli economisti che dai biologi.\nLa metodologia di studio solita delle dinamiche evolutive nei giochi \u00e8 attraverso equazioni di replicatori. Queste suppongono popolazioni infinite, tempo continuo, totale commistione e autentiche strategie di riproduzione Gli attrattori (punti stabili fissi) delle equazioni sono equivalenti agli stati stabili di evoluzione."}
{"id": "855587", "revid": "118232348", "url": "https://it.wikipedia.org/wiki?curid=855587", "title": "Port knocking", "text": "In informatica, il port knocking \u00e8 un sistema per aprire delle porte su un firewall dall'esterno inviando tentativi di connessione ad una sequenza prestabilita di porte chiuse; una volta che ci\u00f2 sia stato fatto le regole del firewall vengono aggiornate dinamicamente per consentire all'host che ha inviato la giusta sequenza di connettersi alla porta voluta.\nQuesto scopo viene ottenuto principalmente impiegando un demone che controlli continuamente i log del firewall in cerca della sequenza corretta e in tal caso ne modifichi la configurazione, ma si pu\u00f2 usare anche uno sniffer che esamini direttamente i pacchetti ricevuti, usando in questo caso delle porte gi\u00e0 aperte su cui ricevere la \"bussata\". L'utente invece utilizzer\u00e0 un piccolo programma, che pu\u00f2 essere un semplice script netcat o un ping modificato sino ad un generatore di hash, da lanciare prima della normale connessione alla macchina di destinazione.\nIl port knocking viene frequentemente impiegato per consentire l'accesso sulla porta TCP 22, usata da SSH, in quanto questo servizio \u00e8 spesso l'obiettivo di attacchi a forza bruta in seguito a port scan. \nLa bussata \u00e8 analoga ad una stretta di mano segreta e pu\u00f2 consistere in qualsiasi quantit\u00e0 di pacchetti TCP, UDP, ICMP diretti a porte numerate sulla macchina di destinazione. La complessit\u00e0 della bussata pu\u00f2 variare da una semplice lista di porte da contattare sequenzialmente ad uno schema temporizzato che discrimini l'indirizzo IP e impieghi tecniche crittografiche.\nMolte implementazioni sono vere e proprie macchine a stati che consentono di non rivelare alcuna informazione circa lo stato attuale, in altre parole se la parte iniziale della bussata \u00e8 stata ricevuta correttamente, mentre quella finale no, l'utente non ha nessun modo di saperlo in quanto l'unico effetto osservabile \u00e8 l'eventuale apertura della porta a cui si vuole connettere quando la sequenza inviata \u00e8 corretta.\nBenefici.\nSe un malintenzionato non conosce la corretta bussata, scoprire una sequenza anche molto semplice richiede un attacco a forza bruta piuttosto impegnativo. Ad esempio una bussata su tre porte richiederebbe all'attaccante di provare ogni loro possibile combinazione nell'intervallo che va da 1 a 65535 e quindi controllare se per caso si sia aperta la porta desiderata; questo equivale approssimativamente all'invio di 655354 (18,445,618,199,572,250,625 o 18 milioni di miliardi circa) pacchetti per una singola porta, statisticamente ne sarebbero necessari 9 milioni di miliardi.\nGeneralmente, quando una bussata ha successo, le regole del firewall sono modificate in modo da consentire l'accesso solo all'indirizzo IP da cui \u00e8 stata generata; in questo modo diversi utenti potranno effettuare la procedura senza che questa venga influenzata da altri e possono anche essere definite distinte bussate per ogni IP. Questo approccio \u00e8 paragonabile ad una sorta di \"whitelist\" dinamica: la porta potr\u00e0 essere chiusa dall'utilizzatore, senza l'intervento di un amministratore di sistema, con un'altra bussata, oppure sar\u00e0 previsto un \"timeout\".\nLe prime implementazioni del port knocking consistevano in semplici liste di porte a cui connettersi in sequenza, questa semplicit\u00e0 ha ingenerato un certo sospetto nella comunit\u00e0 di esperti di sicurezza informatica, soprattutto a causa dell'inefficacia di questo approccio verso i replay attack, ma l'introduzione di primitive crittografiche (quali ad esempio gli hash) ha consentito di superare anche questa limitazione. Ad ogni modo, anche se un malintenzionato venisse a conoscenza della corretta bussata, il servizio sotto attacco avrebbe ancora a sua difesa i suoi usuali meccanismi di autenticazione.\nIl port knocking pu\u00f2 essere utilizzato anche per scopi che esulano dall'apertura porte; in effetti una bussata potrebbe fare partire una qualsiasi azione sulla macchina, ad esempio il lancio di un programma."}
{"id": "855592", "revid": "1543377", "url": "https://it.wikipedia.org/wiki?curid=855592", "title": "Vaginosi", "text": "La malattia anche conosciuta col nome generico di vaginosi (VB), \u00e8 un'infezione della vagina di origine batterica; \u00e8 la causa pi\u00f9 comune dei disturbi vaginali delle donne in et\u00e0 fertile. Viene spesso percepita come una patologia banale ed \u00e8 spesso mal curata con trattamenti non efficaci.\nLa causa della vaginosi batterica sembra essere dovuta ad un'alterazione dell'equilibrio della microflora vaginale, con sviluppo abnorme di germi commensali che, a seguito di un'alterazione dell'ecosistema vaginale, per varie cause si trasformano in patogeni.\nIl principale agente responsabile della maggior parte delle vaginosi \u00e8 la \"Gardnerella vaginalis\", l'unico batterio conosciuto del genere \"Gardnerella\". Dal 1999, isolato per la prima volta da Rodriguez et al., \u00e8 stato riconosciuto nella vaginosi anche il ruolo dell\"'Atopobium vaginae\", un cocco batterio Gram-positivo anaerobo; questo batterio \u00e8 presente nel 50% dei casi di vaginosi batterica.\nI dati epidemiologici confermano che il cambiamento dell'ecosistema caratteristico della vagina \u00e8 la causa etiologica della vaginosi batterica.\nPatogenesi.\nRuolo della Vitamina D.\nDati recenti indicano come la carenza di Vitamina D abbia un ruolo nell'insorgenza della vaginosi batterica durante la gravidanza.\nLa Vitamina D \u00e8 una sostanza ad azione pleiotropica, che svolge la sua attivit\u00e0 ben oltre le note attivit\u00e0 di formazione ed omeostasi della massa ossea; recentemente \u00e8 stata infatti da pi\u00f9 parti sottolineata l'importanza delle azioni della vitamina D non classiche in una variet\u00e0 di tipi di cellulari. Queste azioni includono:\nInoltre un adeguato apporto di vitamina D \u00e8 essenziale per la salute materna e fetale durante la gravidanza, ed inoltre ancora i dati epidemiologici indicano che molte donne incinte hanno livelli sub-ottimali di vitamina D.\nIn particolare la carenza di vitamina D \u00e8 correlata con:\nLavori recenti sottolineano l'importanza del ruolo non classico della vitamina D in gravidanza per la salute della placenta. La placenta, infatti, normalmente risponde alla Vitamina D comportandosi come un modulatore di impianto, stimolando la produzione di citochine e la risposta immunitaria alle infezioni. Questi dati indicano come sia importante intervenire preventivamente sullo stato di deficit serico di Vitamina D al fine di migliorare gli outcomes materno-fetali.\nUn recente studio (2010) condotto a Baltimora negli USA su giovani adolescenti gravide (&lt;18 anni) ha evidenziato una forte correlazione lineare tra carenza di Vitamina D e i mesi invernali, l'emoglobinopenia, mentre \u00e8 inversamente proporzionale la presenza di 25(OH)D con la vaginosi batterica.\nInfine Bodnar et al. 2009 studiano, su 469 donne gravide, lo stato della vitamina D serica correlandolo con la presenza di vaginosi batterica. Gli autori dimostrano una relazione inversa tra i livelli di 25-(OH)-vitamina D nel siero e la presenza di vaginosi batterica. La prevalenza della vagnosi diminuiva fino ad un valore massimo in percentuale pari ad una concentrazione &gt; a 80nml/L di siero di 25(OH) Vit. D. Lo studio conclude sostenendo che: \"... la carenza di vitamina D \u00e8 associata a BV...\".\nComplicanze.\nLa complicanza pi\u00f9 frequente della vaginosi batterica \u00e8 il parto pretermine nelle donne gravide, questa \u00e8 significativamente associata con la presenza di elevate concentrazioni in vagina di Gardenerella vaginalis e Atopobium vaginae.\nDisplasia cervicale (CIN).\nLa Neoplasia Cervicale Intraepiteliale o CIN o displasia cervicale \u00e8 stata messa in relazione con la vaginosi batterica specie se riferita alla gravit\u00e0 della prima.\nSpesso questa correlazione tra le due patologie viene misconosciuta, specie se le donne sono asintomatiche.\nIn generale vi \u00e8 un'alta correlazione tra vaginosi e alto grado di CIN.\nUn recente studio giapponese condotto da ricercatori della \"Nagoya University\" su 405 casi di neoplasia cervicale confrontati con pi\u00f9 di 2000 donne con controlli negativi, ha mostrato un'associazione inversa tra l'assunzione di calcio alimentare e/o la vitamina D e il rischio di sviluppare una neoplasia cervicale in questo gruppo di donne giapponesi..\nClinica.\nEsami di laboratorio e strumentali.\nLa diagnosi pu\u00f2 essere formulata con discreta certezza all'osservazione microscopica, previa colorazione di Gram, di coccobacilli su \"clue cells\", ovvero cellule epiteliali vaginali dall'aspetto puntinato poich\u00e9 ricoperte di batteri.\nTrattamento farmacologico.\nIl metronidazolo \u00e8 l'antibiotico pi\u00f9 usato per la terapia della vaginosi, ma va ricordato che il batterio Atopobium vaginae \u00e8 costituzionalmente resistente a questo antibiotico.\nPrevenzione.\nL'infezione provoca un'alterazione della flora vaginale batterica, si verifica cio\u00e8 una diminuzione del numero di \"Lactobacillus acidophilus\" e di altri microrganismi normalmente presenti nella vagina e un aumento del numero di microrganismi infettivi.\nSpesso la causa scatenante della vaginosi \u00e8 proprio la diminuzione della flora vaginale, che provoca l'alterazione del pH della vagina che diventa cos\u00ec un terreno umido adatto allo sviluppo di batteri estranei.\nLa flora vaginale pu\u00f2 alterarsi a seguito dell'uso improprio o eccessivo di lavande vaginali, durante l'uso di antibiotici e anche a seguito del contatto con lo sperma maschile, che modifica il pH della vagina rendendola un ambiente non adatto allo sviluppo di \"Lactobacillus\"; proprio per quest'ultimo motivo, pur non essendo una malattia sessualmente trasmissibile la vaginosi si presenta molto pi\u00f9 frequentemente in donne sessualmente attive.\nLa vaginosi batterica \u00e8 la seconda causa di incidenza per la vaginite; provoca una perdita vaginale (leucorrea) di colore bianco o grigio, densa e dall'odore caratteristico simile al pesce, soprattutto dopo il coito, che generalmente non \u00e8 doloroso; spesso \u00e8 asintomatica."}
{"id": "855594", "revid": "599013", "url": "https://it.wikipedia.org/wiki?curid=855594", "title": "Lionel Pizzinat", "text": "Nato a Vernier, sobborgo di Ginevra, da madre francese e padre italiano (emigrante di Pianzano di Godega di Sant'Urbano, in provincia di Treviso), e si ritrova per questo ad avere tre nazionalit\u00e0: svizzera, italiana e francese.\nCarriera.\nIl primo periodo in Svizzera.\nSi mette in luce giovanissimo nelle giovanili del Servette, squadra di Ginevra, e debutta in prima squadra nel campionato 1995-1996 a 18 anni, con il ruolo di mediano, impiegato in caso di emergenza anche come libero, con licenza di avanzare in quanto dotato di un discreto tiro.\nEntra subito nel giro della nazionale Under 19 e dall'anno successivo diventa titolare, e grazie a un rendimento positivo si segnala come una delle migliori promesse del calcio elvetico.\nNel 1999 \u00e8 campione di Svizzera, dopodich\u00e9 passa in prestito al Losanna. Dopo appena sei mesi torna a Ginevra, dove passer\u00e0 anche la stagione successiva vincendo la Coppa di Svizzera.\nNel frattempo \u00e8 diventato il capitano di un'apprezzata nazionale Under-21, poi non riuscita a qualificarsi agli Europei (compagna, nel girone eliminatorio, dell'Italia poi vincitrice del titolo).\nLe stagioni in Italia.\nNell'estate 2001 il , appena retrocesso in Serie B, lo sceglie per sostituire Daniel Andersson.\nL'esperienza in Puglia si rivela meno felice di quanto auspicato, con la squadra che, almeno fino all'arrivo dell'allenatore Attilio Perotti si ritrova a lottare per la salvezza nella stagione 2001-2002 e conduce campionati non all'altezza delle aspettative nelle due stagioni successive, retrocedendo in Serie C1 al termine dell'anno agonistico 2003-2004 (sar\u00e0 poi ripescata).\nDall'estate 2004 Pizzinat viene messo fuori rosa e a gennaio 2005 passa al Verona, dove giocher\u00e0 appena tre partite, la prima terminata con un cartellino rosso.\nNell'estate 2005, desideroso di continuare la carriera nella sua terra d'origine passa al appena retrocesso in serie C1; la squadra per\u00f2 fallisce e riparte dalla Serie C2 grazie al lodo Petrucci.\nIl ritorno in Svizzera.\nNemmeno in laguna Pizzinat si ambienta e ad inizio 2006 torna in patria al Servette, che nel frattempo dopo il fallimento della societ\u00e0 si \u00e8 ritrovato in Prima Lega, terza serie elvetica.\nA giugno dello stesso anno festeggia la promozione in Challenge League. Da capitano della squadra, nell'estate 2011 ha ottenuto il ritorno in Super League, la serie A elvetica.\nAl termine della stagione 2012-2013, terminata con la retrocessione del club, annuncia il suo ritiro dall'attivit\u00e0 agonistica.\nMercoled\u00ec 25 settembre la societ\u00e0 ha voluto salutare l'ex capitano, 318 partite giocate con la maglia granata, facendogli battere il calcio d'inizio della prima giornata di campionato cadetto; domenica 13 ottobre ha invece giocato la sua partita di addio al calcio professionistico: una sfida di due selezioni di giocatori ed ex giocatori del Servette.\nPone fine alla sua carriera nel 2013 e diventa team manager del Servette tre anni dopo."}
{"id": "855599", "revid": "110157", "url": "https://it.wikipedia.org/wiki?curid=855599", "title": "The N.W.A Legacy 2", "text": "The N.W.A Legacy 2 \u00e8 una raccolta del gruppo hip hop N.W.A che riunisce tutte le migliori canzoni prodotte dai membri singoli della band, ossia Ice Cube, Eazy-E, Dr. Dre, MC Ren e Yella."}
{"id": "855605", "revid": "33689", "url": "https://it.wikipedia.org/wiki?curid=855605", "title": "Eolo (azienda)", "text": "EOLO SpA \u00e8 una societ\u00e0 di telecomunicazioni italiana e Internet service provider con sede a Busto Arsizio.\nNata nel 1999 con il nome NGI come azienda legata al mondo dei videogiochi online, attualmente si occupa di servizi di connettivit\u00e0 wireless. Altri servizi offerti sono la fibra ottica, la connettivit\u00e0 ADSL e HDSL (Formula) e i servizi di Virtual Machine (Virtuo).\nStoria.\nNGI (acronimo di Net Gamers Italia) nasce nel dicembre del 1999 in provincia di Varese, con l'obiettivo di diventare il principale portale italiano dedicato ai videogiochi. In quegli anni, infatti, cominciava a diffondersi anche in Italia l'abitudine di giocare online, utilizzando una connessione ad internet.\nOltre a favorire l'utilizzo dei videogiochi via internet, nel 2000 NGI porta in Italia anche i primi campionati italiani di \"gaming on line\", denominati inizialmente \"ILP: Italian Lan Party\" e in seguito \"NGI.LAN\".\nNel 2006 il fondatore dell'azienda, Luca Spada, crea un servizio di accesso a internet a banda larga wireless, commercializzato come Eolo dal 2007. Il servizio, nel 2017, \u00e8 disponibile in tredici regioni italiane: Abruzzo, Emilia-Romagna, Friuli-Venezia Giulia, Lazio, Liguria, Lombardia, Umbria, Marche, Piemonte, Toscana, Trentino-Alto Adige, Valle d'Aosta e Veneto.\nL'infrastruttura iniziale fu basata sulle torri televisive liberate dall'adozione della televisione digitale terrestre in Italia, utili a coprire aree a fallimento di mercato quali le valli alpine. L\u2019offerta si concentra fin dagli esordi sul servizio di connessione internet a banda larga via radio, con l\u2019obiettivo di fornire servizi di connettivit\u00e0 ultra veloce nelle zone a bassa densit\u00e0 abitativa, non coperte dai servizi tradizionali. La sua rete FWA \u00e8 attualmente la pi\u00f9 estesa in Italia e tra le principali reti wireless fisse al mondo.\nNel 2016, NGI Eolo diventa Eolo SpA, con azionisti il fondatore Luca Spada (per il 55%) e il Gruppo Elmec (per il restante 45%).\nNel 2017 ha acquisito frequenze a 28 GHz funzionali al 5G.\nIl 22 dicembre 2017 il 49% del capitale viene rilevato dal fondo di investimento americano \"SearchLight Capital Partners\", attivo nel settore delle telecomunicazioni; il 51% del capitale rimane invece controllato da Luca Spada e dal Gruppo Elmec.\nNel 2018 \u00e8 stata inaugurata la nuova sede ampia 17.000 metri quadri a Busto Arsizio, dove l'azienda si era gi\u00e0 trasferita in precedenza; essa comprende un centro logistico e un laboratorio da circa 3.000 metri quadrati.\nNel 2020 l'azienda annuncia un piano di investimenti di 150 milioni di euro per potenziale la connessione a banda larga dei comuni di piccole dimensioni.\nNel 2021 viene annunciata la cessione del 75% del capitale sociale al fondo svizzero Partner Group.\nControversie.\nIl 27 novembre 2018 l'AD Luca Spada viene arrestato con le accuse di truffa ai danni dello Stato, furto di radiofrequenze e turbata libert\u00e0 di esercizio, e altri 5 manager dell'azienda vengono posti sotto indagine, per il presunto utilizzo illecito di frequenze non ancora assegnate dal Ministero dello sviluppo economico; Spada (presto scarcerato) e l'azienda respingono ogni addebito, sostenendo di avere svolto tutte le attivit\u00e0 nel rispetto della legge. Il caso per turbata libert\u00e0 di esercizio viene archiviato dal Tribunale di Busto Arsizio il 19 novembre 2019 per \"insussistenza del fatto\". A gennaio 2021 viene chiesta l'archiviazione anche per le ipotesi di furto e truffa al Tribunale di Busto Arsizio."}
{"id": "855608", "revid": "118942791", "url": "https://it.wikipedia.org/wiki?curid=855608", "title": "The Best of N.W.A - The Strength of Street Knowledge", "text": "The Best of N.W.A - The Strength of Street Knowledge \u00e8 una raccolta del gruppo musicale statunitense N.W.A, pubblicato l'8 gennaio 2007 dalla Priority Records."}
{"id": "855609", "revid": "57342", "url": "https://it.wikipedia.org/wiki?curid=855609", "title": "Yella", "text": ""}
{"id": "855611", "revid": "767487", "url": "https://it.wikipedia.org/wiki?curid=855611", "title": "Running (film)", "text": "Running (\"Running Scared\") \u00e8 un film del 2006 scritto e diretto da Wayne Kramer e prodotto dalla Media 8 Entertainment. Le star di questo film sono Paul Walker, Cameron Bright e Vera Farmiga.\nTrama.\nIl mafioso Joey Gazelle, coinvolto per caso nell'uccisione di un poliziotto corrotto, deve recuperare la pistola che lo ha ucciso, che metterebbe nei guai il suo padrino e la mafia russa. La pistola era scomparsa perch\u00e9 a sottrarla a Joey, che la custodiva, ed usarla era stato un bambino, Oleg.\nAltre informazioni.\nIl film, dedicato a Sam Peckinpah, Brian De Palma e Walter Hill, "}
{"id": "855612", "revid": "767487", "url": "https://it.wikipedia.org/wiki?curid=855612", "title": "Microevoluzione", "text": "La microevoluzione \u00e8 il verificarsi di cambiamenti nelle frequenze alleliche in una popolazione mendeliana.\nQuesti cambiamenti possono essere causati da diversi processi: unioni non casuali (nonrandom mating), mutazione, migrazione, selezione naturale, deriva genetica.\nLa Genetica delle popolazioni fornisce la struttura matematica per lo studio del processo di microevoluzione. La Genetica ecologica riguarda poi proprio l'osservazione della microevoluzione in natura. Tipicamente, gli esempi osservabili di evoluzione sono esempi di microevoluzione; per esempio i ceppi batterici che sviluppano resistenza agli antibiotici. Paradigmatico \u00e8 l'esempio della variazione delle frequenze delle forme melaniche e chiare di \"Biston betularia\" per effetto delle variazioni di intensit\u00e0 dell'inquinamento da fuliggine nei boschi inglesi.\nLa \"Biston betularia\" ha le ali che possono essere o nere o grigio chiaro; vivendo sulle betulle (inizialmente di colore chiaro, ma divenute scure per via dell'inquinamento) quelle bianche erano sottoposte a una certa pressione evolutiva, in quanto non si mimetizzavano e finivano cos\u00ec preda di altri organismi, mentre le nere erano in sintonia con l'ambiente.\nSuccessivamente le fabbriche inglesi sono state dotate di filtri che hanno reso l'aria meno inquinata, e le betulle tornate bianche hanno creato una modificazione ambientale tale da far sopravvivere perlopi\u00f9 le B. betularia chiare.\nLa microevoluzione si contrappone alla macroevoluzione, che comporta la formazione di nuove specie o taxa di livello superiore.\nUn'importante differenza tra i due tipi di evoluzione \u00e8 la reversibilit\u00e0 della microevoluzione.\nUn importante esempio di microevoluzione sono le farfalle dei boschi inglesi che essendo per la maggior parte nere sopravvivevano bene sui tronchi di alberi anneriti dall'inquinamento, ma quando si trovarono a dover stare su tronchi bianchi non poterono pi\u00f9 mimetizzarsi per nascondersi dal predatore e cos\u00ec sopravvissero solo le farfalle bianche in minoranza."}
{"id": "855616", "revid": "1543377", "url": "https://it.wikipedia.org/wiki?curid=855616", "title": "Roberto Cordeschi", "text": "Biografia.\nRoberto Cordeschi nasce a L'Aquila il 10 luglio 1946. Nel 1965 dalla sua citt\u00e0 natale si trasferisce a Roma dove intraprende gli studi in filosofia alla Sapienza - Universit\u00e0 di Roma sotto la supervisione di Vittorio Somenzi. Si appassiona subito alla storia della Cibernetica, di cui Somenzi fu tra i primi studiosi e contributori in Italia. Con la co-supervisione di Lucio Lombardo Radice discute una tesi sui Teoremi di incompletezza di G\u00f6del. Tra il 1970 e il 1972 insegna in alcuni licei pubblici: prima a Morino, poi ad Avezzano e successivamente a Torino. Durante il periodo di insegnamento liceale inizia a collaborare all'attivit\u00e0 didattica universitaria svolgendo una serie di seminari all'interno del suo ateneo. Tra il 1972 e il 1980 continua e consolida la sua attivit\u00e0 accademica all'interno de La Sapienza grazie ad una serie di borse di studio e contratti di ricerca. A partire dal 1980 e fino al 1988 ricoprir\u00e0 il ruolo di ricercatore associato sempre nel suo ateneo di origine. Nel 1988 viene nominato professore associato nel Dipartimento di Filosofia dell'Universit\u00e0 degli Studi di Salerno. Successivamente, nel 2000, viene strutturato come professore di Logica e Filosofia della scienza e nel 2002 diventa direttore del corso di studio in Scienze della comunicazione. Dopo gli intensi anni di ricerca che caratterizzarono il periodo salernitano, Cordeschi lascia Salerno nel 2005 per una cattedra in Filosofia della scienza nella sua Alma mater. Insegner\u00e0 qui, nel Dipartimento di studi filosofici ed epistemologici, Filosofia della Scienza e Filosofia dell'Intelligenza artificiale e delle Scienze cognitive fino alla sua prematura scomparsa nel 2014. \nPensiero.\nLe sue ricerche hanno riguardato la storia dell'intelligenza artificiale, della cibernetica e della protocibernetica. Si \u00e8 profondamente occupato del ruolo esplicativo degli artefatti nella comprensione della mente umana dalla protocibernetica fino alle recenti tendenze dell'intelligenza artificiale."}
