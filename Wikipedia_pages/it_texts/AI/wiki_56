{"id": "868420", "revid": "599013", "url": "https://it.wikipedia.org/wiki?curid=868420", "title": "\u00c1ngel Casero", "text": "Carriera.\nPassato professionista nel 1994 con la Banesto di Miguel Indurain, nel corso dello stesso anno riusc\u00ec ad imporsi nel Tour de l'Avenir, importante gara per Under-23.\nDopo quattro stagioni si trasfer\u00ec alla Vitalicio Seguros, con la quale in un biennio conquist\u00f2 per due volte consecutive il titolo di campione di Spagna su strada nella prova in linea, classificandosi anche al quinto posto nel primo Tour de France 1999 vinto dallo statunitense Lance Armstrong.\nNel 2000, passato alla Festina, concluse al secondo posto la Vuelta a Espa\u00f1a vinta da Roberto Heras, mentre l'anno successivo riusc\u00ec invece nell'impresa di vincere la corsa spagnola, strappando la maglia oro a \u00d3scar Sevilla nell'ultima tappa a cronometro.\nDopo il suo ritiro dall'attivit\u00e0 sportiva, avvenuto nel 2005, il suo nome venne accostato all'Operaci\u00f3n Puerto, venendo identificato dalla Guardia Civil come cliente di Eufemiano Fuentes, senza tuttavia mai essere sanzionato dalla giustizia spagnola."}
{"id": "868421", "revid": "1439131", "url": "https://it.wikipedia.org/wiki?curid=868421", "title": "Renault Colorale", "text": "La Colorale era un'autovettura di grosse dimensioni e di fascia medio-alta, prodotta tra il 1950 ed il 1957 dalla Casa francese Renault.\nStoria e profilo.\nIl contesto storico e le origini.\nAlla fine della Seconda Guerra Mondiale la situazione in Francia era caotica: citt\u00e0 bombardate, ingenti ricostruzioni da mettere in atto, un Paese, ancora in gran parte rurale, da riavviare. Tra le fabbriche maggiormente toccate dalla guerra vi fu la Renault, il cui destino, al termine del sanguinoso conflitto, fu quantomeno controverso: il suo patron, Louis Renault, fu imprigionato per collaborazionismo con i Tedeschi e pestato a morte, dopodich\u00e9, il 16 gennaio 1945, il governo francese requis\u00ec tutti gli impianti Renault e li fece propri, attuando di fatto una nazionalizzazione forzata dell'azienda. Al vertice della R\u00e9gie (cos\u00ec veniva colloquialmente chiamata la Renault una volta passata sotto il controllo dello Stato francese) fu posto Pierre Lefaucheux, un ex collaboratore di Louis Renault. Per quanto riguarda le strategie industriali, le Case automobilistiche francesi dovettero sottostare nei primi anni al cosiddetto \"piano Pons\", che prevedeva la razionalizzazione della produzione automobilistica allo scopo di evitare forme di concorrenza commerciale fra una Casa e l'altra. E cos\u00ec la Renault si trov\u00f2 a doversi occupare dei modelli di fascia bassa, una prospettiva che sfrutt\u00f2 pienamente dal momento che gi\u00e0 durante la guerra era in fase di sviluppo un progetto clandestino che nell'immediato dopoguerra sarebbe sfociato nel lancio della 4CV. Ma era chiaro che un simile modello, sebbene destinato a contribuire in misura massiccia alla motorizzazione della Francia (assieme ad altri \"mostri sacri\" come la Citro\u00ebn 2CV), non poteva rispondere a tutte le esigenze di una Francia in fase di ricostruzione. Gi\u00e0 nel 1947, questa forma di dirigismo aveva perso gran parte del suo mordente. Del resto, anche la Citro\u00ebn aveva una suo modello popolare in fase di ultimazione, cos\u00ec come la Renault aveva in cantiere un suo modello di fascia alta (la futura Fr\u00e9gate), il cui progetto era stato interrotto per preferire inizialmente quello relativo alla \"4CV\". Ma non bastava ancora: l'economia prevalentemente rurale su cui la Francia viveva, l'esigenza di trasportare merci e materiali per la ricostruzione ed altre incombenze conseguenti alle assurdit\u00e0 belliche, imponevano che una parte consistente della produzione automobilistica in generale fosse destinata a mezzi commerciali o comunque dalle spiccate caratteristiche di polivalenza. Per questo, in quegli anni le giardinette e le furgonette stavano riscuotendo un particolare successo. Alla R\u00e9gie ci si accorse di tale aspetto fin da subito e fu per questo che gi\u00e0 nel 1946, in contemporanea con il lancio della \"4CV\" fu avviato un progetto relativo ad una vettura particolare, dalle caratteristiche trasversali, una sorta di station wagon, ma molto rialzata da terra in modo da poter percorrere anche strade non asfaltate (numerose all'epoca), caratterizzata da dimensioni generose per poter avere un buon vano di carico, ma che nello stesso tempo potesse essere una buona vettura da famiglia. Insomma, avrebbe potuto essere una primissima antesignana di quelle che, oltre cinquant'anni dopo, sarebbero divenute famose con il termine di crossover. Tale presa di coscienza fu indotta anche dalle richieste dei rappresentanti dei vari punti vendita Renault sparsi in Francia, i quali auspicavano proprio una vettura di questo genere, vista e considerata la tipologia di clientela Renault, piuttosto conservatrice ed ostile ad innovazioni particolarmente ardite. Tra il 1946 ed il 1947 furono realizzati i primi due modellini, che prefiguravano gi\u00e0 da vicino le linee definitive e che tradivano l'ispirazione alle soluzioni stilistiche americane, una tendenza che durante i primi tre decenni del dopoguerra fece sentire i propri effetti sull'intera produzione automobilistica europea. Durante il progetto si diede spazio alle caratteristiche di semplicit\u00e0 e praticit\u00e0 che avrebbero dovuto prevalere nella nuova vettura, e questo anche per contenere i costi di progettazione e sviluppo. Anche per quanto riguarda la meccanica non si progett\u00f2 niente di nuovo, ma si attinse piuttosto da ci\u00f2 che si aveva tra le mani: il motore scelto fu quello, ormai decisamente vecchio, della Primaquatre d'anteguerra, mentre il telaio fu derivato da quello del furgone 1000 kg. Una volta congelate le linee della vettura, si pass\u00f2 alla realizzazione della carrozzeria vera e propria. Autore di tale compito fu il designer Robert Barthaud e la sua \u00e9quipe, con la collaborazione della carrozzeria Chausson, a cui sarebbe stata affidata la costruzione del carrozzerie per non intasare lo stabilimento di Billancourt, gi\u00e0 troppo impegnato con i grandi volumi produttivi della \"4CV\". L'assemblaggio finale avrebbe comunque avuto luogo presso lo stabilimento di Billancourt, dove le carrozzerie finite giungevano dall'atelier Chausson di Gennevilliers, nei pressi di Parigi.\nDebutto.\nLa presentazione alla stampa ebbe luogo nel maggio del 1950, mentre quella al grande pubblico avvenne alcuni mesi dopo, al Salone di Parigi. Per quanto riguarda la denominazione, fu scelta quella di \"Colorale\", nata dalla fusione delle parole \"Coloniale\" e \"Rurale\", che davano un'idea sufficientemente chiara di quelle che erano le caratteristiche della vettura. L'appuntamento con la stampa si ebbe presso il Parc de Bagatelle di Parigi, dove la \"Colorale\" fu svelata in un'unica versione denominata \"Prairie\", ossia la versione destinata ad un trasporto promiscuo. Nell'attesa dell'appuntamento al Salone di Parigi, la gamma venne completata con l'arrivo delle versioni \"Savane\", \"Taxi 85\", furgone e pick-up.\nDesign e versioni.\nDelle cinque versioni previste per la gamma \"Colorale\", la \"Prairie\" era quella destinata ad un utilizzo pi\u00f9 borghese, in quanto fungeva tranquillamente anche da vettura di tipo giardinetta. Era in ogni caso caratterizzata da un design di tipo minimalista, sia all'esterno che all'interno. Esternamente, lo stile era quello tipico dei tardi anni '40, con linee arrotondate, solide e massicce, che suscitavano una sensazione di imponenza e di indistruttibilit\u00e0. I passaruota erano bombati, in questo caso specialmente quelli posteriori, anche se \u00e8 visibile un chiaro sconfinamento verso lo stile Ponton che avrebbe cominciato a diffondersi di l\u00ec a pochissimo. La vista laterale \u00e8 caratterizzata dalla presenza delle portiere apribili ad armadio, mentre per quanto riguarda il frontale, l'\u00e9quipe di Barthaud cerc\u00f2 di conferirgli un disegno simile a quello della \"sorellina\" minore, la \"4CV\", in modo da identificare immediatamente la marca di appartenenza della vettura. E quindi ecco i proiettori tondi agli angoli del \"muso\" e la calandra a listelli orizzontali cromati. Anche l'abitacolo era di tipo minimalista, specialmente osservando il cruscotto a due strumenti circolari senza praticamente nient'altro, eccetto la presenza di due vani portaoggetti sulla plancia. Il grande volante a tre razze montava sul proprio piantone la leva del cambio, cosicch\u00e9 davanti poteva essere sistemata una vera e propria panchetta a tre posti, per un totale di sei posti considerando anche la panchetta posteriore. Ma montando un apposito strapuntino posteriore nel vano bagagli, la vettura poteva dare spazio anche ad un settimo passeggero. Smontando per\u00f2 quest'ultimo la capacit\u00e0 del bagagliaio aumentava sensibilmente, per divenire enorme una volta smontata anche la panchetta posteriore, fino a poco meno di 3 m\u00b3 di volume totale. L'accesso al vano bagagli avveniva mediante un portellone ad apertura frazionata, ossia in due met\u00e0 incernierate rispettivamente sul tetto e all'altezza del paraurti. La \"Prairie\" fu la versione di gran lunga pi\u00f9 venduta dell'intera gamma Colorale.\nLa versione \"Savane\" era destinata ai Paesi africani e sudamericani, dove il clima era spesso impietoso. Per questo, la \"Savane\" era dotata fra l'altro di un parabrezza apribile a compasso, nonch\u00e9 di appositi teli al posto dei vetri laterali posteriori. La vocazione della \"Savane\" era quella di vendere in particolare nelle colonie francesi. All'epoca non si parlava pi\u00f9 di \"impero francese\", ma di una cosiddetta \"unione francese\" all'interno della quale l'industria transalpina sperava di allargare il primo giro di affari.\nLa versione \"Taxi 85\" prendeva la propria denominazione dal fatto che montava un motore derivato direttamente da quello della \"Primaquatre\" (come peraltro anche tutte le altre \"Colorale\" prodotte fino al 1953, e cio\u00e8 con alesaggio pari ad 85 mm. Tale versione era caratterizzata dal fatto di essere provvista di un solo sedile destinato all'autista, in modo da avere pi\u00f9 spazio per i bagagli, visto che la panchetta posteriore era spostata pi\u00f9 indietro in modo da rendere pi\u00f9 confortevole il viaggio agli occupanti. Era inoltre dotata di un tetto apribile nella zona posteriore del tetto.\nLa versione furgoncino, come al solito, era caratterizzata dall'assenza di un divanetto posteriore e dall'assenza di lunotto e vetri laterali posteriori. La portata massima della \"Colorale\" senza panchetta posteriore era di 800 kg, sia che si trattasse di una versione furgonata, sia che si trattasse invece di una \"Prairie\" con divanetto smontato. Era presente anche una sola portiera per lato. Infine, la versione pick-up era caratterizzata dalla presenza di un cassone scoperto con sponde. Sopra tale cassone era montata la ruota di scorta e l'accesso era possibile grazie ad uno sportello ribaltabile che una volta aperto incorporava un gradino (ricavato nel lato interno dello sportello stesso) che facilitava la salita sopra il piano di carico. Quest'ultima versione, nonostante fosse stata presentata gi\u00e0 a Parigi nel 1950, entr\u00f2 di fatto in listino solo a partire dal mese di aprile del 1951.\nEra infine presente anche una sesta versione, ossia il telaio cabinato, nella cui parte posteriore era possibile allestire carrozzeria personalizzate a seconda delle esigenze del cliente.\nStruttura, meccanica e motore.\nLa \"Colorale\" nasceva su di un telaio realizzato prendendo come modello quello del camion \"1000 kg\", lanciato gi\u00e0 nel 1946 e destinato ad un buon successo di vendite. Tale telaio era di tipo tradizionale, a longheroni e traverse, vista la necessit\u00e0 di contenere i costi. Anche l'architettura meccanica era di tipo classico, con motore anteriore e trazione posteriore. Le sospensioni erano ad assale rigido su entrambi gli assi ed il retrotreno conteneva come sempre, in questi casi, l'alloggiamento per il differenziale. Il molleggiamento era affidato a balestre longitudinali sia davanti che dietro. In alcuni modelli, e precisamente nella \"Savane\" e nella \"Pick-up\", era presente anche un dispositivo che permetteva di variare la flessibilit\u00e0 delle molle. Tale dispositivo era presente anche nella versione \"Taxi\" e nella versione \"Prairie\" con allestimento \"Luxe\", ma solo al retrotreno faceva parte del corredo di serie. Per averlo anche all'avantreno occorreva pagare un sovrapprezzo. L'impianto frenante era idraulico a quattro tamburi da 355,6 mm di diametro, mentre lo sterzo era del tipo a vite globoidale e rullo.\nIl \"cuore\" della \"Colorale\" era il cosiddetto motore Type 603W, noto anche come \"Type 85\" per via della misura del suo alesaggio. Si trattava di un 4 cilindri gi\u00e0 noto agli addetti ai lavori per aver equipaggiato la \"Primaquatre\" durante gli anni '30 del XX secolo. La cilindrata di questo motore era di 2383 cm\u00b3 ed era in grado di erogare una potenza massima di 48 CV, un valore modesto che non permetteva alla vettura di superare i 90 km/h di velocit\u00e0 massima, visto e considerato il suo peso a vuoto, compreso fra i 15,5 ed i 17 quintali a seconda della versione. Il cambio era del tipo manuale a 4 marce, delle quali le due pi\u00f9 alte erano sincronizzate. Il moto veniva trasmesso alle ruote posteriori attraverso un albero di trasmissione di tipo cardanico.\nEvoluzione.\nDella \"Colorale\" vennero apprezzate le doti di praticit\u00e0, molto meno quelle relative ai consumi. Nel 1951 venne condotto un test di consumo, al termine del quale emerse che con una guida brillante la vettura arrivava a consumare oltre 16,5 litri di carburante ogni 100 km. Tale risultato poteva essere limato di soli 3 litri adottando una guida accorta, ma in ogni caso si era sopra i 12 litri ogni 100 km dichiarati dalla Casa.. Ci\u00f2, unito ad un prezzo sopra la media, decret\u00f2 fin da subito un'accoglienza tiepida da parte della clientela. Nel primo anno di produzione solo 11.540 esemplari lasciarono lo stabilimento di Billancourt, molti meno rispetto alla cadenza produttiva su cui la Renault contava, e cio\u00e8 di centocinquanta vetture al giorno, la cifra minima per garantire redditivit\u00e0 al modello. Mentre si studiavano soluzioni per arginare la falla relativa ai consumi, il Salone di Parigi del 1951 vide la presentazione della versione a trazione integrale, prevista nelle versioni \"Prairie\", \"Savane\" e pick-up. La trazione aggiuntiva sull'asse anteriore fu realizzata utilizzando un ponte Tracta-Bendix e poteva essere disinserita a seconda delle esigenze del conducente. Esternamente, la versione a quattro ruote motrici era riconoscibile per la maggior altezza da terra e per gli pneumatici con scolpiture specifiche, pi\u00f9 profonde. Essendo pi\u00f9 pesante di ben 250 kg rispetto alle corrispondenti versioni a trazione posteriore, si cerc\u00f2 di limitarne il calo di prestazioni portando il motore a 52 CV di potenza massima. Ma non si pot\u00e9 fare molto di pi\u00f9: l'unica speranza fu quella di montare un motore nuovo e pi\u00f9 moderno. Tale motore arriv\u00f2 nel 1953, quando nuovamente al Salone di Parigi fu presentata la nuova \"Colorale\" equipaggiata con l'unit\u00e0 \u00c9tendard da 2 litri, la stessa che gi\u00e0 da un paio d'anni veniva montata sotto il cofano della Fr\u00e9gate. Tuttavia, anche questo motore non manc\u00f2 di suscitare perplessit\u00e0, poich\u00e9 a fronte dei suoi 58 CV (sei in pi\u00f9 rispetto alle ultime \"Colorale\" con motore da 2,4 litri e dieci in pi\u00f9 rispetto alle prime) fu rilevato un peggioramento nell'erogazione della coppia ai bassi regimi. La \"Colorale\", quindi, non riusc\u00ec a far breccia nel cuore della potenziale clientela, che dal canto suo prefer\u00ec modelli pi\u00f9 economici come le versioni giardinetta e furgonetta su base Peugeot 203 o, restando in Casa Renault, sulla base delle vecchie Juvaquatre, certamente meno potenti, ma in grado di compensare tale lacuna con una massa a vuoto sensibilmente inferiore (fino a 5 o 6 quintali in meno), ed i cui motori di cilindrata ridotta permettevano costi di esercizio decisamente inferiori.\nNon mancarono per contro alcuni tentativi di promuovere le doti di indistruttibilit\u00e0 della \"Colorale\", partecipando a spedizioni in Africa o promuovendo nuove campagne pubblicitarie che ritraevano le varie versioni della \"Colorale\" in diverse situazioni professionali, addirittura vi furono alcuni carrozzieri che ne realizzavano versioni fuoriserie particolari, allestite come ambulanza o come carro funebre. Ma non vi fu niente da fare, non solo la \"Colorale\" si dimostr\u00f2 tutt'altro che redditizia, ma addirittura la Casa arrivava a perdere il 10% per ogni esemplare venduto. Gli ultimi esemplari di \"Colorale\" furono smaltiti all'inizio del 1957.\nTabella riepilogativa.\nRenault Colorale "}
{"id": "868424", "revid": "123705836", "url": "https://it.wikipedia.org/wiki?curid=868424", "title": "Antal Dor\u00e1ti", "text": "Biografia.\nIl padre suonava il violino nella Orchestra Filarmonica di Budapest. Si form\u00f2 alla Accademia Franz Liszt, studiando composizione con Zolt\u00e1n Kod\u00e1ly e Le\u00f3 Weiner e pianoforte con B\u00e9la Bart\u00f3k. Il debutto alla direzione d'orchestra fu nel 1924 all'Opera Reale di Budapest.\nLa sua prima registrazione discografica fu alla testa della \"London Philharmonic Orchestra\" per l'etichetta La Voce del Padrone, che pi\u00f9 tardi divenne la RCA. Dor\u00e1ti port\u00f2 a termine pi\u00f9 di 600 registrazioni nell'arco della sua carriera. Egli fu il primo direttore ad incidere il ciclo integrale delle sinfonie di Franz Joseph Haydn, dirigendo la \"Philharmonia Hungarica\", un'orchestra formata da musicisti ungheresi che avevano abbandonato la loro patria al momento della invasione sovietica nel 1956.\nDal 1941 al 1945 diresse l'American Ballet Theatre di New York.\nDal 1945 al 1949 diresse l'Orchestra sinfonica di Dallas.\nA Salisburgo nel 1946 dirige un concerto con Yehudi Menuhin e nel 1959 per l'unica volta, l'opera Julietta di Heimo Herbse con Walter Berry ed i Wiener Philharmoniker.\nDor\u00e1ti divenne nel 1947 cittadino degli Stati Uniti d'America e dal 1949 al 1960 diresse l'Orchestra Sinfonica di Minneapolis.\nPer il Teatro La Fenice diresse nel 1955 un concerto nel Cortile di Palazzo Ducale (Venezia), nel 1959 la prima esecuzione assoluta di Studi per un \"Homunculus\": nove pezzi per orchestra di Roberto Lupi con l'Orchestra Philharmonia Hungarica di Vienna, nel 1960 un concerto con Salvatore Accardo al Palazzo del Cinema di Venezia, nel 1961 un concerto e \"La dama spagnola e il cavaliere romano\" di Alessandro Scarlatti con Fiorenza Cossotto e nel 1966 un concerto.\nAl Wiener Staatsoper dirige nel 1961 Fidelio, Otello (Verdi), Der fliegende Holl\u00e4nder e Der Rosenkavalier con Lisa Della Casa e Wilma Lipp.\nDal 1962 al 1966 dirige la BBC Symphony Orchestra.\nAl Royal Opera House di Londra dirige nel 1962 Il gallo d'oro con Reri Grist e nel 1963 Der Rosenkavalier con Leonie Rysanek.\nDal 1966 al 1974 dirige la Royal Stockholm Philharmonic Orchestra, dal 1970 al 1977 la National Symphony Orchestra di Washington, dal 1975 al 1978 la Royal Philharmonic Orchestra e dal 1977 al 1981 l'Orchestra sinfonica di Detroit.\nNel 1984 dirige tre concerti con Ilse von Alpenheim (sua moglie dal 1971) al Teatro alla Scala di Milano."}
{"id": "868426", "revid": "1543377", "url": "https://it.wikipedia.org/wiki?curid=868426", "title": "Creolina", "text": "Creolina \u00e8 un marchio registrato dalla Guglielmo Pearson S.r.l. di Genova, e corrisponde ad un prodotto disinfettante, miscela di composti chimici, i cui nomi, ditta e prodotto, si ispirano al disinfettante elaborato dalla William Pearson LTD inglese.\nIn Italia, la ditta \u00e8 proprietaria del marchio Creolina, ed \u00e8 unica produttrice del disinfettante, registrato presso il Ministero della Salute con il numero 148/10. Internazionalmente \"Creolin\" corrisponde anche al nome commerciale di altri prodotti disinfettanti, altrimenti prodotti, ad esempio da Mark Cansick Co. oltre alla stessa William Pearson Chemicals.\nStoria.\nIl nome creolina corrispondeva al primo disinfettante complesso ad essere scoperto dal chimico inglese, William Pearson, alla fine del XIX secolo. Dal 1888 ad oggi la creolina ha vissuto vari cambiamenti. La composizione originale, cambiata nel prodotto attuale, era olio di catrame, saponi, soda caustica e pochissima acqua, \u00e8 stato un disinfettante usato e copiato, tanto da diventare un nome comune per indicare un prodotto a base di olii di catrame dall'odore caratteristico di fenolo, in quanto ricchi di composti fenolici e polifenolici. Esistono studi dell'epoca volti a valutare il suo grado tossico a fronte di diversi episodi di intossicazione, a volte volontaria. La creolina Pearson, dall'analisi del 1913, risultava contenere il 20 per cento di cresoli.\nI suoi usi divennero molteplici, dal campo medico a quello zootecnico, civile e veterinario. Inoltre, l'uso della creolina, in campo di opere di restauro motoristico, viene usata per riportare allo stato originale di fonderia le parti in alluminio macchiate da olio e dai vapori dello stesso.\nComposizione del prodotto italiano.\nLa creolina contiene composti fenolici riconosciuti nocivi per la salute umana e per l'ambiente, e va utilizzato secondo le norme riportate nelle schede di sicurezza dei suoi costituenti principali.\nLa composizione attuale come riportata sul sito dal produttore \u00e8:"}
{"id": "868427", "revid": "438678", "url": "https://it.wikipedia.org/wiki?curid=868427", "title": "Tony Scaglione", "text": ""}
{"id": "868434", "revid": "289247", "url": "https://it.wikipedia.org/wiki?curid=868434", "title": "Kommando Nuovi Diavoli", "text": ""}
{"id": "868438", "revid": "599013", "url": "https://it.wikipedia.org/wiki?curid=868438", "title": "Aitor Gonz\u00e1lez", "text": "Professionista dal 1998 al 2005, vincitore della Vuelta a Espa\u00f1a 2002.\nCarriera.\nPassato professionista nel 1998 con la Avianca-Telecom; si mette in evidenza, per la prima volta, al Tour de France 2001. All'8\u00aa tappa entra nella fuga a 14 che guadagna 35'54\" sul gruppo; sul traguardo di Pontarlier \u00e8 superato allo sprint dal solo Erik Dekker, risalendo cos\u00ec al decimo posto della classifica generale. Tuttavia si ritira nel corso della 10\u00aa tappa.\nNel 2002 ottiene i risultati pi\u00f9 prestigiosi della carriera. Dopo aver vinto due tappe ed aver concluso al 6\u00ba posto il Giro d'Italia prende il via della Vuelta a Espa\u00f1a con i gradi di seconda punta, nella Kelme, alle spalle di \u00d3scar Sevilla. Il compagno conquista la maglia di leader al termine della 6\u00aa tappa ma Gonzalez, vincendo la cronometro di Cordova, quattro giorni dopo (ed essendosi gi\u00e0 imposto anche nell'8\u00ba frazione), si porta a solo 1\" in classifica. Nella decisiva 15\u00aa tappa, con arrivo sull'Angliru, Gonzalez fa corsa a se all'inseguimento del vincitore di giornata, nonch\u00e9 nuovo leader, Roberto Heras, confermandosi al secondo posto della classifica, mentre Sevilla perde terreno. Si arriva cos\u00ec al via dell'ultima tappa, una cronometro di 41,2 km che si conclude allo stadio Santiago Bernabeu, con Heras in vantaggio di 1'08\". Gonzalez domina la cronometro infliggendo ben 3'22\" al rivale: conquista cos\u00ec il primato in classifica (senza mai vestire la maglia durante tutta la corsa) e va a vincere la Vuelta davanti a Heras e Joseba Beloki.\nNel 2003 \u00e8 passato all'italiana Fassa Bortolo, facendo sue, nel biennio seguente, un'altra tappa al Giro d'Italia nel 2003 e una al Tour de France 2004. Dal 2005 al 2006 ha corso per la squadra basca Euskaltel-Euskadi, vincendo il Giro di Svizzera 2005.\nNel 2006 \u00e8 stato sospeso per due anni (fino al settembre 2007) per uso di sostanze proibite. Nello stesso anno si \u00e8 ritirato dall'attivit\u00e0.\nIl 25 ottobre 2016 viene arrestato dalla Polizia spagnola per una presunta partecipazione a un furto in un negozio di telefonia mobile di Alicante."}
{"id": "868439", "revid": "767487", "url": "https://it.wikipedia.org/wiki?curid=868439", "title": "Sergio Sorrentino", "text": "\u00c8 tra i massimi esperti italiani del filosofo e teologo tedesco Friedrich Schleiermacher, ma oltre alle letture di carattere teologico-religioso, \u00e8 anche ideatore di una filosofia autonoma ed originale. Sorrentino \u00e8 infatti convinto che si debba ricercare una connessione tra le varie forme di sapere, spesso rinchiuse nell'ambito dei propri specialismi e pertanto sterili.\nFormazione e studi.\nDopo un periodo di studio passato in Italia (Milano, Napoli) e l'estero (Tubinga, Heidelberg) nel 1972 si laurea in Filosofia presso l'Universit\u00e0 degli Studi di Napoli \"Federico II\". Nel 1973 consegue la laurea in teologia presso la facolt\u00e0 teologica \"San Luigi\" di Napoli e dal 1974 \u00e8 ricercatore presso L'Universit\u00e0 degli Studi di Salerno.\nNel 1977 riceve una borsa di formazione a Gottinga, nel 1979 a Kiel e nel 1985 a Monaco.\nNel 1980 diviene ricercatore confermato a Salerno e dal 1995/96 \u00e8 docente, tuttora in ruolo, di Filosofia della religione preso la medesima universit\u00e0.\nPensiero.\nIl pensiero di Sorrentino si sviluppa soprattutto intorno a tematiche come il dibattito sulla religione, inteso nel senso di una problematizzazione e di una tematizzazione del religioso nella societ\u00e0 moderna e contemporanea, a partire dal tardo Illuminismo fin ai giorni nostri. Sorrentino cerca di inquadrare il pensiero filosofico relativo all'etica e alla religione. Da qui parte il tentativo di una tematizzazione filosofica della dimensione simbolica. Il motore della ricerca \u00e8 il tentativo di giungere ad una forma di connessione dei saperi che possa superare le difficolt\u00e0 e le incomprensioni del mondo contemporaneo, non solo in ambito filosofico."}
{"id": "868440", "revid": "2214766", "url": "https://it.wikipedia.org/wiki?curid=868440", "title": "Quyen", "text": "Il termine Quy\u1ec1n \u00e8 una parola vietnamita traducibile come \"pugno\" e per estensione \"pugilato\", analogamente al cinese Ch'uan (Quan) nelle espressioni come Taijiquan, \"pugilato del principio supremo\" \nE' utilizzata nelle arti marziali vietnamite, come il Vo Co Truyen, per indicare una \"forma\", una sequenza di movimenti codificati, equivalente al giapponese \"kata\", al coreano \"poomsae\" o al cinese \"taolu\". \nSi tratta di un \"combattimento immaginario\" contro uno o pi\u00f9 avversari, una serie di azioni di attacco e difesa, atte a migliorare la coordinazione, la potenza, la velocit\u00e0 e la resistenza del praticante. E' lo strumento per tramandare la conoscenza e la strategia del maestro che ha creato la Quy\u1ec1n e che spesso ha mascherato il significato di alcuni passaggi per evitare che qualche estraneo possa appropriarsene. \nTipologie e categorie.\nEsistono diverse tipologie di Quy\u1ec1n:\nNel Wushu \"moderno\" la gara di \"forme\", chiamata Taolu, comprende le categorie gi\u00e0 citate (mani nude, a coppie, con armi), ma pu\u00f2 essere ulteriormente suddivisa in stili \"moderni\" o \"codificati\" e stili \"tradizionali\", che possono essere a loro volta \"interni\" o \"esterni\" e \"dimostrativi\". \nNel programa unificato della WFVV (World Federation of Vietnam Vocotruyen) sono state selezionate a partire dal 1993 delle Quy\u1ec1n per la specifica categoria \u201cForme codificate\u201d, sia a mani nude che con armi, come \u0110\u1ed3ng nhi quy\u1ec1n, Ng\u1ecdc tr\u1ea3n quy\u1ec1n, H\u00f9ng k\u00ea quy\u1ec1n, L\u00e3o mai quy\u1ec1n, Ti\u00ean \u00f4ng quy\u00ean, B\u1ea1ch h\u1ea1c s\u01a1n quy\u1ec1n, Roi t\u1ea5n nh\u1ea5t (bastone roi), T\u1ee9 linh \u0111ao (sciabola), Th\u00e1i s\u01a1n c\u00f4n (bastone lungo), Hu\u1ef3nh long \u0111\u1ed9c ki\u1ebfm (spada), L\u00e3o h\u1ed5 th\u01b0\u01a1ng s\u01a1n (lancia).\nIn Italia la FIWuK (Federazione Italiana Wushu Kung Fu) organizza competizioni di Quy\u1ec1n (forme individuali) e Song luy\u1ec7n (forme a coppie) codificate. Il settore Arti Marziali Vietnamite (Vocotruyen e Vovinam Viet Vo Dao) prevede le seguenti specialit\u00e0:\nDidattica e trasmissione.\nLe Quy\u1ec1n vengono tramandate da maestro ad allievo per lo pi\u00f9 oralmente, attraverso la riproduzione e la ripetizione dei movimenti, fino al loro perfezionamento. Per garantire la conservazione e la trasmissione di questo patrimonio culturale, le Quy\u1ec1n erano preservate in \"poemi\" (Th\u01a1) le cui \"poesie\" (Thi\u1ec7u) descrivono, in termini pi\u00f9 o meno poetici e allusivi, la sequenza e l'applicazione delle tecniche. \nDi questi \"poemi\" pu\u00f2 esistere pi\u00f9 di una versione, perch\u00e8 nel corso del tempo possono essersi verificati errori di trascrizione o differenti interpretazioni delle \"poesie\". Il vietnamita \u00e8 una lingua tonale, quindi per ogni parola (costituita da una sola sillaba) possono esserci sei diverse intonazioni della vocale, che cambiano completamente il significato del vocabolo. L'esempio pi\u00f9 \"classico\" \u00e8 la sillaba \"MA\", che a seconda del tono, significa: Ma = fantasma, M\"\u00e1\" = madre, M\"\u00e0\" = ma, M\"\u1ea3\" = tomba, M\"\u00e3\" = cavallo, M\"\u1ea1\" = piantina di riso. Inoltre gran parte del lessico vietnamita \u00e8 costituito da prestiti linguistici dalla lingua cinese: questa lingua \"letteraria\", molto diversa dal vietnamita \"parlato\", \u00e8 quella utilizzata nelle arti marziali tradizionali vietnamite. \nAd esempio del \"poema\" di Long h\u1ed5 h\u1ed9i quy\u1ec1n (l'unione del drago della tigre), una quy\u1ec1n di V\u00f5 B\u00ecnh \u00d0\u1ecbnh presente nel programma di molte scuole vietnamite, si trovano diverse versioni, come quelle della scuola Sa Long C\u01b0\u01a1ng. Nelle \"poesie\" alcune tecniche sono descritte in modo esplicito, altre volutamente in \"codice\", affinch\u00e8 sia difficile interpretarle senza la guida di un maestro, come nella \"poesia\" T\u00e0ng Long Hi\u1ec7n H\u1ed5, che significa \"drago nascosto, tigre accovacciata\", un'espressione idiomatica cinese (chengyu) indicante i talenti nascosti, come nel titolo originale del film \"La tigre e il dragone\" (\u5367\u864e\u85cf\u9f99, W\u00f2h\u01d4 C\u00e1ngl\u00f3ng, in inglese \"Crouching Tiger, Hidden Dragon\")."}
{"id": "868445", "revid": "1543377", "url": "https://it.wikipedia.org/wiki?curid=868445", "title": "Brian McFadden", "text": "Biografia.\nBrian Nicholas McFadden nasce il 12 aprile 1980 ad Artane, un sobborgo di Dublino, da Mairead e Brendan McFadden. Ha una sorella, Susan, di 3 anni minore.\nIl 5 gennaio 2002 Brian sposa Kerry Katona, ex cantante del gruppo inglese Atomic Kitten, da cui ha due figlie, Molly (nata il 31 agosto 2001) e Lilly-Sue (nata il 3 febbraio 2003). Nel settembre 2004 la coppia annuncia la separazione, cui segue il divorzio nel dicembre 2006.\nBrian \u00e8 stato sentimentalmente legato alla cantante australiana Delta Goodrem.\nGli inizi.\nFin da piccolo, le sue passioni sono cantare e giocare a calcio. Con la sorella si iscrive alla \"Billie Barry Stage School\", e si esibisce come attore nei maggiori teatri d'Irlanda. Ha anche un ruolo nella serie televisiva irlandese \"Finbar's Class\", una commedia su un gruppo di teenager ambientata in una scuola.\nNel 1998 forma un gruppo di influenza pop e r'n'b chiamato \"Cartel\" insieme ad altri due ragazzi, Tim e Darragh, con i quali si esibisce con successo in vari pub di Dublino.\nIl successo con i Westlife.\nLa svolta avviene quando Brian riesce ad entrare in contatto con Louis Walsh, allora manager dei Boyzone. Luis gli spiega che non \u00e8 interessato ad un altro gruppo, ma lo invita ad entrare in una boy band conosciuta prima come \"I.O.U.\" e poi come \"Westside\". Brian va a fare il provino con il suo amico Nicky, entrambi fanno colpo e finiscono a far parte del gruppo.\nQualche mese dopo il gruppo, che nel frattempo ha cambiato nome in Westlife, debutta alla numero 1 della classifica britannica con tutti e 7 i primi singoli pubblicati, record per cui entra nel Guinness dei primati. Anche l'ottavo singolo debutta bene, piazzandosi al secondo posto.\nDurante la sua permanenza nel gruppo, Brian cambia la grafia del suo nome in Bryan, adducendo come motivo che ci\u00f2 gli rende pi\u00f9 semplice il firmare autografi, non dovendo staccare la penna dal foglio per scrivere la \"i\".\nAlcune canzoni apparse negli album dei Westlife portano anche la firma di Brian, come \"Fragile Heart\" (dall'album \"Coast to Coast\"), \"Bop bop baby\", \"I wanna grow old with you\", \"Love crime\" (dall'album \"World of our own\").\nCon i Westlife, Brian vende pi\u00f9 di 30 milioni di album, 7 milioni di singoli, ha 12 singoli alla numero 1 nella classifica britannica e riempie gli stadi di tutto il mondo.\nLa carriera solista.\nIl 9 marzo 2004 Brian lascia i Westlife per dedicarsi alla famiglia e ad altri progetti.\nNel settembre 2004 il suo primo singolo da solista, \"Real to me\", debutta alla numero 1 nella classifica britannica e in altri paesi come Irlanda, Danimarca e Norvegia.\nQualche mese dopo esce il suo primo album, intitolato \"Irish son\". Brian \u00e8 coautore di tutte le canzoni dell'album, molte delle quali portano anche la firma di Guy Chambers, famoso per le numerose collaborazioni con Robbie Williams, cui peraltro Brian \u00e8 stato da alcuni accostato per il fatto di aver lasciato una boy-band e iniziato una carriera solista pi\u00f9 orientata al rock.\nIl video del secondo singolo \"Irish son\", uscito nel novembre 2004, fa molto discutere, in quanto mostra una scuola dei Fratelli Cristiani a Dublino, e il testo della canzone lascia intendere che Brian abbia subito delle violenze in quella scuola, esprimendo una pesante critica verso il peso che la Chiesa cattolica esercita sulla societ\u00e0 irlandese. Dopo le proteste e le accuse di lesione all'immagine avanzate dalla scuola ritratta nel video, che non \u00e8 la stessa che Brian ha frequentato, la Sony BMG, etichetta che produce l'album, decide di ritirare il video .\nIl video del quarto singolo \"Demons\", per la regia di Howard Greenhalgh, esce nell'aprile 2005. Un anno e mezzo pi\u00f9 tardi, il 30 settembre 2006, il network televisivo americano ABC ne presenta una nuova versione con delle scene tratte dal telefilm Lost, con lo scopo di promuovere il telefilm stesso.\nOltre a duettare con lei nel proprio album, Brian scrive altre canzoni insieme a Delta Goodrem per il suo album \"Mistaken Identity\". In qualit\u00e0 di autore partecipa all'Eurovision Song Contest 2004, con la canzone \"If My World Stopped Turning\" interpretata da Chris Doran.\nNel 2006 duetta anche con LeAnn Rimes nella canzone \"Everybody's Someone\", che fa parte del suo album \"Whatever We Wanna\".\nIl 20 aprile 2007 esce in Irlanda il singolo \"Like Only A Woman Can\" che precede l'uscita del secondo album \"Set In Stone\", in vendita dal 21 aprile 2008, da cui sono stati estratti i singoli\" Everything But You\" e \"Twisted\"\nIl 23 aprile 2010 esce il singolo \"Just Say So\" Duetto con il chitarrista/produttore Kevin Rudolf che precede l'uscita del Terzo album \"Wall of Soundz\", anche in questo Album \u00e8 presente un duetto con Delta Goodrem."}
{"id": "868446", "revid": "2075278", "url": "https://it.wikipedia.org/wiki?curid=868446", "title": "Sony Interactive Entertainment", "text": "Sony Interactive Entertainment, LLC, nota come Sony Computer Entertainment, Inc. fino al 2016, \u00e8 una societ\u00e0 giapponese attiva nell'ambito dei videogiochi e delle console.\nFu fondata il 16 novembre 1993 a Tokyo come sussidiaria di Sony. La societ\u00e0 gestisce la ricerca, lo sviluppo, la produzione e la vendita di hardware riguardanti il marchio PlayStation; ma \u00e8 anche editore e sviluppatore di videogiochi per i propri sistemi con diverse filiali distribuite in America, Europa, Oceania e Asia. Il presidente e CEO di Sony Computer Entertainment \u00e8 stato Ken Kutaragi, che \u00e8 anche conosciuto come il \"Padre della PlayStation\". Kutaragi \u00e8 stato il presidente fino al 30 novembre 2006, quando \u00e8 stato sostituito da Kazuo Hirai; il quale a sua volta \u00e8 stato sostituito da Jack Tretton come presidente e CEO di \"Sony Computer Entertainment America\". La societ\u00e0 ha sede a Tokyo, ma anche uffici sparsi in tutto il mondo.\nConsole casalinghe.\nPlayStation.\nPrima incursione nel mercato videoludico da parte di Sony, la PlayStation (PSX durante la fase di sviluppo, in seguito PSone) inizialmente sarebbe dovuta essere una periferica in grado di leggere i CD per lo SNES (Super Nintendo Entertainment System, conosciuto anche come \"Super Famicom\" in Giappone) come risposta al Sega Mega CD, periferica sviluppata congiuntamente da SEGA e JVC da aggiungere al Sega Mega Drive. Quando i piani per lo sviluppo del lettore CD per lo SNES furono segretamente cancellati da parte di Nintendo, la Sony decise di farne una console completa.\nPlayStation 2.\nAl momento la console pi\u00f9 venduta e famosa al mondo, la PlayStation 2 fu pubblicata in Giappone il 4 marzo del 2000, in Nord America il 26 ottobre e in Europa il 24 novembre dello stesso anno. La PlayStation 2 offre una grafica di nuova generazione (rispetto alla quinta generazione di console) e fu la prima console ad avere funzionalit\u00e0 di riproduzione DVD. La console venne criticata da alcuni sviluppatori di videogiochi per la sua difficolt\u00e0 di programmazione; ma nonostante ci\u00f2 la PS2 ha avuto un enorme sostegno da terze parti ed \u00e8 divenuta un grande successo commerciale.\nPSX.\nNel dicembre 2003, la Sony ha aggiornato l'hardware della PlayStation 2 aggiungendo un masterizzatore DVD, un hard disk e funzionalit\u00e0 di video recorder. Il sistema cos\u00ec aggiornato \u00e8 stato indicato con il nome di PSX (un acronimo utilizzato anche per indicare la prima PlayStation durante la sua fase di sviluppo), aggiungendo anche un'estesa connettivit\u00e0 con la PSP. Tuttavia, si tratta di un dispositivo molto costoso e a causa della sua impopolarit\u00e0 non \u00e8 mai stato pubblicato al di fuori del Giappone.\nPlayStation 3.\nLa PlayStation 3 proietta il marchio PlayStation nella settima era. La PlayStation 3 si avvale di una nuovissima e potentissima CPU chiamata Cell che, grazie anche ad una scheda grafica RSX Reality Synthesizer offre una grafica totalmente nuova e impressionante, con supporto HD.\n\u00c8 in grado di supportare la visione 3D di molti giochi e film.\nPlayStation 4.\nLa quarta console di Sony \u00e8 uscita il 15 novembre 2013. La console \u00e8 stata presentata durante il \"PlayStation Meeting\" il 20 febbraio 2013; \u00e8 possibile utilizzare il PlayStation Move della PlayStation 3 ma non il DualShock 3, non c'\u00e8 retrocompatibilit\u00e0 e nessun blocco dell'usato. L'architettura \u00e8 simile a quella di un PC ed usa parti hardware create da AMD. Il suo nuovo controller \u00e8 il DualShock 4.\nPlayStation 5.\nLa Playstation 5 \u00e8 la quinta console prodotta da Sony Interactive Entertainment e fa parte della nona generazione di console. La console \u00e8 stata ufficialmente annunciata l'8 ottobre 2019 tramite un comunicato sul PlayStation.Blog dal presidente della SIE, Jim Ryan, come successore della PS4. Il 7 aprile 2020 \u00e8 stato presentato il controller wireless per PS5: il DualSense.\nUscita in Italia il 19 novembre 2020, \u00e8 stata presentata il giorno 11 giugno 2020 in due versioni: normale e \"Digital Edition\" (ovvero senza possibilit\u00e0 di inserimento CD).\nConsole portatili.\nPocketstation.\nLa Pocketstation \u00e8 una mini-console di videogiochi creata a Sony come una periferica della PlayStation. Fu commercializzata nel solo territorio giapponese il 23 gennaio 1999; ed \u00e8 dotata di display LCD, suono, un vero orologio e capacit\u00e0 di comunicazione ad infrarossi.\nPlayStation Portable.\nLa PlayStation Portable (PSP) \u00e8 una console da gioco portatile distribuita e prodotta da Sony Computer Entertainment, come una incursione nel mercato delle console portatili che \u00e8 stato ed \u00e8 ancora dominato da Nintendo; anche se la PSP \u00e8 divenuta la maggior concorrente di Nintendo. Il suo sviluppo \u00e8 stato annunciato durante l'E3 2003, ed \u00e8 stato ufficialmente inaugurato il 11 maggio 2004 in una conferenza stampa Sony all'E3 2004. Il sistema \u00e8 stato distribuito in Giappone il 12 dicembre 2004, negli Stati Uniti e il Canada sul 24 marzo 2005 e in Europa e in Italia il 1\u00ba settembre 2005. La versione Slim &amp; Lite della console \u00e8 stata annunciata all'E3 2007, ed \u00e8 stata ufficialmente disponibile in Nord America, Europa e Giappone da settembre 2007.\nPlayStation Vita.\nLa PlayStation Vita venne presentata ufficialmente a Tokyo il 27 gennaio del 2011, e in seguito molte delle sue funzionalit\u00e0 all'E3 2011. \u00c8 considerata un flop commerciale.\nOrganizzazione internazionale.\nIl primo settembre 2005 fu fondata la divisione Sony Computer Entertainment Worldwide Studios (rinominata Playstation Studios nel 2020) avr\u00e0 la responsabilit\u00e0 globale per la direzione creativa, tecnica e strategica impostazione di sviluppo e di produzione dei software prodotti da Sony Computer Entertainment per la famiglia PlayStation. Sh\u016bhei Yoshida \u00e8 stato nominato come presidente di SCE WWS il 16 maggio 2008. Yoshida \u00e8 stato assunto da Kazuo Hirai, che \u00e8 stato titolare del posto, dopo \"Phil Harrison\" (un ex SCEE VP) che ha lasciato la societ\u00e0 all'inizio del 2008.\nI giochi \"First Party\" appartengono alla Sony compreso lo studio dei sviluppatori.\nGiochi su licenza.\nFranchises proprietari della Sony Computer Entertainment:"}
{"id": "868447", "revid": "767487", "url": "https://it.wikipedia.org/wiki?curid=868447", "title": "Les Smith", "text": "Biografia.\nDal 1997 al 1999 \u00e8 stato componente del gruppo black metal britannico Cradle of Filth, incidendo \"Cruelty and the Beast\" e \"From the Cradle to Enslave\", passando successivamente negli Anathema tra il 2000 e il 2003. Ha suonato anche negli Antimatter, negli Ship of Fools ed \u00e8 stato anche nel controverso gruppo Tourettes."}
{"id": "868456", "revid": "287204", "url": "https://it.wikipedia.org/wiki?curid=868456", "title": "Idrovora", "text": "Lidrovora \u00e8 un tipo di pompa usata per assorbire ed asportare grandi masse d'acqua, in particolare per opere di bonifica o in casi di alluvione.\nUtilizzo.\nLe idrovore vengono usate per effettuare e mantenere bonifiche idrauliche di ampi territori italiani durante il XX secolo, tra cui il Delta del Po, le foci del Piave, il Fucino, la Piana Reatina, il Polesine, il Veneto Orientale, Arborea, e l'Agro Pontino. Vengono utilizzate per impedire le infiltrazioni di acqua nei polder olandesi. Le idrovore in Italia sono gestite dai consorzi di bonifica. Idrovore minori vengono usate anche per lo smaltimento delle acque fognarie (ad esempio a Marghera)."}
{"id": "868461", "revid": "287204", "url": "https://it.wikipedia.org/wiki?curid=868461", "title": "Arsene Wenger", "text": ""}
{"id": "868462", "revid": "125813036", "url": "https://it.wikipedia.org/wiki?curid=868462", "title": "Ray Romano", "text": "Ha vinto un Emmy Award. \u00c8 famoso per aver interpretato Ray Barone nella serie televisiva \"Tutti amano Raymond\", scritta da lui stesso insieme a Philip Rosenthal. Ha inoltre doppiato, nelle versioni originali, Manfred il mammut ne \"L'era glaciale\" e nei seguiti \"L'era glaciale 2 - Il disgelo\", \"L'era glaciale 3 - L'alba dei dinosauri\", \"L'era glaciale 4 - Continenti alla deriva\", \"L'era glaciale - In rotta di collisione\" e \"L'era glaciale - Le avventure di Buck\".\nBiografia.\nRomano \u00e8 nato e cresciuto a Forest Hills, un quartiere del Queens (New York), in una famiglia d'origini italiane, secondogenito dei tre figli di Albert Romano (1925-2010), un agente immobiliare ed ingegnere, e di Lucie Fortini (nata Luciana Fortini), un'insegnante di pianoforte. Suo fratello maggiore, Richard (n. 1956), \u00e8 un poliziotto, con il grado di sergente, presso l'NYPD, mentre suo fratello minore, Robert (n. 1966), \u00e8 un insegnante. Romano frequent\u00f2 le scuole elementari e medie presso l'istituto scolastico \"Our Lady Queen of Martyrs\" del proprio quartiere. Dopo aver frequentato brevemente l\"'Archbishop Molloy High School\", si diploma alla \"Hillcrest High School\" nel 1975 - dove tra i suoi compagni di classe figurava tra l'altro una giovane Fran Drescher -, conseguendo poi la laurea in contabilit\u00e0 presso il \"Queens College\".\nCarriera.\nLa sua carriera inizia sul canale statunitense Comedy Central, partecipando alla serie TV animata \"Dr. Katz, Professional Therapist\". Dopo, fece parte del cast nella sit-com statunitense (ora non pi\u00f9 in programmazione), \"NewsRadio\", interpretando Joe. Questo personaggio venne per\u00f2 ucciso per lasciare spazio ad un altro interpretato da Joe Rogan. Pi\u00f9 tardi si occup\u00f2 di una sit-com con lui protagonista, \"Tutti amano Raymond\".\nAiut\u00f2 anche Kevin James, suo grande amico, ad entrare nel mondo dello show-business, facendolo entrare nel cast di \"Tutti amano Raymond\". Nel 1998 Kevin riusc\u00ec anche ad avere una parte da protagonista nella sit-com \"The King of Queens\". Soltanto nel 2006 riusciranno a riunirsi nel film \"Grilled\" con due parti da protagonisti. Ray, appar\u00ec anche nel duemillesimo episodio di \"Who Wants to Be a Millionaire\" (il quiz televisivo da cui fu preso spunto per Chi vuol essere milionario?) vincendo 125.000 di dollari (donati poi alla NYPD e alla D.A.R.E).\nNel 2001 fu nominato in un programma di E!, che parlava dei 20 comici dell'anno. Nel 2004 divenne famoso per essere entrato nel Guinness dei primati come l'attore televisivo pi\u00f9 pagato della storia; nello stesso anno il suo salario, per interpretare la parte di Ray Barone in \"Tutti amano Raymond\", era di 50.000.000 di dollari. Sempre nel 2004, la stessa serie TV guadagn\u00f2 3.9 miliardi di dollari. Ray, \u00e8 stato anche il soggetto del film-documentario \"95 Miles To Go\" che \u00e8 uscito negli USA il 7 aprile 2007.\nVita privata.\nNel 1987 ha sposato l'attrice Anna M. Scarpulla, che aveva conosciuto cinque anni prima. Hanno avuto 4 figli: Alexandra (nata nel 1990), i gemelli Matthew e Gregory (nati nel 1993) e Joseph Raymond (nato nel 1998). Ray \u00e8 inoltre un abile giocatore di golf, come il suo personaggio, della sua nota sit-com, Ray Barone.\nDoppiatori italiani.\nNelle versioni in italiano delle opere in cui ha recitato, Ray Romano \u00e8 stato doppiato da:\nCome doppiatore \u00e8 stato sostituito da:"}
{"id": "868463", "revid": "767487", "url": "https://it.wikipedia.org/wiki?curid=868463", "title": "Man Overboard (Blink-182)", "text": "Man Overboard \u00e8 l'unica canzone inedita dei blink-182 inserita nel loro album \"The Mark, Tom and Travis Show (The Enema Strikes Back!)\".\nSi pensa riguardi come l'ex-batterista dei blink, Scott Raynor divenne alcolista e come fu allontanato dalla band per il suo alcolismo. Il chitarrista Tom DeLonge cerc\u00f2 in tutti i modi di invogliarlo alla riabilitazione, le ultime parole per Scott furono: \"Don't forget to bring a towel... to rehab and night night, keep your butthole tight\".\nLe parole \"So sorry, it's over\" (Sono molto dispiaciuto, \u00e8 finita), ripetute in gran parte della canzone, sono un riferimento ad una precedente canzone, \"Untitled\", registrata quando Scott era ancora nella band.\nLa canzone \u00e8 stata suonata raramente ai concerti (il secondo verso e il ritornello sono stati sempre suonati in un tour del 2004 all'interno di un medley) fino al tour del 2009.\nVideo.\nIl video \u00e8 una parodia di alcuni video precedenti degli stessi blink.\nI componenti della band, mentre si recano ad un loro concerto si addormentano nel furgone.\nMark sogna 3 persone di statura limitata che rivestono i ruoli di blink nel video di What's My Age Again?, Tom sogna Adam's Song e, Travis All the Small Things.\nAlla fine arrivano al concerto e trovano i tre nani ad aspettarli, i blink fuggono urlanti.\nTracce.\nLa traccia dal vivo \u00e8 registrata al Bill Graham Civic Audiotorium, a San Francisco, il 4 novembre 1999."}
{"id": "868467", "revid": "1747171", "url": "https://it.wikipedia.org/wiki?curid=868467", "title": "Luigi Onetti", "text": "Biografia.\nSecondo Virginia Bertone (1999), Onetti \u00e8 stata \"una delle personalit\u00e0 pi\u00f9 interessanti della cultura figurativa torinese d'inizio secolo\".\n\"Dopo gli studi classici frequent\u00f2 un anno di Universit\u00e0 e poi si dedic\u00f2 alla pittura. Gi\u00e0 all'epoca del liceo aveva dipinto una copia di un ritratto di Antoon van Dyck su una piccola tela.\nI quadri di Onetti sono realizzati con la tecnica del \"divisionismo\", che abolisce l'impasto dei colori sulla tavolozza e li stende nei loro vari componenti direttamente sulla tela. La fusione dei colori rende maggiore luminosit\u00e0 e si realizza nell'occhio di chi guarda il quadro.\nNel 1898, all'Esposizione generale italiana di Torino, Onetti present\u00f2 \"Il pazzo\", quadro che rappresenta un infelice demente e due donne, parenti dello sventurato, che si abbracciano, piangendo ed esprimono il loro dolore straziante. Nello stesso anno (1898) dipinge \"U Tun\u00e8\", olio su tela, oggi conservato al Museo d'arte sacra San Giacomo.\nL'opera \"sociale\" di Onetti inizi\u00f2 col quadro \"I miserabili\", poi \"Il pane\" e il trittico \"La vita\", comprendente l'amore, il lavoro, il dolore. Questo trittico fu premiato dall'associazione della stampa, nell'esposizione internazionale del 1902 a Torino.\nNel 1901, Giovanni Cena, a proposito di Onetti, scrive \"un giovane pieno d'ardimento... affronta i grandi quadri con una disinvoltura stupefacente\".\nIn seguito Onetti dipinse \"Il prossimo\", che rappresenta una turba di affamati, invocanti il pane quotidiano, con l'espressione della fame diffusa sulle guance e negli occhi inferociti. Segu\u00ec \"L'esercito del male sconfitto dalle forze nuove\" che, a destra, mostra la bufera imminente e distruttrice, dipinta con neri nuvoloni e, nella parte restante, fa vedere una moltitudine di figure, che sono le allegorie dei pregiudizi, delle superstizioni, delle menzogne, delle forze brutali.\nL'arte pittorica dell'Onetti si estese anche ai ritratti, fra i quali si trova quello della moglie, ai paesaggi, alla storia.\nUna delle ultime esposizioni delle opere di questo pittore \u00e8 avvenuta nel 2003 ad Aosta, nella sede espositiva del \"Museo archeologico regionale\" ed aveva titolo \"I divisionisti piemontesi da Giuseppe Pellizza da Volpedo a Giacomo Balla\"."}
{"id": "868468", "revid": "92723", "url": "https://it.wikipedia.org/wiki?curid=868468", "title": "Luca Mezzano", "text": "Caratteristiche tecniche.\nEra un difensore centrale forte fisicamente e abile sulle palle inattive, in grado di giostrare anche come laterale.\nCarriera.\nGiocatore.\nClub.\nCresce nelle giovanili del Torino, con cui vince il Torneo di Viareggio nel 1995 e debutta in Serie A il 25 febbraio 1996, nella partita -Torino (1-0).\nNell'estate del 1997 passa all'Inter per 8 miliardi di lire, dove scende in campo 4 volte in Serie A 1997-1998 e vince la Coppa UEFA 1997-1998, anche a causa di una pubalgia e di tre ernie inguinali.\nNel gennaio 1999 i \"nerazzurri\" lo cedono in prestito al Perugia, con cui colleziona otto presenze in campionato, poi nell'estate del 1999 al Verona con cui raccoglie solo quattro gettoni in campionato prima di scendere in Serie B, sempre in prestito, al Brescia.\nNell'estate del 2000 viene acquistato in compropriet\u00e0 dal ChievoVerona, e a ottobre viene mandato in prestito alla Reggina in Serie A.\nNell'estate del 2001 torna all'Inter e a settembre viene riacquistato dal Torino dove contribuisce con undici presenze alla salvezza dei \"granata\".\nNella stagione 2002-2003 \u00e8 titolare nella squadra che partecipa all'Intertoto, uscendo al 3\u00ba turno per mano del Villarreal, e al termine della stagione retrocede in Serie B.\nLe due stagioni successive le disputa in cadetteria, senza riuscire a riconquistare la Serie A. Al termine della stagione 2004-2005, il contratto non gli viene rinnovato e rimane svincolato.\nIl 25 agosto 2005 firma un contratto annuale con il Bologna, neoretrocesso in Serie B, giocando titolare in una stagione che si conclude con un deludente ottavo posto.\nIl 24 giugno 2006 rinnova il contratto con i \"felsinei\" ma, dopo una sola presenza in campionato, nel gennaio del 2007 viene ceduto al Treviso\nNell'estate del 2007 i \"biancocelesti\" lo cedono in prestito alla Triestina, con cui disputa dieci partite in campionato.\nRientrato a Treviso, colleziona tredici presenze nella stagione 2008-2009 che si conclude con la retrocessione in Lega Pro.\nRimasto svincolato a causa del fallimento della societ\u00e0, nell'estate del 2009 si accorda con l'Arezzo in Lega Pro, con cui gioca cinque partite. Al termine della stagione la societ\u00e0 \"amaranto\" dichiara fallimento e rimane svincolato.\nNazionale.\nGioca nelle rappresentative nazionali giovanili Under 17, Under 18 e Under 21, con cui vince l'Europeo 2000; grazie a questa vittoria, \u00e8 convocato anche per le Olimpiadi di Sydney 2000.\nAllenatore.\nNell'agosto 2011 \u00e8 stato nominato responsabile della formazione Esordienti del Torino, e dal luglio 2012 \u00e8 passato a guidare gli Allievi Regionali; nella stagione 2014-2015 \u00e8 allenatore della formazione Allievi Lega Pro dei granata.\nNell'estate 2017 approda sulla panchina del Chisola, in Eccellenza, con cui rescinde consensualmente a fine stagione."}
{"id": "868471", "revid": "320578", "url": "https://it.wikipedia.org/wiki?curid=868471", "title": "Arsenal de Sarand\u00ed", "text": ""}
{"id": "868474", "revid": "1573940", "url": "https://it.wikipedia.org/wiki?curid=868474", "title": "Panorpidae", "text": "Panorpidae , \u00e8 una famiglia di Insetti dell'ordine dei Mecotteri.\nTassonomia.\nLa famiglia comprende i seguenti generi:"}
{"id": "868481", "revid": "1543377", "url": "https://it.wikipedia.org/wiki?curid=868481", "title": "Chiesa di Santa Cristina a Pimonte", "text": "La chiesa di Santa Cristina a Pimonte si trova su una propaggine collinare di Prato lungo la via omonima ed \u00e8 dedicata a Santa Cristina di Bolsena, mentre \"Pimonte\" indica la locazione dell'edificio ai piedi della Calvana da cui Piemonte poi contratto in Pimonte.\nStoria e descrizione.\nLa chiesa fu edificata agli inizi del Duecento o del Trecento presso un'antica torre di avvistamento (l'attuale sacrestia). Tale torre a base quadrata, prospiciente la via Cassia edificata presumibilmente tra i secoli XI e XII, doveva gi\u00e0 essere diroccata quando fu edificata la chiesa, ma comunque serv\u00ec da appoggio per parte della nuova costruzione.\nLa chiesa presenta un pavimento in pietra alberese, con bella abside semicircolare su cui poggia un piccolo campanile a vela con due archetti. All'interno, in controfacciata e sulla parete destra restano affreschi della seconda met\u00e0 del Trecento, raffiguranti una \"Piet\u00e0\", una \"Madonna con bambino\" e \"San Niccol\u00f2\", mentre nel presbiterio \u00e8 un pregevole ciborio (1452) della bottega di Bernardo Rossellino. Il ciborio recherebbe lo stemma degli Inghirami secondo alcuni o dei Buonamici secondo altri, alla sua base la scritta \"Benedetto del M.o Bartolommeo 1452\" e sulla porticina dello stesso un intarsio in legno raffigurante un calice con l'ostia.\nAl centro della navata si trova la tomba di Ginevra degli Albizi, altre sepolture sono presenti nella zona dell'altare e sul piazzale della chiesa.\nDal giardino antistante alla chiesa si pu\u00f2 ammirare una meridiana dipinta a parete con stilo polare, linee orarie e indicazione degli equinozi sulla linea meridiana, realizzata dal priore Andrea Tofani che ne realizz\u00f2 molte altre nella zona di Prato tanto che divenne \"celebre per il gran numero di orioli\".\nSanta Cristina a Pimonte sub\u00ec dei primi lavori nel 1943, pare che durante tale intervento furono demoliti e ricostruiti il presbiterio e l'altare maggiore, in seguito la chiesetta, parzialmente in rovina, sub\u00ec un'opera di restauro tra il 1974 e il 1977 a cura del parroco Tommaso Carlesi al fine di riportarla nello stato originario rimuovendo anche alcune aggiunte degli anni quaranta tra le quali una transenna che divideva il presbiterio dalla platea."}
{"id": "868484", "revid": "4175", "url": "https://it.wikipedia.org/wiki?curid=868484", "title": "Cinque Nazioni 1979", "text": "Il Cinque Nazioni 1979 (; ; ) fu la 50\u00aa edizione del torneo annuale di rugby a 15 tra le squadre nazionali di , , , e , nonch\u00e9 l'85\u00aa in assoluto considerando anche le edizioni dell'Home Championship.\nLa vittoria finale arrise al per la trentunesima volta, seconda consecutiva.\nLa , sola alternativa credibile al dominio dei Dragoni, inflisse effettivamente loro l'unica sconfitta del torneo a Parigi, ma la mancanza d'alternative in prima linea dopo il ritiro di molti elementi di spicco non permise loro la continuit\u00e0 che i loro avversari invece poterono mettere in campo lungo tutto il torneo.\nPer il Galles si tratt\u00f2 anche del quarto Triple Crown consecutivo e sedicesimo assoluto."}
{"id": "868486", "revid": "729019", "url": "https://it.wikipedia.org/wiki?curid=868486", "title": "Strada statale 626 della Valle del Salso", "text": "La strada statale 626 della Valle del Salso (SS 626), anche nota impropriamente come \"scorrimento veloce Caltanissetta-Gela\", \u00e8 una strada di grande comunicazione (SGC) che collega Caltanissetta e Gela, correndo quasi esclusivamente all'interno del territorio nisseno.\n\u00c8 previsto il completamento dell'infrastruttura con la realizzazione di ulteriori 15 chilometri di tracciato costituenti la cosiddetta \"Tangenziale di Gela\".\nStoria.\nCon il decreto del Ministro dei Lavori Pubblici n. 955 del 9 novembre 1988 la strada viene classificata come statale con i seguenti capisaldi di itinerario: \"innesto s.s. n. 640 presso la stazione di Imera - svincolo per Caltanissetta e Pietraperzia - svincolo per Ravenusa - svincolo per Riesi - innesto s.s. n. 115 in localit\u00e0 Ponte Torto presso Gela\".\nIl 21 maggio 2009 sul viadotto \"Geremia II\" (lunghezza: 1480 metri, altezza massima: ca. 90 metri), in localit\u00e0 Butera, una porzione di impalcato di travi in c.a.p. si \u00e8 staccata dal giunto della nona pila in direzione di Gela. Tale sconnessione \u00e8 dovuta a una escursione orizzontale, che genera una torsione delle stesse travi in c.a.p. A seguito della sconnessione, che ha creato un gradino in corrispondenza del giunto di circa 30 centimetri, sono state contuse due persone che vi transitavano. Una settimana dopo \u00e8 crollata la parte interessata al danno da un'altezza di 70 metri e l'intero tratto di strada compreso tra lo svincolo di Butera e l'innesto con la SS 115 \u00e8 stato interdetto al traffico. Le rampe di accesso sulla piana di Gela non sono state, pertanto, accessibili fino al 30 luglio 2012, data in cui l'arteria \u00e8 tornata ad essere percorribile.\nDescrizione.\nLa strada ha origine a nord, dallo svincolo denominato \"Imera\" sulla strada statale 640 Strada degli Scrittori, a poche centinaia di metri dall'innesto con la A19. Nel primo tratto, fino allo svincolo mai completato della \"dir Licata-Braemi\", l'arteria procede verso sud in gran parte su lunghi viadotti realizzati seguendo approssimativamente il percorso dell'Imera meridionale, anche detto \"Salso\" (da qui il nome \"Valle del Salso\").\nLa strada non attraversa direttamente zone di interesse industriale o artigianale n\u00e9 centri urbani: si snoda invece attraverso ampie zone di campagna disabitata; varie localit\u00e0 di interesse ad una distanza minima di 6\u00a0km dall'arteria sono raggiungibili attraverso un numero limitato di svincoli: gli svincoli di \"Ponte Capodarso\" sulla SS 122 e in particolare il pi\u00f9 moderno SS 640 Raccordo di Pietraperzia servono le citt\u00e0 di Caltanissetta, Pietraperzia e Barrafranca; Riesi, Mazzarino e a circa 40\u00a0km di distanza Niscemi sono collegati alla SS 626 tramite lo svincolo di \"Judeca\" sulla SS 190 delle Solfare; Butera \u00e8 servita dallo svincolo omonimo posto sulla SP 49. La citt\u00e0 di Gela \u00e8 gi\u00e0 raggiungibile uscendo dallo svincolo di Butera per poi seguire la SP 8.\nSuperata Butera il percorso devia bruscamente verso sud-ovest per attraversare un'altra zona prevalentemente disabitata e avvicinandosi alla provincia di Agrigento: questo ultimo tratto di pi\u00f9 di 10\u00a0km, completato nel 2006 dopo diversi anni rispetto al resto dell'arteria e privo di svincoli di rilievo, porta la SS 626 a terminare a sud confluendo sulla SS 115, in un punto pressoch\u00e9 equidistante tra Gela e Licata: a 14\u00a0km dal centro di Gela, 17\u00a0km dalla zona industriale della stessa Gela e a meno di 18\u00a0km da Licata.\nI primi 12\u00a0km di strada, da \"Imera\" fino all'allaccio con la strada statale 640 dir Raccordo di Pietraperzia, costituiscono un percorso alternativo, consigliato ai mezzi pesanti provenienti dalla Autostrada A19 e diretti ad Agrigento, e viceversa, per bypassare la SS 640 nell'attraversamento urbano di Caltanissetta, in particolare per evitare l'effetto imbuto provocato dall'ingresso all'interno della \"galleria Sant'Elia\", proprio sotto il capoluogo nisseno.\nLavori e progetti.\nPer completare l'infrastruttura nei prossimi anni \u00e8 prevista la realizzazione di ulteriori 15 chilometri che costituiranno la cosiddetta \"Tangenziale di Gela\". L'opera, oggetto di un finanziamento pubblico di 316 milioni di euro, oltre a costituire una circonvallazione permetter\u00e0 il collegamento con la strada statale 117 bis, l'asse dei servizi della zona industriale gelese e la futura autostrada A18 per Siracusa."}
{"id": "868487", "revid": "1104133", "url": "https://it.wikipedia.org/wiki?curid=868487", "title": "Mr. Want", "text": "Mr. Want \u00e8 una canzone di Elisa del 1997 pubblicata come terzo singolo ufficiale estratto dall'album d'esordio della cantautrice, \"Pipes &amp; Flowers\", nel .\nNon \u00e8 stato prodotto alcun video per la canzone.\nIl singolo.\nIl singolo venne pubblicato il 14 maggio 1998 solo in Italia e oltre a \"Mr. Want\" contiene anche una versione live dei precedenti singoli \"A Feast for Me\" e \"Labyrinth\".\nQuesto singolo \u00e8 stato il primo disco di Elisa ad essere pubblicato in digipak (successivamente accadr\u00e0 anche gli album \"Lotus\" e \"Heart\").\nInoltre \u00e8 stato inserito nella \"Compilation Rossa di Festivalbar\" nello stesso anno della sua pubblicazione."}
{"id": "868492", "revid": "15756", "url": "https://it.wikipedia.org/wiki?curid=868492", "title": "Tor Pagnotta", "text": "Tor Pagnotta \u00e8 un'area urbana (piano di zona C6) del Municipio Roma IX di Roma Capitale. Fa parte delle zone urbanistiche 12E Cecchignola, nella zona Z. XXII Cecchignola, e 12H Vallerano-Castel di Leva, nella zona Z. XXIII Castel di Leva.\n\u00c8 situata a sud della capitale a cavallo del Grande Raccordo Anulare, tra le vie Laurentina e Ardeatina, e conta circa 6.000 abitanti.\nStoria.\nIn origine era una tenuta agricola di circa 414 ettari, con un casale provvisto di torre, di cui oggi non restano che pochi reperti.\nLa prima citazione nota del tenimento di \"Piliocti vel Cicomola\" \u00e8 contenuto nella bolla del 1217 di papa Onorio III che conteneva i beni appartenenti al monastero di Sant'Alessio all'Aventino che vi possedeva due pediche di terreno.\nIl 3 maggio 1259, su autorizzazione del gran maestro Thomas B\u00e9rard, il maestro d'Italia Pietro Fernandi permut\u00f2 i possedimenti della rocca di San Felice Circeo, l'enfiteusi su Santa Maria della Sorresca ed altri terreni in Terracina, con la tenuta di Tor Pagnotta di propriet\u00e0 della Chiesa, con il \"Magister Jordano Pironti Sancte Romane Ecclesie vicecancellario et notario\", gi\u00e0 appartenuta alla famiglia Rossi o \"Rubei\" di Ripa, divenendo cos\u00ec patrimonio fondiario dell'Ordine dei Cavalieri templari. Il casale di Tor Pagnotta compare in una citazione da parte di fr\u00e0 \"Vivolo\" della villa di \"Sancto Justino\" negli atti del processo contro i Templari dello Stato Pontificio. La tenuta che come gli altri beni dell'ordine dei Templari passarono all'Ordine dei Cavalieri di Rodi poi di Malta, ancora nel 1339 apparteneva a quest'ordine. Tale tenuta al momento della permuta confinava con i beni di Giovanni e Francesco Castellani e Giovanni Colonna, con i beni della chiesa di Santa Maria dell'Aventino e con quelli del fu Paolo di Sant'Angelo, i beni di Santa Maria di Scolagreca e San Salvatore di Santa Balbina.\nDa una carta del 1349, il nome deriverebbe dalla corruzione di \"Pingivocti\", dal nome originario della torre \"Pingivocti de Sanctangilensibus\", posseduta da una non meglio specificata famiglia detta dei Santangilesi. Nel secolo XV era divisa in quote alcune delle quali appartenevano ai Boccabella, ai Cenci e ai Capizucchi. Divenne successivamente propriet\u00e0 dell'Ospedale del S. Salvatore al Sancta Sanctorum e quindi dei Torlonia.\nVi ha sede la Fondazione EBRI, istituto di ricerca internazionale per lo studio del cervello, fondata nel 2001 da Rita Levi-Montalcini.\nIl 21 febbraio 2007 \u00e8 stato smantellato un campo nomadi situato all'angolo fra via Laurentina e via di Tor Pagnotta."}
{"id": "868494", "revid": "287204", "url": "https://it.wikipedia.org/wiki?curid=868494", "title": "Tempio dorico", "text": ""}
{"id": "868497", "revid": "4175", "url": "https://it.wikipedia.org/wiki?curid=868497", "title": "Cinque Nazioni 1980", "text": "Il Cinque Nazioni 1980 (; ; ) fu la 51\u00aa edizione del torneo annuale di rugby a 15 tra le squadre nazionali di , , , e , nonch\u00e9 l'86\u00aa in assoluto considerando anche le edizioni dell'Home Championship.\nLa vittoria finale fu dell' capitanata da Bill Beaumont, che si aggiudic\u00f2 il torneo per la ventottesima volta, prima indivisa dal e primo Grande Slam dal .\nL'autorevole affermazione inglese chiudeva anche un digiuno di vittorie in Francia che durava dalla citata edizione del 1963 (da allora solo sei sconfitte e un pareggio), riportava in patria la Triple Crown che mancava dal , segnava il ritorno della vittoria a Cardiff in 17 anni e, pi\u00f9 in generale, la prima vittoria in assoluto contro il dal 1973, anno dell'ultimo titolo inglese, bench\u00e9 in condominio con le altre quattro partecipanti."}
{"id": "868499", "revid": "138353", "url": "https://it.wikipedia.org/wiki?curid=868499", "title": "Arnold de Lantins", "text": "Egli fu uno dei pochi compositori che inser\u00ec nelle sue musiche elementi medioevali e rinascimentali e fu contemporaneo di Dufay nel periodo in cui entrambi soggiornarono in Italia.\nBiografia.\nMolto poco si conosce sulla sua vita, ad eccezione di un decennio fra il 1420 ed il 1430. Si presume che fosse originario delle Fiandre o di aree adiacenti. Intorno al 1420 fu probabilmente al servizio dei Malatesta a Rimini od a Pesaro, dato che Dufay lo menziona nel testo di un rondeaux che fu scritto fra il 1420 ed il 1424. Arnold fu a Venezia nel 1428 ed a Roma nel 1431 ed in quest'ultima citt\u00e0 fu cantore nella cappella musicale pontificia papale assieme a Dufay. Egli rimase a Roma soltanto sei mesi e successivamente il suo nome disappare dalla storia. In quel periodo Roma stava entrando in un periodo tumultuoso relativo al conciliarismo a seguito della morte, nel febbraio del 1431, di Papa Martino V; molti musicisti abbandonarono Roma e Lantins pu\u00f2 essere stato uno di questi.\nNon sappiamo se Arnold de Lantins fosse un parente di Hugo de Lantins, un compositore attivo nello stesso periodo ed i cui lavori appaiono spesso assieme a quelli di Arnold. Una sensibile differenza stilistica fra le loro composizioni ci fa dire che non potevano essere la stessa persona. Una messa (musica)|messa composita, che appare in un manoscritto di Bologna, contiene parti scritte da Arnold chiaramente scritte su precedenti parti scritte da Johannes Ciconia. Esistono numerosi altri esempi di compositori che aggiungono movimenti a messe incomplete scritte da altri compositori. Ad esempio Antonio Zacara da Teramo fu uno di questi.\nLe musiche di Arnold furono tenute in gran conto ed appaiono assieme a quelle di Dufay, Gilles Binchois e Johannes Ciconia in collezioni di manoscritti contemporanei. In particolare un mottetto, \"Tota pulchra es\", si trova in molte sorgenti diverse; prima dell'avvento della stampa, la diffusione di manoscritti di un compositore era segno di fama e popolarit\u00e0. Egli scrisse almeno una messa completa oltre che a numerose parti di messe composite (le rimanenti parti furono scritte, non necessariamente nello stesso tempo, da Ciconia.). Dal punto di vista musicale, la loro scrittura era molto simile; scrivevano a tre voci ed evitavano la tecnica dell'imitazione. Alcune delle altre sue musiche sacre, come i suoi mottetti, contengono una florida scrittura melodica e l'uso occasionale dell'imitazione.\nEgli scrisse anche musica profana, comprese ballate e rondeaux tutti in francese oltre ad alcuni pezzi brevi di musica sacra. Alcuni pezzi si riferiscono a precisi eventi od a specifiche persone ma nessuna di queste \u00e8 stata sicuramente identificata."}
{"id": "868500", "revid": "4506", "url": "https://it.wikipedia.org/wiki?curid=868500", "title": "Capo Soprano", "text": ""}
{"id": "868502", "revid": "6923", "url": "https://it.wikipedia.org/wiki?curid=868502", "title": "BTTC", "text": ""}
{"id": "868503", "revid": "125745892", "url": "https://it.wikipedia.org/wiki?curid=868503", "title": "Bistrot", "text": "Un bistrot, o bistr\u00f2, \u00e8 un'espressione della lingua francese che originariamente significava osteria, assumendo in seguito anche il significato di piccolo caff\u00e8 o pub.\nEtimologia.\nL'origine della parola \"bistrot\" nella lingua francese \u00e8 incerta. Potrebbe trattarsi di un'espressione regionale derivata da \"Bistraud\" (Nord della Francia) o \"Bistroquet\", un nome dato agli aiutanti dei commercianti di vino o allo stesso vignaiolo. Il termine, adottato nel 1800 a Parigi, si \u00e8 successivamente diffuso in tutta la Francia. Lo si pu\u00f2 accostare all'espressione in \"argot\" (vernacolo parigino) \"bistingo\" che sta per \"cabaret\", ma la cosa non \u00e8 molto verosimile.\nLa leggenda metropolitana farebbe derivare il nome dei piccoli locali parigini dal russo \"bistro (in cirillico: \u0431\u044b\u0441\u0442\u0440\u043e)\", che significa \"rapidamente\". Al tempo dell'occupazione russa di Parigi (1814-1818) i soldati russi, che non erano autorizzati a bere alcolici, temevano di essere sorpresi dagli ufficiali e quindi dicevano spesso \u201c\"Bistro, bistro!\"\u201d. Un'altra interpretazione si basa sul fatto che, essendo i soldati russi gli occupanti, malvisti, di Parigi, i camerieri servivano loro da bere molto lentamente e i soldati irritati gridavano loro \u201c\"Bistro, bistro!\"\u201d.\nPer altri l'origine 'russa' sarebbe da imputare ai fuoriusciti russi dopo la rivoluzione di ottobre.\nAlle origini.\nMolti artisti in genere e scrittori in particolare un tempo si rifugiavano nei bistrot per creare i loro capolavori, visto che non avevano il denaro per riscaldare le case o le camere che abitavano."}
{"id": "868507", "revid": "6923", "url": "https://it.wikipedia.org/wiki?curid=868507", "title": "Unione Sportiva Lecce 1977-1978", "text": "In questa pagina sono raccolte le informazioni riguardanti le competizioni ufficiali disputati dall'Unione Sportiva Lecce nella stagione 1977-1978.\nRosa.\n \nStatistiche.\nStatistiche dei giocatori.\nFonte:"}
{"id": "868508", "revid": "1305772", "url": "https://it.wikipedia.org/wiki?curid=868508", "title": "Jean Auvray", "text": "Nato verso il 1580, probabilmente in Normandia e morto prima del 1624, fu un poeta satirico.\nJean Auvray fu chirurgo a Rouen, e non va confuso con un suo omonimo contemporaneo, drammaturgo, che svolgeva l'attivit\u00e0 di avvocato a Parigi.\nAppartiene alla tradizione della satira normanda nello stile di Vauquelin, Du Lorens, Angot de l'\u00c9peronni\u00e8re e Courval-Sonnet. \u00c8 autore di scritti religiosi e di satire. Alternando piet\u00e0, cinismo e oscenit\u00e0, la sua poesia migliore \u00e8 tuttavia quella satirica. Ha inoltre scritto una tragi-commedia: \"L'Innocence descouverte\" (1609)."}
{"id": "868509", "revid": "4175", "url": "https://it.wikipedia.org/wiki?curid=868509", "title": "Cinque Nazioni 1981", "text": "Il Cinque Nazioni 1981 (; ; ) fu la 52\u00aa edizione del torneo annuale di rugby a 15 tra le squadre nazionali di , , , e , nonch\u00e9 l'87\u00aa in assoluto considerando anche le edizioni dell'Home Championship.\nFu vinto dalla , alla sua dodicesima affermazione nel torneo, nell'occasione contornata dal suo terzo Grande Slam.\nLa squadra, capitanata da Jean-Pierre Rives e guidata in panchina dal neo C.T. Jacques Fouroux, che aveva smesso di giocare pochi mesi prima, proveniva da una brutta sconfitta 0-15 in Coppa Europa contro la ; particolarmente significativa fu, pertanto, la vittoria finale nel Cinque Nazioni perch\u00e9 non pronosticata e soprattutto perch\u00e9 guadagnata all'ultima giornata in casa dei detentori del titolo, a Twickenham contro l'."}
{"id": "868510", "revid": "767487", "url": "https://it.wikipedia.org/wiki?curid=868510", "title": "Tres Sargentos", "text": "Tres Sargentos \u00e8 un comune di 324 abitanti del partido di Carmen de Areco, nella provincia di Buenos Aires, in Argentina."}
{"id": "868511", "revid": "713168", "url": "https://it.wikipedia.org/wiki?curid=868511", "title": "Ippolito Desideri", "text": "Nel 1623 la prima missione cattolica in Tibet era stata fondata dal gesuita portoghese P. Ant\u00f3nio de Andrade nella citt\u00e0 di Tsaparang nel regno di Guge, Tibet Occidentale. Questo regno fu rovesciato dal vicino Re di Ladakh nel 1630, ed anche la piccola ma vigorosa missione guidata dai missionari portoghesi fu dispersa e la piccola chiesa di Tsaparang distrutta.\nBiografia.\nIppolito Desideri era uno studente eccezionale al Collegio Romano e conferm\u00f2 la sua vocazione per le missioni delle Indie dopo un pellegrinaggio a Loreto. Il Generale della Compagnia di Ges\u00f9, Michelangelo Tamburini, lo scelse il 15 agosto 1712 per aprire una missione in Tibet, un impegno benedetto da papa Clemente XI presso cui Desideri ebbe udienza prima di partire.\nDesideri aveva 29 anni ed era stato ordinato sacerdote non molto prima della sua partenza da Roma nell'ottobre 1712.\nLa famiglia Desideri a cui appartenne il padre missionario fu iscritta alla Nobilt\u00e0 di Pistoia nel 1792. Il relativo stemma per\u00f2 risale al settembre del 1560 quando Francesco di Bernardino fu eletto fra gli otto priori della citt\u00e0. Il blasone \u00e8 scolpito sui basamenti delle paraste dell'altare di famiglia nella chiesa di San Francesco a Pistoia.\nViaggio al Tibet.\nDopo un lungo e pericoloso viaggio da Genova a Lisbona, da Lisbona salp\u00f2 per Goa (India). Prosegu\u00ec via terra alla volta di Delhi via Lahore e Srinagar dove arriv\u00f2 nel novembre 1714 e si ammal\u00f2 gravemente, soggiornandovi sei mesi. Da Srinagar cammin\u00f2 (con il suo compagno di viaggio e Superiore, il padre portoghese Manoel Freyre) fino a Leh, capitale di Ladakh, giungendovi alla fine di giugno del 1715.\nIl re e la corte li accolsero bene, secondo Desideri, che volle fermarsi e rifondare la missione gesuita. Per\u00f2 egli dovette obbedire a Freyre, suo Superiore, e proseguire un viaggio difficilissimo di sette mesi (anche in inverno) attraverso l'altopiano del Tibet. I missionari mal preparati sopravvissero solo grazie all'aiuto di Casal, governatrice mongola del Tibet occidentale e capo della carovana con cui viaggiavano. Raggiunsero Lhasa il 17 di marzo 1716, e qualche settimana dopo Freyre ritorn\u00f2 in India, lasciando solo Desideri.\nL'insediamento a Lhasa.\nDesideri fu ricevuto in udienza dal re mongolo del Tibet, Lajang (Lha bzang) Khan il quale ebbe di lui una buona impressione e gli concesse il permesso di noleggiare una casa nella citt\u00e0 e professare la sua religione. Tuttavia, Lajang Khan gli consigli\u00f2 di trascorrere prima un periodo di tempo in un monastero tibetano per studiare la lingua e la religione tibetane (cio\u00e8 il buddhismo), invito che Desideri accolse prontamente. Infatti studi\u00f2 alla prestigiosa universit\u00e0-convento buddhista Sera, della setta reggente Gelukpa. Egli impar\u00f2 rapidamente l'idioma, e nel periodo 1718-1721 scrisse in lingua tibetana cinque libri, nei quali esponeva i dogmi del Cristianesimo e anche confutava i concetti buddhisti della metempsicosi e della vacuit\u00e0 (\"stong pa nyid\"), usando il modo di argomentazione scolastico del buddhismo tibetano, e accettando per\u00f2 nel contempo gran parte del buddhismo, soprattutto la sua filosofia morale. Insomma, era un compimento intellettuale stupendo, e il primo tentativo di dialogo tra le due religioni.\nIl conflitto con i Cappuccini.\nMa i Cappuccini avevano protestato poich\u00e9 la missione in Tibet era stata loro affidata da \"Propaganda Fide\" nel 1703 . Fu cos\u00ec che nel 1719 Michelangelo Tamburini, Superiore Generale della Compagnia di Ges\u00f9, ordin\u00f2 a Desideri di tornare in India. Il missionario protest\u00f2 perch\u00e9 non voleva lasciare le persone che avevano riposto fiducia in lui. Una decisione della Santa Sede fece chiarezza e Desideri, deluso ma obbediente, si ritir\u00f2 ad Agra (India) nel 1721.\nTibetologia a Roma.\nDopo pochi anni trascorsi a Delhi e Pondicherry, Desideri fu mandato a Roma nel 1727 per promuovere la causa di beatificazione di Giovanni de Britto. Egli port\u00f2 con s\u00e9 anche tutti gli appunti che aveva scritto in Tibet, sulle genti di diverse etnie, culture e religioni. Fino alla fine della sua vita (1733) si dedic\u00f2 alla pubblicazione del suo \"Notizie Istoriche del Tibet\". Occupandosi di tutti gli aspetti della vita: la geografia ed il clima del paese, la gente, trib\u00f9 per trib\u00f9, l'amministrazione della giustizia, il cibo, le abitudini, ecc. Bench\u00e9 i suoi lavori non siano perfetti, egli ha descritto tutto con grande obiettivit\u00e0 e rispetto. Grazie a lui l'Europa ha scoperto la terra dei \"Lama\". Desideri \u00e8 considerato il primo Tibetologo; nel 1916 lo svedese Sven Hedin gli rese omaggio: "}
{"id": "868512", "revid": "979784", "url": "https://it.wikipedia.org/wiki?curid=868512", "title": "Carsulae", "text": "Carsulae era un'antica citt\u00e0 di epoca romana (sebbene i primi insediamenti si registrarono in epoca pre-romana) posta lungo la futura via Flaminia, in Umbria, al confine tra i territori comunali di Interamna Nahars (Terni) e Casventum (San Gemini).\nAbbandonata gi\u00e0 in epoca remota a seguito di gravi smottamenti del terreno, \u00e8 ancora in parte sepolta sotto alcuni metri di terreno.\nStoria.\nI primi insediamenti silvo-pastoriali ed agricoli si verificarono nel IX secolo a.C. e si svilupparono fino al V secolo a.C.. Dal IV secolo a.C. si incominciarono a intravedere le prime trasformazioni della citt\u00e0 con la costruzione di una cinta muraria.\nCon la costruzione della Via Flaminia a cura del console Caio Flaminio e cominciando nel 221 a.C. la citt\u00e0 crebbe notevolmente grazie anche alle immigrazioni delle comunit\u00e0 montane limitrofe che vedevano un'ottima opportunit\u00e0 per migliorare le proprie condizioni di vita.\nCarsulae divide la propria storia in due periodi: La Repubblica romana fino alla sua fine e successivamente Impero Romano.\nDal III secolo d. C. non si sapr\u00e0 pi\u00f9 niente a riguardo della citt\u00e0. La distruzione di Carsulae \u00e8 strettamente connessa, come la propria nascita, alla Via Flaminia. Infatti la perdita di importanza del ramo occidentale della via a favore di quello orientale comport\u00f2 il declino della citt\u00e0 che dopo tentativi di conquista di popolazioni barbariche venne distrutta da un evento sismico e definitivamente abbandonata in et\u00e0 medievale.\nAccanto al foro \u00e8 situata la chiesa di San Damiano, edificata in epoca medievale con materiali prelevati dalle rovine carsulane.\nScavi.\nScavi saltuari e disordinati avvennero nel XVI secolo sotto la direzione del duca Federico Cesi, il quale possedeva un palazzo nella vicina Acquasparta, ed anche nel XVII secolo sotto Papa Pio VI. Solo nel 1951 cominciano le prime metodiche esplorazioni archeologiche e documentazioni fatte da Umberto Ciotti allora Soprintendente all\u2019archeologia per l'Umbria. Significativo lavoro aggiuntivo fu svolto anche nel 1972.\nNel 2006, dopo una trentennale pausa di scavo, sotto l'ispettore Paolo Bruschetti, una nuova campagna di scavi \u00e8 stata riaperta alle Terme Romane diretta dalla prof.ssa Jane Whitehead dell'Universit\u00e0 Statale Valdosta con la collaborazione dell'Associazione per la Valorizzazione del Patrimonio Storico San Gemini. Nel 2020 la prof.ssa Elizabeth Collantoni dell'Universit\u00e0 di Rochester dovrebbe riprendere gli scavi delle terme iniziati dalla prof.ssa Whitehead, che \u00e8 andata in pensione nel 2018. \nA partire dal 2017, si sono fatti vari scavi guidati da Massimiliano Gasperini e Luca Donnini, con il coinvolgimento del progetto australiano di archeologia Carsulae dell'Universit\u00e0 di Macquarie a Sydney, in Australia.\nStruttura della citt\u00e0.\nDagli scavi sono emerse quattordici strutture:"}
{"id": "868521", "revid": "287204", "url": "https://it.wikipedia.org/wiki?curid=868521", "title": "Premi letterari della narrativa fantastica", "text": "Elenco di premi letterari del fantastico, organizzati per lingua.\nPremi in lingua italiana.\nPremi attualmente in esistenza.\nI seguenti sono premi riservati a opere inedite. Il Premio Italia \u00e8 invece dedicato a opere gi\u00e0 pubblicate."}
{"id": "868523", "revid": "4175", "url": "https://it.wikipedia.org/wiki?curid=868523", "title": "Cinque Nazioni 1982", "text": "Il Cinque Nazioni 1982 (; ; ) fu la 53\u00aa edizione del torneo annuale di rugby a 15 tra le squadre nazionali di , , , e , nonch\u00e9 l'88\u00aa in assoluto considerando anche le edizioni dell'Home Championship.\nIl torneo fu vinto dall', al ritorno alla vittoria in solitaria dopo 8 anni; nell'occasione la formazione in maglia verde si aggiudic\u00f2 anche la Triple Crown, avendo primeggiato dopo 33 anni sulle altre squadre delle Isole britanniche, ma perse l'incontro a Parigi contro la che, proprio nella partita precedente a Edimburgo contro la , fu sconfitta consegnando agli irlandesi, a riposo in quel turno, la certezza matematica della conquista del trofeo."}
{"id": "868524", "revid": "1717538", "url": "https://it.wikipedia.org/wiki?curid=868524", "title": "Unione Sportiva Lecce 1976-1977", "text": "In questa pagina sono raccolte le informazioni riguardanti le competizioni ufficiali disputati dall'Unione Sportiva Lecce nella stagione 1976-1977."}
{"id": "868527", "revid": "1632387", "url": "https://it.wikipedia.org/wiki?curid=868527", "title": "Pesche al cioccolato", "text": "Le pesche al cioccolato sono un dolce della tradizione pasquale. Venivano preparate dalle donne toscane durante il periodo quaresimale in attesa della Pasqua, cos\u00ec come la schiaccia livornese, i baci meringhe e le ciambelle.\nLe finte pesche all'alchermes sono dolci costituiti da un morbido corpo di pasta brioche ripieno di cioccolato o pi\u00f9 comunemente da crema pasticcera. Il colore rosato e l'effetto \u201dbuccia di pesca\u201d sono dati da un bagno nell'alchermes, poi si accoppiano due met\u00e0 e si impanano delicatamente nello zucchero semolato. Nella tradizione pasticcera si decorano con un punto di crema e una ciliegia rossa candita e una foglia di ostia."}
{"id": "868531", "revid": "62004", "url": "https://it.wikipedia.org/wiki?curid=868531", "title": "Diego Forl\u00e1n Corazo", "text": ""}
{"id": "868533", "revid": "125589055", "url": "https://it.wikipedia.org/wiki?curid=868533", "title": "Racing Club de Strasbourg Alsace", "text": "Il Racing Club de Strasbourg Alsace, meglio noto come Strasbourg, in italiano Strasburgo, \u00e8 una societ\u00e0 calcistica francese con sede nella citt\u00e0 di Strasburgo. Milita in Ligue 1, la massima divisione del campionato francese.\nFondata nel 1906 con il nome di \"Fu\u00dfballClub Neudorf\", ha inizialmente esordito nella terza divisione del campionato tedesco per poi entrare, al termine della prima guerra mondiale, nel sistema calcistico francese (con una parentesi nel corso del secondo conflitto mondiale in cui fu di nuovo riammessa al sistema calcistico tedesco). Ottenuto lo statuto di squadra professionale nel 1933, lo Strasburgo ha ottenuto nella sua storia risultati altalenanti (toccando il punto pi\u00f9 alto nella stagione 1978-1979, in cui si aggiudic\u00f2 il suo primo e finora unico titolo nazionale) a causa di continui cambi in seno alla dirigenza della societ\u00e0.\nStoria.\nIl Racing Club de Strasbourg vide la luce nel 1906 per iniziativa di un gruppo di studenti del quartiere di Neudorf che fondarono una squadra chiamata \"Fu\u00dfballclub Neudorf\". Dopo tre anni di difficolt\u00e0 dovute a problemi economici ed organizzativi, la squadra fu iscritta nel 1909 alla \"Verband S\u00fcddeutscher Fu\u00dfball-Vereine\" iniziando la scalata verso la massima serie, interrompendola allo scoppio della prima guerra mondiale. Al termine del conflitto, con il passaggio dell'Alsazia al governo francese, la squadra assunse la denominazione attuale e si iscrisse ai campionati regionali alsaziani. Acquisito con qualche difficolt\u00e0 lo status di club professionistico nel 1933, lo Strasburgo divenne uno dei club di primo piano del campionato francese lottando nella sua stagione d'esordio in massima serie per la conquista del titolo e arrivando in finale di Coppa di Francia nella stagione 1936-1937. Allo scoppio del secondo conflitto mondiale, con la riconquista dell'Alsazia da parte del Terzo Reich, lo Strasburgo fu nuovamente ammesso nel sistema calcistico tedesco disputando le competizioni locali e cambiando il nome in \"Rasensportclub Stra\u00dfburg\".\nNegli anni successivi alla chiusura del conflitto lo Strasburgo, reintegrato nel sistema calcistico francese, conobbe un periodo di risultati altalenanti, alternando ottime stagioni (nel 1946-1947 and\u00f2 vicino al \"double\" e nella stagione 1950-51 vinse il suo primo titolo, la Coppa di Francia ai danni del Valenciennes) ad altre meno convincenti (retrocesse al termine delle stagioni 1951-1952, 1956-1957 e 1959-1960). Fu solo negli anni sessanta che, grazie ai finanziamenti da parte del comune, la squadra attravers\u00f2 un periodo di crescita che le permise di ben figurare nelle competizioni europee e nazionali. A quel decennio risalirono infatti l'approdo ai quarti di finale in Coppa delle Fiere (raggiunti eliminando squadre pi\u00f9 quotate come Milan e ) e la seconda vittoria in Coppa di Francia nella stagione 1965-1966, ottenuta ai danni del Nantes. Un calo dei risultati negli anni successivi spinse, nel 1970, la dirigenza a incorporare nella societ\u00e0 la sezione professionistica della squadra dei \"Pierrots Vauban\". I risultati furono tuttavia insoddisfacenti, tanto che dopo sei anni la societ\u00e0 (che nel frattempo aveva cambiato il nome in \"Racing Pierrots Strasbourg Meinau\") fu scorporata e riacquis\u00ec il nome precedente.\nAlla fine degli anni settanta risale il miglior periodo dello Strasburgo dal punto di vista dei risultati: guidati dall'ex giocatore Gilbert Gress, gli alsaziani, senza sconvolgere troppo la formazione e grazie ad un gioco basato sul collettivo centrarono il terzo posto da neopromossi, per poi migliorare il risultato nella stagione 1978-1979, che vide lo Strasburgo ottenere il suo primo titolo di campione di Francia. Negli anni successivi a questo trofeo la squadra attravers\u00f2 un periodo caratterizzato da dissidii al vertice che aprirono un periodo di instabilit\u00e0 societaria che si riflett\u00e9 per circa un decennio sui risultati della squadra.\nIl ritorno di Gress in panchina (1991) gett\u00f2 le basi per un periodo in cui la squadra, nonostante i continui cambi in seno alla dirigenza, acquis\u00ec una dimensione europea vincendo la prima edizione della Coppa Intertoto e partecipando in due occasioni alla Coppa UEFA (ottenendo il suo miglior risultato nella stagione 1997-1998, in cui fu fermata dall'Inter agli ottavi di finale dopo aver eliminato ai sedicesimi il Liverpool). La squadra ottenne prestazioni convincenti anche nelle competizioni nazionali segnalandosi come club di livello medio-alto in campionato e vincendo nel 1997 la Coppa di Lega.\nNegli anni 2000 l'instabilit\u00e0 societaria incominci\u00f2 ad influire sui risultati della squadra che, pur continuando a vincere trofei (nella stagione 2000-2001 vinse la Coppa di Francia e nel 2005 la Coppa di Lega), visse delle stagioni di saliscendi tra la prima e la seconda divisione caratterizzate da numerosi cambi ai vertici della societ\u00e0. A questo periodo risale inoltre la prima retrocessione della squadra in Championnat National, la terza serie, avvenuta al termine della stagione 2009-2010.\nDopo essersi piazzato al quarto posto della terza serie nella stagione 2010-2011, mancando la promozione in Ligue 2, il club fallisce e riparte dalla quinta serie, il Championnat de France amateur 2, nel girone C. Torna immediatamente in Championnat de France amateur, la quarta serie, vincendo il Championnat de France amateur 2 nel 2011-2012 con ben 100 punti ottenuti. Nel 2012 cambia nome in \"Racing Club de Strasbourg Alsace\" e modifica anche il logo. Vincendo il campionato di quarta serie nel 2012-2013, nel giro di due anni il club fa il ritorno nel Championnat National, la terza divisione. Nel 2014-2015 subentra l'allenatore Jacky Dugu\u00e9p\u00e9roux dopo il triennio di gestione di Fran\u00e7ois Keller. Nel 2015-2016 lo Strasburgo vince il National, tornando in Ligue 2 dopo sei anni. Nel 2016-2017 completa la risalita, vincendo da neopromossa il campionato cadetto e approdando in massima serie. Nella Ligue 1 del 2017-18 si classifica in quindicesima posizione, salvandosi alla penultima giornata grazie al successo ottenuto a D\u00e9cines-Charpieu contro l'Olympique Lione in rimonta con un calcio di punizione di Dimitri Li\u00e9nard nei minuti di recupero. Nel 2018-2019 la squadra si aggiudica per la terza volta la Coppa di Lega francese, prevalendo per 4-1 ai tiri di rigore nella finale contro il .\nCronistoria.\nDi seguito la cronistoria dello Strasburgo.\nColori e simboli.\nColori.\nI colori sociali dello Strasburgo sono il blu e il bianco. Questi colori vengono normalmente utilizzati sulla maglia della squadra anche se, dalla seconda met\u00e0 degli anni ottanta fino ai primi anni 2000, \u00e8 stato utilizzato il celeste come colore dominante delle divise.\nSimboli ufficiali.\nStemma.\nIl logo della societ\u00e0 (in uso dal 2006) \u00e8 costituito da un cerchio di colore celeste attraversato da una striscia rossa (la stessa adottata sulla bandiera comunale) e sormontato da una cicogna stilizzata (rappresentante l'Alsazia) accompagnato da un cerchio contenente una scritta in blu \"RCS\" (abbreviazione del nome della societ\u00e0) accompagnata da una cattedrale stilizzata dello stesso colore. All'interno del logo vi sono inoltre le scritte di colore bianco \"Racing Club de Strasbourg - Alsace\".\nIl primo simbolo adottato dalla societ\u00e0 \u00e8 stato introdotto negli anni venti ed era costituito da un ovale con le lettere \"RCS\" al di sopra delle quali era posizionato un rombo tagliato in due da una striscia rossa. Dal 1945 fu invece utilizzato un logo a losanga di colore blu accompagnato dalla scritta \"RCS\", mentre nel 1950 fu introdotto uno scudo bianco tagliato in due dalla striscia rossa e sormontato da due cicogne bianche contornate di blu. Nel 1960 il simbolo divenne un trapezio blu tagliato dalla linea obliqua di colore bianco e con un cerchio nero nella met\u00e0 inferiore (recante la scritta \"RCS\") sormontato da una cattedrale stilizzata bianca (simbolizzante la cattedrale cittadina). Questo logo sub\u00ec una modifica nel 1971 in occasione dell'assorbimento della squadra dei Pierrots Vauban quando la cattedrale divenne di colore nero e la met\u00e0 inferiore del simbolo di colore giallo con l'iscrizione \"RPSM\" (\"Racing Pierrots Strasbourg-Meinau\").\nCon la dismissione del vecchio nome fu adottato un logo pi\u00f9 simile a quello attualmente in uso, che rimase corrente fino al 1997 con un'interruzione tra il 1985 e il 1988 in cui furono adottati due nuovi simboli che avevano come immagine dominante uno scudo a strisce accompagnato da due leoni oppure dalle dodici stelle della bandiera europea. Dal 1997 al 2006 fu invece utilizzato un logo di forma circolare con una mezza stella di colore blu scuro che, nelle intenzioni della dirigenza, doveva rappresentare la cicogna e la cattedrale.\nStrutture.\nStadio.\nLo Strasburgo gioca le partite interne nello stadio della Meinau, costruito a partire dal 1921 sul \"giardino Hammerl\u00e9\", gi\u00e0 terreno di gioco della squadra a partire dal 1914. In precedenza la squadra disputava le partite casalinghe nel campo del poligono di Neudorf mentre le prime partite ufficiali della squadra sono state disputate in campi esterni.\nNel 2008, in previsione di una candidatura della Francia come Paese ospitante i Campionati Europei del 2016, \u00e8 stato presentato il progetto di un nuovo impianto chiamato Eurostadium che avrebbe dovuto ospitare anche le partite interne dello Strasburgo. Il progetto dello stadio, finanziato da fondi privati, fu per\u00f2 abortito nel luglio 2009 a causa di problemi economici che dirottarono i fondi su una ristrutturazione dello stadio della Meinau.\nCalciatori.\nContributo alle Nazionali.\nVentuno giocatori sono stati convocati durante il loro periodo di militanza nello Strasburgo. Il primo calciatore dello Strasburgo ad aver ottenuto una convocazione in nazionale \u00e8 stato l'attaccante Fritz Keller, che esord\u00ec tra i \"bleus\" nel 1934. Il giocatore della squadra che ha totalizzato pi\u00f9 presenze in nazionale \u00e8 stato il centrocampista Oscar Heisserer, che totalizz\u00f2 18 presenze, di cui sette indossando la fascia di capitano. Seguono Dominique Dropsy (17 presenze) e L\u00e9onard Specht (16 presenze), entrambi convocati tra il 1978 e il 1982.\nSono cinque i giocatori ad aver totalizzato almeno una presenza nella fase finale di una competizione internazionale: assieme a Keller e Heisserer (convocati rispettivamente per i Mondiali del 1934 e del 1938), vi sono anche Raymond Kaelbel, facente parte della spedizione classificatasi al terzo posto ai Mondiali del 1958 e gi\u00e0 convocato nel 1954, G\u00e9rard Hausser (inserito nella rosa dei convocati ai Mondiali del 1966) e Dominique Dropsy, convocato come terzo portiere ai Mondiali del 1978. Al 1996 risalgono le ultime convocazioni in Nazionale di giocatori militanti nello Strasburgo: gli ultimi due giocatori ad aver disputato una gara con \"bleus\" sono stati Mark Keller e Frank Leb\u0153uf.\nTifoseria.\nStoria.\nEsistono sette gruppi di tifoseria organizzata dello Strasburgo, creati nell'arco di quarant'anni. Il pi\u00f9 antico, fondato nel 1953 dall'attore Germain Muller, ha assunto negli anni ottanta la denominazione attuale (\"Club Central des Supporters\") e nel 2008 contava 800 partecipanti divenendo quindi il gruppo di tifosi dello Strasburgo pi\u00f9 numeroso. Dietro al \"Club Central des Supporters\" vi sono invece gli \"Ultra Boys 90\", gruppo nato da un'ala della fazione estremista dei \"Meinau Boys\". Quest'ultimo gruppo, di idee politiche di estrema destra, si \u00e8 trovato spesso al centro di episodi di razzismo e violenza nei confronti della polizia risoltisi con severi provvedimenti giudiziari nei confronti dei colpevoli. Ancor pi\u00f9 estremista \u00e8 invece il gruppo degli \"Elsass Korps\", sciolto nel giugno del 2005: anche in questo caso i membri, il cui comportamento richiamava quello degli hooligans (facevano ricorso a cori da stadio razzisti intonati nei confronti dei giocatori di colore), sono stati oggetto di severe misure di legge anche a distanza di anni dallo scioglimento del gruppo.\nGemellaggi e rivalit\u00e0.\nLa vicinanza dell'Alsazia alla Germania ha permesso alla tifoseria dello Strasburgo di intraprendere gemellaggi con i tifosi di alcune squadre tedesche, in particolar modo con quelli del (in particolare tra il gruppo \"Ultra Boys 90\" e i \"Ph\u00f6nix Sons\"), con i quali \u00e8 stato fondato un sodalizio chiamato \"Blue Pirates\". Sussistono inoltre gemellaggi con gli \"H\u00e4rlekins\" dell' e i \"Rangers\" del .\nI tifosi dello Strasburgo nutrono sentimenti di ostilit\u00e0 nei confronti di squadre geograficamente vicine come il e il Metz, situate nella vicina Lorena. Pi\u00f9 accesa \u00e8 la rivalit\u00e0 con il Metz, i cui incontri sono talvolta caratterizzati da episodi di violenza da parte delle frange pi\u00f9 estremiste delle tifoserie. La rivalit\u00e0 con il risale alla fine degli anni quaranta quando le due squadre si incontrarono in Ligue 1 e termin\u00f2 con la retrocessione d'ufficio del Colmar causa fallimento. In passato i tifosi dello Strasburgo hanno inoltre manifestato ostilit\u00e0 nei confronti del Mulhouse, del , nonch\u00e9 di alcuni club minori della regione negli anni successivi alla fondazione.\nOrganico.\nRosa 2021-2022.\n\"Aggiornata al 19 agosto 2021.\""}
{"id": "868535", "revid": "4175", "url": "https://it.wikipedia.org/wiki?curid=868535", "title": "Cinque Nazioni 1983", "text": "Il Cinque Nazioni 1983 (; ; ) fu la 54\u00aa edizione del torneo annuale di rugby a 15 tra le squadre nazionali di , , , e , nonch\u00e9 l'89\u00aa in assoluto considerando anche le edizioni dell'Home Championship.\nIl torneo fu vinto \"ex aequo\" da e , rispettivamente alla loro tredicesima e diciassettesima affermazione.\nL', ultima dopo 7 anni, evit\u00f2 il \"Whitewash\" grazie a un pareggio 13-13 a Cardiff che le permise di non chiudere a zero punti, tuttavia perse la sfida per la Calcutta Cup in casa per la prima volta dal 1971; alla occorsero 38 anni per rivincere il trofeo a Twickenham.\nNotevole, infine, l'impresa del francese Patrick Est\u00e8ve, \"metaman\" dell'edizione e primo giocatore, nell'era del torneo a cinque, a marcare contro tutte e quattro le avversarie."}
{"id": "868536", "revid": "767487", "url": "https://it.wikipedia.org/wiki?curid=868536", "title": "Contea di Dallas (Missouri)", "text": "La contea di Dallas (in inglese Dallas County) \u00e8 una contea dello Stato USA del Missouri. Il nome le \u00e8 stato dato in onore del vice presidente degli Stati Uniti George Mifflin Dallas. Al censimento del 2000 la popolazione era di 15.661 abitanti. Il suo capoluogo \u00e8 Buffalo.\nGeografia fisica.\nL'U.S. Census Bureau certifica che l'estensione della contea \u00e8 di 1.406\u00a0km\u00b2, di cui 1.403\u00a0km\u00b2 composti da terra e i rimanenti 3\u00a0km\u00b2 composti di acqua.\nStoria.\nLa Contea di Dallas venne costituita nel 1841."}
{"id": "868538", "revid": "486946", "url": "https://it.wikipedia.org/wiki?curid=868538", "title": "RC Strasbourg", "text": ""}
{"id": "868552", "revid": "29863", "url": "https://it.wikipedia.org/wiki?curid=868552", "title": "Dunklin County", "text": ""}
{"id": "868557", "revid": "184755", "url": "https://it.wikipedia.org/wiki?curid=868557", "title": "Melliniite", "text": "La melliniite \u00e8 un minerale composto di fosforo, nickel e ferro, dalla formula (Ni,Fe)4P. \u00c8 stato rinvenuto nel 2005 in un meteorite nel Sahara \u2014 la NWA 1054 recuperata da Matteo Chinellato - da Giovanni Pratesi (direttore del Museo di Scienze Planetarie di Prato) e da Vanni Moggi Cecchi e Luca Bindi (ricercatori dell'universit\u00e0 di Firenze). La struttura cristallina \u00e8 resa particolare dai dodici legami formati da ciascun atomo di fosforo con altrettanti atomi metallici. \u00c8 il primo minerale trovato in natura con questa struttura cristallina. Il minerale prende il nome da Marcello Mellini, ordinario di mineralogia all'universit\u00e0 di Siena e direttore della sezione di Siena del museo nazionale dell'Antartide. Si suppone che il minerale possa trovarsi anche nel nucleo terrestre.\nMorfologia.\nLa melliniite \u00e8 stata trovata sotto forma di granuli da anedrali a subedrali con dimensione fino a 0,1mm.\nOrigine e giacitura.\nLa melliniite \u00e8 stata scoperta in un meteorite classificato come acapulcoite associato con kamacite e nickelphosphide."}
{"id": "868561", "revid": "4175", "url": "https://it.wikipedia.org/wiki?curid=868561", "title": "Cinque Nazioni 1985", "text": "Il Cinque Nazioni 1985 (; ; ) fu la 56\u00aa edizione del torneo annuale di rugby a 15 tra le squadre nazionali di , , , e , nonch\u00e9 la 91\u00aa in assoluto considerando anche le edizioni dell'Home Championship.\nIl torneo inizi\u00f2, di fatto, dalla seconda giornata perch\u00e9 le gare d'apertura, \u2013 a Dublino e \u2013 a Parigi, furono rinviate per via del freddo polare che colp\u00ec l'Europa in quell'inverno; non era mai successo, nella storia del torneo, che due gare nella stessa giornata fossero contemporaneamente rinviate.\nPi\u00f9 in generale, nel dopoguerra, solo tre incontri erano stati rinviati per via delle condizioni meteorologiche sfavorevoli.\nIl torneo fu vinto dall', alla sua terza affermazioni in quattro edizioni e alla diciottesima complessiva; l'impresa spicca soprattutto perch\u00e9 l'anno primo la squadra aveva chiuso all'ultimo posto con il \"Whitewash\".\nCompletamente opposto il percorso della , campione uscente con il Grande Slam, e finita al fondo della classifica 1985 con zero punti."}
{"id": "868564", "revid": "830939", "url": "https://it.wikipedia.org/wiki?curid=868564", "title": "Paul Ar\u00e8ne", "text": "Fu insegnante ai licei di Marsiglia prima, di Vannes poi. Un breve testo teatrale recitato con successo all'Od\u00e9on, \"Pierrot h\u00e9ritier\", lo spinse a lasciare, nel 1865, l'universit\u00e0 per il giornalismo. Aveva 23 anni. Cominci\u00f2 a collaborare a \"Le Figaro litt\u00e9raire\" e compose i suoi primi versi provenzali che apparvero nell\"'Almanach avignonnais\" di Joseph Roumanille.\nIl soggetto di tutti i suoi testi teatrali provenzali \u00e8 tratto da pualche particolarit\u00e0 di costume o di paesaggi della contrada di Sisteron: \"Fontfrediero\", \"Lis Estello negro\", \"Raubatori\".\nIn lingua francese, Paul Ar\u00e8ne pubblic\u00f2 il suo \"Parnassiculet\", che gli valse vive inimicizie. Gli autori del Parnasse vi venivano definiti \u00abTurchi attardati che hanno dimenticato, o che forse ignorano affatto, che il carnevale romantico \u00e8 chiuso da trent'anni\u00bb. Come ha rivelato Octave Mirbeau nel 1884, Paul Ar\u00e8ne ha collaborato attivamente con Alphonse Daudet alla scrittura delle cronache provenzali pubblicate da \"L'\u00c9v\u00e9nement\" e che furono in seguito raccolte sotto il titolo \"Les Lettres de mon moulin\".\nNel 1868, Paul Ar\u00e8ne scrisse quel che resta il suo capolavoro, \"Jean des Figues\". Dopo il 1870 scrisse cronache, racconti, poesie, tra cui \"Le Tors d'Entrays\", \"Le Clos des \u00e2mes\", \"Le Canot des six capitaines\", \"Au Bon Soleil\" e \"La Gueuse parfum\u00e9e\", due raccolte di racconti. Vennero in seguito \"La Ch\u00e8vre d'or\", poi \"Les Ogresses, Le Midi bouge\" e \"Domnine\"."}
{"id": "868565", "revid": "799504", "url": "https://it.wikipedia.org/wiki?curid=868565", "title": "Villa Menafoglio Litta Panza", "text": "Villa Menafoglio Litta Panza, o Villa Orrigoni Menafoglio Litta Panza, \u00e8 una villa situata a Biumo Superiore, oggi un quartiere di Varese. \u00c8 nota per la sua collezione d'arte contemporanea.\nStoria.\nLa villa.\nNella seconda met\u00e0 del '700 il marchese Paolo Antonio Menafoglio acquist\u00f2 dei terreni sul colle di Biumo Superiore, fece innalzare dei grandi muri perimetrali, che furono in seguito riempiti di terra, e sulla sopraelevata cos\u00ec ottenuta fece erigere la sua villa: un grande fabbricato a tre piani, a forma di U, aperto verso un ampio giardino all'italiana (con elementi spontanei), quasi sospeso sopra la citt\u00e0 di Varese, unito con un ponte all'altrettanto sontuoso parco confinante delle Ville Ponti.\nL'abitazione era stata essenzialmente concepita come una \"villa di delizia\", atta cio\u00e8 non ad essere la residenza del proprietario, ma bens\u00ec un luogo dove organizzare ricevimenti ed eventi mondani. In effetti, lo spazio riservato alla servit\u00f9 era molto ridotto.\nLa mala gestione delle finanze spinse i Menafoglio, nel 1823, a cedere la villa al patrizio milanese Pompeo Litta Visconti Arese, che a partire dal 1829 diede incarico all'architetto Luigi Canonica di ampliare il fabbricato, probabilmente in vista della sua elevazione al rango ducale (titolo che gli sarebbe stato conferito nel 1832 dall'imperatore d'Austria Francesco II).\nI lavori si protrassero all'incirca tra il 1829 e il 1831. Canonica ricav\u00f2 dai rustici le nuove scuderie e le rimesse per le carrozze, determinando un allargamento della piazza di fronte all'ingresso principale del fabbricato (oggi Piazza Litta). Egli disegn\u00f2, inoltre, un nuovo fabbricato a un solo piano, a pianta rettangolare resa ovale scantonando gli angoli per mezzo di colonne, destinato a ospitare la grande e sontuosa sala da pranzo, noto come \"salone impero\". All'architetto sono ascrivibili molti elementi della sala, inclusi la stufa, il disegno del pavimento, le console e tutti gli elementi di raccordo architettonico. In sostanza, Canonica trasform\u00f2 la \"villa di delizia\" dei Menafoglio in una dimora signorile.\nIl parco.\nLa villa dispone di un parco che si estende per circa 33.000 metri quadri. I primi lavori della costruzione nel parco si devono ai primi proprietari, i Menafoglio, che fanno realizzare una serie di livellamenti del terreno per creare tre parterre alla francese: il primo posto lungo l'asse principale della corte d'onore, il secondo sul fianco della villa e il terzo posto a un livello inferiore rispetto ai primi due. I nuovi proprietari, i Litta, secondo il gusto dell'epoca in base ai principi del paesaggismo inglese, intervengono sull'aspetto originario e fanno piantumare le zone perimetrali del secondo e terzo parterre con alberi ad alto fusto. Infine il conte Ernesto Panza affida un nuovo intervento all'architetto Piero Portaluppi, che porta anche alla costruzione della serra e della collinetta con il tempietto.\nLa collezione d'arte contemporanea.\nNel 1956 il nuovo proprietario della villa, il conte Giuseppe Panza di Biumo, appassionato di arte contemporanea (soprattutto statunitense), inizi\u00f2 a raccogliere nella villa un'ampia collezione di questo tipo di arte. In particolare invit\u00f2 celebri artisti suoi contemporanei a trasformare alcune stanze della villa (specie nell'area dei Rustici) in altrettante opere d'arte ambientale: si possono tuttora ammirare le opere di arte ambientale create, tra gli altri, da Dan Flavin, James Turrell e Robert Irwin, appositamente per i locali della villa durante il soggiorno degli artisti in casa Panza.\nNella villa vera e propria raccolse invece opere quali tele monocromatiche e sculture minimaliste, opera degli artisti Phil Sims, David Simpson, Ruth Ann Fredenthal, Max Cole, Maria Nordman, Martin Puryear, Ford Beckman, Ross Rudell, Alfonso Fratteggiani Bianchi, Ettore Spalletti, Lawrence Carroll, Stuart Arends, Allan Graham, Winston Roeth. In totale sono raccolte cento opere di artisti contemporanei, armoniosamente accostate a preziosi arredi del XVI-XIX secolo ed esemplari di arte africana e precolombiana.\nNel 1996 la villa entr\u00f2 a far parte del patrimonio del Fondo Ambiente Italiano, a seguito della donazione dei proprietari Giuseppe e Rosa Giovanna Panza di Biumo (che si limitarono a mantenere il secondo piano come loro abitazione). Il FAI provvide ad effettuare i necessari restauri ed adeguamenti strutturali e, nel 2001, la villa fu aperta al pubblico.\nLe mostre temporanee.\nPeriodicamente il FAI organizza all'interno della villa mostre temporanee che vengono talvolta progettate e adattate al contesto architettonico e museale della villa."}
{"id": "868569", "revid": "29863", "url": "https://it.wikipedia.org/wiki?curid=868569", "title": "Mississippi County (Missouri)", "text": ""}
{"id": "868570", "revid": "4175", "url": "https://it.wikipedia.org/wiki?curid=868570", "title": "Cinque Nazioni 1986", "text": "Il Cinque Nazioni 1986 (; ; ) fu la 57\u00aa edizione del torneo annuale di rugby a 15 tra le squadre nazionali di , , , e , nonch\u00e9 la 92\u00aa in assoluto considerando anche le edizioni dell'Home Championship.\nA primeggiare in classifica furono, a pari merito, e , rispettivamente al proprio quattordicesimo e ventesimo titolo; l', invece, ripet\u00e8 la stessa controprestazione della Scozia nel 1985, ovvero terminare ultima con il \"Whitewash\" da campione uscente.\nLa si riprese anche la Calcutta Cup, la sua terza negli ultimi quattro tornei, battendo l' con il massimo scarto fino ad allora realizzato contro tale avversaria, 27 punti, al 2022 insuperato anche dopo il cambio di valore della meta da 4 a 5 punti."}
{"id": "868576", "revid": "184755", "url": "https://it.wikipedia.org/wiki?curid=868576", "title": "Mazzocchio (monumento)", "text": "Il Mazzocchio \u00e8 un'opera d'arte di Ben Jakober e Yannick Vu in tubi d'acciaio, esposta a Prato alle mura di Porta Frascati. \u00c8 stata donata alla citt\u00e0 dall'Unione Industriale Pratese nel 1994, in occasione del 50\u00ba anniversario della sua costituzione.\nIl Mazzocchio \u00e8 anche una struttura leggera usata dai Fiorentini del '300 come ossatura di un copricapo."}
{"id": "868578", "revid": "275619", "url": "https://it.wikipedia.org/wiki?curid=868578", "title": "Yoroi Akado", "text": ""}
{"id": "868579", "revid": "1926649", "url": "https://it.wikipedia.org/wiki?curid=868579", "title": "Unione Sportiva Lecce 1975-1976", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1975-1976.\nStagione.\nL'annata si rivel\u00f2 una delle pi\u00f9 ricche di successi per i salentini, che centrarono uno storico \"treble\" minore. Dopo avere vinto il girone C del campionato di Serie C \u2014 con l'imbattibilit\u00e0 casalinga, e portando Gaetano Montenegro a capocannoniere del torneo \u2014, ritornando cos\u00ec in Serie B a ventisette anni dalla precedente apparizione, i giallorossi di Antonio Renna (subentrato a stagione in corso a Nicola Chiricallo) trionfarono dapprima nella Coppa Italia Semiprofessionisti, superando in finale il , e infine colsero la loro prima e fin qui unica affermazione internazionale, nella Coppa Italo-Inglese Semiprofessionisti, avendo la meglio dello Scarborough. Mai prima di allora la squadra pugliese aveva chiuso una stagione con tre trofei in bacheca, e mai pi\u00f9 accadde negli anni a venire.\nRosa.\n "}
{"id": "868582", "revid": "4175", "url": "https://it.wikipedia.org/wiki?curid=868582", "title": "Cinque Nazioni 1989", "text": "Il Cinque Nazioni 1989 (; ; ) fu la 60\u00aa edizione del torneo annuale di rugby a 15 tra le squadre nazionali di , , , e , nonch\u00e9 la 95\u00aa in assoluto considerando anche le edizioni dell'Home Championship.\nLa , campione uscente insieme alla , si impose in solitaria proprio all'ultima giornata, all'inizio della quale era terza dietro la citata Scozia e l' dalla quale era stata sconfitta nel turno precedente; tuttavia il , che non aveva pi\u00f9 nulla da chiedere alla classifica se non evitare il \"Whitewash\", batt\u00e9 gli inglesi a Cardiff mentre la Francia batteva e scavalcava la Scozia lasciando le due britanniche appaiate alle sue spalle.\nPer la si tratt\u00f2 del quarto titolo consecutivo e diciassettesimo complessivo."}
{"id": "868584", "revid": "29863", "url": "https://it.wikipedia.org/wiki?curid=868584", "title": "New Madrid County", "text": ""}
{"id": "868587", "revid": "12290", "url": "https://it.wikipedia.org/wiki?curid=868587", "title": "Angela Giussani", "text": ""}
{"id": "868591", "revid": "6923", "url": "https://it.wikipedia.org/wiki?curid=868591", "title": "Pittura a inchiostro e acqua", "text": "Con pittura a inchiostro e acqua (cinese: ; coreano: ; giapponese: o ) si indica uno stile pittorico monocromatico dell'Estremo Oriente che utilizza solo inchiostro nero, il bastone d'inchiostro, in varie concentrazioni.\nQuesta tecnica nacque in Cina durante la dinastia Tang (618-907), consolidandosi con la dinastia Song (960-1279). Fu introdotta in Giappone a met\u00e0 del XIV secolo da alcuni monaci buddisti Zen, crescendo in popolarit\u00e0 fino al suo periodo di massimo splendore, nell'era Muromachi (1338-1573).\nStrumenti.\nCome nell'arte della calligrafia, l'artista prepara il proprio inchiostro (il bastone d'inchiostro) polverizzando delle barrette contro un'apposita pietra (pietra per inchiostro), oppure pu\u00f2 utilizzarne di pronti.\nI pennelli sono simili a quelli per la calligrafia, fatti di bamb\u00f9 con peli di capra, bue, cavallo, pecora, coniglio, martora, tasso, cervo, cinghiale o lupo. La punta del pennello \u00e8 assottigliata, caratteristica indispensabile allo stile \"sumi-e\".\nOgni pennello produce degli effetti diversi: quelli piccoli di peli di lupo possono fare linee sottili, quasi come quelle delle biro; quelli di pecora, del tipo chiamato \"grande nuvola\", assorbono acqua ed inchiostro in grande quantit\u00e0, lasciando sulla carta una traccia di inchiostro con una miriade di sfumature che vanno, gradualmente, dal grigio al nero.\nLe linee tracciate non possono pi\u00f9 essere cancellate o modificate: questa tecnica infatti richiede concentrazione, pratica e un grande talento.\nTemi.\nIl \"sumi-e\" predilige la raffigurazione dei \"Quattro Nobili\" (detti anche i \"Quattro Amici\", ), che comprendono quattro specie di piante, rappresentanti ognuna una stagione:\nQueste piante rappresentano inoltre le virt\u00f9 del \"junzi\" (\u541b\u5b50) confuciano, cio\u00e8 l'uomo ideale.\nUso.\nIl sumi-e era utilizzato anche per decorare paraventi, ventagli e accessori di ogni tipo, per illustrare poesie, storie a rotoli e come tecnica pittorica vera e propria. Nel periodo contemporaneo, la tecnica ad inchiostro ed acqua viene utilizzata dal designer grafico Kan Tai-Keung per la realizzazione dei suoi poster."}
{"id": "868592", "revid": "339392", "url": "https://it.wikipedia.org/wiki?curid=868592", "title": "Suiboku", "text": ""}
{"id": "868593", "revid": "339392", "url": "https://it.wikipedia.org/wiki?curid=868593", "title": "Mo-shui", "text": ""}
{"id": "868595", "revid": "339392", "url": "https://it.wikipedia.org/wiki?curid=868595", "title": "Sumie", "text": ""}
{"id": "868596", "revid": "339392", "url": "https://it.wikipedia.org/wiki?curid=868596", "title": "Suibokuga", "text": ""}
{"id": "868597", "revid": "125368468", "url": "https://it.wikipedia.org/wiki?curid=868597", "title": "Miracolo del sole", "text": "Il miracolo del sole \u00e8, secondo la tradizione cattolica, un evento collegato alle apparizioni mariane della Madonna di F\u00e1tima nel 1917.\nA mezzogiorno del 13 ottobre 1917 un numero notevole di persone, radunate alla Cova da Iria, presso la cittadina portoghese di F\u00e1tima, avrebbe visto il disco solare cambiare colore, dimensione e posizione per circa dieci minuti.\nIl racconto.\nAntefatto.\nA tre pastorelli, i fratelli Francisco e Jacinta Marto (9 e 7 anni) e la loro cugina L\u00facia dos Santos (10 anni), sarebbe apparsa la Madonna il 13 maggio 1917, mentre si trovavano a Cova da Iria. Le apparizioni mariane si sarebbero ripetute, e i bambini riferirono che la Madonna aveva promesso loro un evento prodigioso in occasione dell'ultima apparizione del 13 ottobre 1917, a riprova della veridicit\u00e0 dei loro racconti.\nLa Cova da Iria.\nIl 13 ottobre 1917 molte migliaia di persone, attirate anche dalla rilevanza che la stampa portoghese aveva dato al fenomeno, si riunirono nella \"Cova\". Nonostante la pioggia battente, che aveva reso la \"Cova\" un campo fangoso, la folla fu stimata tra 30.000 e 100.000 persone. Erano presenti anche alcuni giornalisti, tra i quali Avelino de Almeida, redattore capo di O S\u00e9culo, un quotidiano locale di Lisbona, il quale scrisse un articolo il 15 ottobre, sulla prima pagina del suo giornale:\nAvelino de Almeida ritorn\u00f2 sulla questione pochi giorni dopo dalle pagine della Ilustra\u00e7\u00e3o Portuguesa, scrivendo in particolare:\nAltri racconti dell'evento:\nIl riconoscimento della Chiesa Cattolica.\nIl 13 ottobre 1930, col documento \"A Divina Provid\u00eancia\", il vescovo di Leiria Jos\u00e9 Alves Correia da Silva dichiar\u00f2 \"degne di credito le visioni dei fanciulli nella Cova da Iria\", autorizzando ufficialmente il culto della Madonna di F\u00e1tima col titolo di \"Nossa Senhora de F\u00e1tima\". \nRicerche sull'evento.\nScritti di John De Marchi.\nLa fonte pi\u00f9 citata, fra quelle che raccontano l'evento, \u00e8 data dagli scritti di John De Marchi, un prete italiano cattolico che pass\u00f2 7 anni a Fatima, dal 1943 al 1950, facendo ricerche ed interviste, che culminarono nel libro \"The Immaculate Heart. New York, Farrar\", pubblicato nel 1952.\nSecondo De Marchi, la prima testimonianza di Avelino de Almeida ebbe all'epoca una vasta risonanza, poich\u00e9 il quotidiano \"O S\u00e9culo\", di orientamento filo-governativo, positivista e anticlericale, era il pi\u00f9 venduto in Portogallo all'epoca dei fatti, e lo stesso Avelino de Almeida aveva ridicolizzato in precedenti articoli gli eventi di Fatima.\nSempre secondo De Marchi, le persone radunate alla \"Cova\" dichiararono di aver trovato alla fine dell'\"apparizione\" i vestiti, precedentemente inzuppati dalla pioggia, completamente asciutti.\nAnalisi critiche e ricerche scientifiche.\nAlcuni autori contemporanei hanno proposto ipotesi naturali per spiegare l'accaduto. Secondo Kevin McClure, contrariamente a quanto riportato da De Marchi, vi \u00e8 una notevole disparit\u00e0 nei resoconti dei testimoni: ad esempio, il movimento \u00e8 descritto da taluni come a \"zig-zag\" e da altri come rotatorio; il colore \u00e8 alternativamente rosso-giallo-porpora o grigio-blu. Inoltre, sempre secondo McClure, solo meno della met\u00e0 delle persone coinvolte avrebbe visto il sole danzare e roteare nel cielo, staccarsi da esso, come per cadere sulla terra, e tornare su al suo posto.\nNel 1989 Stuart Campbell affronta, con un articolo nel \"Journal of Meteorology\", l'ipotesi di presenza di polvere nella stratosfera; il fenomeno \u00e8 descritto anche da Paul Simons in un articolo sul Times del 2005.\nNel 1993 Joe Nickell, collaboratore del CSICOP (associazione omologa all'italiana CICAP, il \"Comitato Italiano per il Controllo delle Affermazioni sul Paranormale\"), studia la possibile presenza di un fenomeno noto come parelio: per motivi di rifrazione ottica, in determinate condizioni atmosferiche, il disco solare pu\u00f2 apparire affiancato a circa 22 gradi da una o due immagini speculari. Il fenomeno \u00e8 per\u00f2 statico e non contemplerebbe movimenti del disco solare. Secondo Joe Nickell, una temporanea distorsione dell'immagine sulla retina, causata dalla prolungata esposizione alla luce solare, pu\u00f2 comunque provocare l'illusione di un movimento. Secondo lo studioso, si tratt\u00f2 quindi\nNickell nota:\n\u00abForse non senza sorpresa, \"miracoli del sole\" sono stati segnalati presso altri siti Mariani - a Lubbock, Texas, nel 1989; al Santuario di Madre Cabrini vicino a Denver, Colorado, nel 1992; a Conyers, in Georgia, agli inizi degli anni '90\u00bb.\nNickell aggiunge che a Conyers, mentre i pellegrini erano testimoni di un presunto miracolo del sole, \u00ab...il \"Georgia Skeptics Group\" punt\u00f2 un telescopio equipaggiato con un filtro solare al Mylar\u00bb e che \u00abpi\u00f9 di duecento persone guardarono il sole attraverso uno dei filtri solari e nessuno vide niente di insolito\u00bb.\nIl Professore Auguste Meessen dell'Istituto di Fisica dell'Universit\u00e0 Cattolica di Lovanio ha affermato che le presunte osservazioni furono probabilmente effetti ottici causati da una lunga osservazione diretta ad occhio nudo del sole. Meessen sostiene che gli effetti sulla retina prodotti anche da brevi periodi passati a fissare il sole possono dar luogo ad effetti \"danzanti\". Similmente, Meessen sostiene che i cambiamenti di colore a cui assistettero i testimoni furono causati per la maggior parte dalla rottura delle cellule fotosensitive della retina. Meessen osserva inoltre che \"miracoli del sole\" sono stati riportati in numerosi luoghi dove masse di pellegrini sono state incoraggiata a guardare il sole. Egli cita a le apparizioni segnalate a Heroldsbach, Germania (1949) come un esempio, dove gli stessi identici fenomeni ottici gi\u00e0 riportati a Fatima furono segnalati da pi\u00f9 di 10.000 persone.\nInoltre, nonostante tutte le varie testimonianze, va detto che non tutti i testimoni videro il sole \"danzare\". Alcune persone videro solamente una variazioni di colori. Altre, inclusi alcuni credenti, non videro assolutamente nulla. Non esistono resoconti di alcuna inusuale attivit\u00e0 solare o astronomica nel periodo di tempo in cui il sole fu segnalato come \"danzante\" e tantomeno esistono testimonianze di inusuali fenomeni solari al di fuori di Cova da Iria.\nL'ultima ipotesi in ordine cronologico, e probabilmente pi\u00f9 plausibile in quanto coincidente con ci\u00f2 che affermano di aver visto la maggior parte delle persone la dobbiamo a padre Szaniszl\u00f3 Jaki, monaco benedettino e fisico, membro onorario dell\u2019Accademia Pontificia delle Scienze. \nDopo aver studiato il fenomeno, ipotizz\u00f2 che era stato il cambio repentino climatico, in poco tempo dalle nubi al sole, che avrebbe creato una sorta di \u201clente d\u2019aria\u201d di cristalli di ghiaccio. Le correnti avrebbero poi fatto muovere questa \u201clente\u201d facendo cos\u00ec scaturire quella \"danza\u201d del sole, in un movimento ellittico, agli occhi dei presenti. Fenomeno simile al parelio ipotizzato da Nickell, ma pi\u00f9 aderente, includendo il movimento, alle descrizioni dei testimoni.\nDescrizioni alternative.\nAlcuni autori hanno tentato di collegare l'evento con altre descrizioni analoghe di fenomeni paranormali non collegati al cattolicesimo. La statunitense studiosa di religioni Lisa J. Schwebel ha confrontato l'evento con altre esperienze religiose collettive, culminanti con improvvise e misteriose apparizioni di luce nel cielo.\nNon mancano le versioni che accettano l'esistenza di un fenomeno soprannaturale, ma lo inquadrano in un contesto diverso da quello cattolico; ad esempio, l'avventista J. D. Johnson attribuisce il fenomeno a Satana invece che a Dio.\nIl fenomeno \u00e8 stato interpretato anche in chiave ufologica. Il parapsicologo statunitense D. Scott Rogo (1950-1990) ipotizza la presenza di un oggetto volante non identificato di origine extraterrestre, scambiato erroneamente per il Sole. Un'interpretazione analoga \u00e8 stata avanzata anche dall'astronomo e ufologo francese Jacques Vall\u00e9e. Anche Roberto Pinotti e Corrado Malanga hanno proposto un'interpretazione in chiave ufologica dell'evento in un loro testo (\"I fenomeni BVM\").\nRacconti analoghi.\nTra i racconti di persone che sostengono di aver visto fenomeni di questo tipo, uno si sarebbe svolto a Motta di Livenza nel 1510, un altro a Kibeho in Ruanda, il 31 maggio 2003, sul quale per\u00f2 sembra che lo stesso vescovo di Gikongoro abbia espresso delle riserve, un altro ancora sarebbe avvenuto a Medjugorje, per il quale esistono dei filmati realizzati dal Movimento Gospa (una spiegazione scientifica del fenomeno \u00e8 stata proposta da Marco Corvaglia, autore del libro \"La verit\u00e0 su Medjugorje. Il grande inganno\"), inoltre si sarebbe verificato un fenomeno analogo a Mammanelli (Avola).\nLa testimonianza di Pio XII.\nPapa Pio XII rifer\u00ec di aver assistito allo stesso fenomeno il 30 ottobre 1950, tre giorni prima della proclamazione solenne del dogma dell'Assunzione di Maria. Il Papa dichiar\u00f2 di aver interpretato il \"segno\" come una sorta di \"approvazione\" del gesto che stava per compiere."}
{"id": "868599", "revid": "29863", "url": "https://it.wikipedia.org/wiki?curid=868599", "title": "Pemiscot County", "text": ""}
{"id": "868601", "revid": "123670214", "url": "https://it.wikipedia.org/wiki?curid=868601", "title": "Ordine della Corona ferrea", "text": "L'Ordine della Corona ferrea \u00e8 un ordine cavalleresco istituito il 5 giugno 1805 a Milano e concesso dal Regno d'Italia del 1805 e successivamente sovrano. Gli austriaci ne costituirono uno dallo stesso nome per il Regno Lombardo Veneto.\nStoria.\nOrdine della Corona di Ferro (italico).\nL'Ordine italiano della Corona di Ferro fu istituito il 5 giugno 1805 da Napoleone I Bonaparte nella qualit\u00e0 di Re d'Italia, (1805-1814) (era stato incoronato il precedente 26 maggio 1805).\nPrende il nome dall'antica Corona ferrea, la corona con cui erano stati tradizionalmente incoronati i Re d'Italia e che era diventata l'emblema del Regno d'Italia. Tuttavia nelle insegne la corona figura nella foggia raggiata solare disegnata dall'Appiani su idea di Napoleone medesimo.\nL'insegna \u00e8 costituita da una medaglia con l'aquila napoleonica sovrastante la corona, nella versione raggiata di cui s'\u00e8 detto, sulla quale \u00e8 inciso il motto \"Dio me la diede\" che riprende la famosa frase pronunciata da Napoleone stesso alla sua incoronazione a Milano. Il nastro dell'Ordine della Corona ferrea in versione italiana \u00e8 \u00aborang\u00e9 liser\u00e9 de ver\u00bb \u00ab (Articolo completo dal decreto 1805: LXIII. La D\u00e9coration de l'ordre consistera en l'embl\u00e8me de la Couronne Lombarde, autour de laquelle sera \u00e9crit \"Dieu me l'a donn\u00e9e, gare \u00e0 qui la touchera.\" Cette d\u00e9coration sera suspendue \u00e0 un ruban couleur orang\u00e9 liser\u00e9 de vert\u00bb.). Come spesso accade nella colorazione dei tessuti, questo colore \"aranciato\" \u00e8 passato da una realizzazione all'altra dal color champagne, all'oro, all'arancio. Il colore corrisponde di fatto simbolicamente all'oro imperiale. L'ordine fu inizialmente diviso in tre classi: 20 Dignitari (gran croce), 30 commendatori e 50 cavalieri. A seguito della sconfitta di Napoleone I Bonaparte nel 1814 e del ritiro del Vicer\u00e9 Eugenio di Beauharnais, un comitato di reggenza trasfer\u00ec il Regno d'Italia, per transizione, a Francesco I d'Austria, che lo ricevette col nome di Regno Lombardo Veneto. Napoleone, ritiratosi all'Elba, per contestare in via di fatto la transazione, esercit\u00f2 la sua prerogativa regia sul regno nominando, nella persona del marchese Achille Fontanelli, un nuovo Gran Cancelliere dell'Ordine della Corona di Ferro, trasferendo al Gran Cancelliere la fons honorum del Sovrano del Regno, per mantenerne la tradizione e perpetuare le pretese sovrane, nella persona del Gran Cancelliere e suoi successori eletti dal Gran Magistro.\nOrdine della Corona ferrea (austriaco).\nNel corso del 1815, circa un anno dopo l'ingresso in Milano delle truppe del Bellegarde, un ordine dal nome di Ordine della corona ferrea venne istituito per l'Impero austriaco, a decorrere dal 1\u00ba gennaio 1816, dall'imperatore Francesco II, re del neonato stato, retto dalla monarchia asburgica, del Lombardo-Veneto.\nLa data non fu casuale, dal momento che coincise con l'entrata in vigore degli statuti del nuovo regno, con la nomina del regio governo per la Lombardia presieduto dal Saurau e l'entrata in vigore dei codici civile e penale austriaci. Il tutto in presenza del nuovo imperatore tedesco, Francesco II con moglie al seguito, entrato in Milano il 31 dicembre 1815.\nL'ordine (che cominci\u00f2 ad essere conosciuto come \"Orden der Eisernen-Krone\"), venne da allora concesso, nei suoi tre gradi, ai nobili: i borghesi potevano, comunque, richiedere alla amministrazione imperiale un diploma che confermasse i loro quarti di nobilt\u00e0 (ne restano ampie tracce in tutti gli archivi delle citt\u00e0 del Lombardo-Veneto).\nAnche dopo la perdita del Regno Lombardo-Veneto da parte dell'Austria nel 1859, gli imperatori continuarono a conferire tale onorificenza sino al crollo dell'Impero austro-ungarico.\nI conferimenti dell'Ordine sono cessati nel 1918.\nSignificato simbolico della Corona ferrea.\nSecondo la tradizione, la lamina di ferro inserita lungo la superficie interna della Corona ferrea sarebbe stata ottenuta da uno dei chiodi utilizzati durante la crocifissione di Ges\u00f9; tale chiodo sarebbe stato portato in Italia da Elena, madre dell'imperatore Costantino, che in Gerusalemme avrebbe scoperto la reliquia della Santa Croce. Secondo una variante tradizionale, il ferro di questo chiodo sarebbe stato fuso assieme a quello del rostro dell'aratro con cui Romolo tracci\u00f2 il solco durante il rito fondativo di Roma.\nProbabilmente la corona, comunque di fattura tardo romana, forgiata per Costantino I Imperatore, fu poi il diadema regale che Teodolinda don\u00f2 al Duomo di Monza, dove si trova tuttora. Essa venne utilizzata per l'incoronazione di Carlo Magno come reggente al trono di Lombardia nel 774, e poi per l'incoronazione dei Re d'Italia.\nDurante la sua continua espansione del potere Napoleone Bonaparte conquist\u00f2 l'Italia, e il 26 maggio 1805 si volle incoronare Re d'Italia.\nLa Rivoluzione francese, con gli ideali di uguaglianza e fraternit\u00e0, aveva anche abolito tutti gli ordini cavallereschi che erano stati tipici dell'ancien r\u00e9gime e tutte quelle onorificenze concesse per merito dai re di Francia. Fu proprio con l'intento di ricompensare i valorosi soldati battutisi in Italia e nello specifico nella Repubblica Italiana (e prima ancora Cisalpina), nonch\u00e9 illustri personalit\u00e0, che Napoleone istitu\u00ec l'Ordine della Corona ferrea, assieme a quello ben pi\u00f9 famoso della Legion d'onore che tutt'oggi viene conferito dal governo francese.\nIl legame sacramentale che unisce quindi la corona a chi la utilizza \u00e8 non solo un gesto regale, ma anche un simbolo di consacrazione regia per merito divino. Essa conferiva un potere particolare proprio perch\u00e9 le prime consacrazioni con questa corona erano avvenute diversi secoli prima e con approvazione pontificia, il che legittimava una vera e propria presa di possesso dei territori lombardi con il suo utilizzo. Sar\u00e0 questo uno dei motivi che spingeranno appunto Napoleone ad utilizzare questa corona come suo simbolo in Italia, e cos\u00ec faranno anche gli imperatori d'Austria sino a giungere ai re d'Italia che la utilizzeranno come corona nazionale. Questa rientrer\u00e0 per\u00f2 in Italia solo a partire dal 1866, dopo che l'imperatore Francesco Giuseppe I d'Austria l'aveva fatta trasferire a Vienna nel 1859, all'avanzata dei piemontesi nel milanese. Il ritorno del serto, quindi, coincise anche con la presa totale di sovranit\u00e0 dei Savoia sull'Italia (ad eccezione del Lazio e di Roma, conquistati solo nel 1870); nel 1866, infatti, anche il Veneto pass\u00f2 ai domini sabaudi.\nRicordiamo per l'appunto che la stessa corona ferrea sar\u00e0 nuovamente oggetto costituente simbolo di un ordine cavalleresco nella figura principale dell'Ordine della Corona d'Italia, istituito sotto Vittorio Emanuele II. Questo ordine verr\u00e0 di fatto creato per essere il successore dell'antico Ordine della Corona ferrea, che pure continu\u00f2 ad essere conferito dagli imperatori austriaci sino al 1918, in quanto anche loro pretendevano di vantare una sovranit\u00e0 sui possedimenti italiani.\nInsegne.\nCome i colori del nastro dell'ordine cambiarono dall'ordine italiano del 1805 (verde e oro) a quello austriaco (blu e oro), cos\u00ec anche le insegne furono differenti.\nNell'ordine italiano la decorazione consiste in un'aquila imperiale, sovrastante una corona sei punte smaltata di grigio-azzurro o in blu, con il ritratto di Napoleone di profilo in oro; alla base della corona, il motto \"DIO ME LA DIEDE GUAI A CHI LA TOCCA\".\nDisponeva delle seguenti classi di benemerenza:\nL'ordine austriaco mantenne in un primo momento le fattezze del precedente ordine, sostituendo semplicemente il ritratto del Bonaparte con un'aquila bicipite d'oro. Successivamente, per\u00f2, Francesco I decise di cambiare radicalmente le fattezze della medaglia dell'ordine, sostituendola con la seconda versione.\nEssa consisteva in un'aquila bicefala d'oro coronata con la corona imperiale austriaca inserita in una corona d'alloro smaltata di verde, stante sopra la corona ferrea anch'essa d'oro e smalti. In cuore all'aquila, si trovava uno scudo smaltato di blu, timbrato con l'iniziale \"F\" per Francesco I.\nDisponeva delle seguenti classi di benemerenza:\nGran maestri dell'Ordine della Corona Ferrea.\nNapoleone I, istitutore dell'Ordine italiano. Gli imperatori d'Austria per l'ordine austriaco sino al 1918, malgrado dal 1859 (con la perdita del Regno Lombardo-Veneto), il legame con la santa corona venne meno simbolicamente e territorialmente.\nPrelati Generali dell'Ordine della Corona Ferrea (austriaco).\nL'Ordine napoleonico \u00e8 fortemente laico, nonostante il legame con la corona ferrea, mentre quello austriaco fu cattolico, e come tale dispose di un prelato generale che svolgesse le funzioni pi\u00f9 importanti dell'Ordine. Volendo mantenere Milano quale sede simbolica dell'Ordine (cos\u00ec come voluto da Napoleone stesso), dal 1818 gli arcivescovi di Milano ottennero all'atto di nomina anche la prelatura generale di quest'Ordine cavalleresco oltre alla placca di cavaliere di gran croce."}
{"id": "868610", "revid": "1305772", "url": "https://it.wikipedia.org/wiki?curid=868610", "title": "Caina", "text": ""}
{"id": "868611", "revid": "29863", "url": "https://it.wikipedia.org/wiki?curid=868611", "title": "Scott County (Missouri)", "text": ""}
{"id": "868612", "revid": "94902", "url": "https://it.wikipedia.org/wiki?curid=868612", "title": "Antenora", "text": ""}
{"id": "868613", "revid": "94902", "url": "https://it.wikipedia.org/wiki?curid=868613", "title": "Tolomea", "text": ""}
{"id": "868614", "revid": "4252", "url": "https://it.wikipedia.org/wiki?curid=868614", "title": "Robert Crumb", "text": "Il suo stile, rimasto immutato fino ai giorni nostri, \u00e8 caratterizzato da un disegno grottesco, spesso con particolari fisici volutamente sproporzionati, il tutto rifinito con un ampio uso del tratteggio che d\u00e0 quasi un senso di tridimensionalit\u00e0 alle sue opere. Inoltre molti dei suoi personaggi sono animali antropomorfi, su tutti il celebre Fritz il gatto.\nBiografia.\nNel 1962 si trasferisce a Cleveland, e due anni dopo inizia ad avvicinarsi creativamente al vasto movimento del fumetto \"underground\". Nello stesso periodo sperimenta alcune sostanze stupefacenti, tra cui l'LSD che gli lascer\u00e0 ricordi contrastanti, e inizia a collaborare con la rivista di cultura \"radical\" newyorkese \"East Village Other\".\nSi trasferisce nel 1966 a San Francisco, punto focale per tutta la cultura \"underground\" occidentale, dove collabora con i maggiori cartoonist indipendenti tra cui Rick Griffin, Spain Rodriguez, S. Clay Wilson e Victor Moscoso; con alcuni di loro nel 1967 crea \"Zap Comix\", una rivista a fumetti tascabile dove pubblicher\u00e0 con regolarit\u00e0 le tavole dei suoi maggiori personaggi, tra cui Fritz il gatto e Mr. Natural.\nCollabora in parallelo a molte riviste \"underground\", non solo statunitensi (\"Oz\", \"Gothic Blimp Works\", \"Motor City\", \"Yellow Dog\", \"Actuel\"), e il suo materiale a fumetti inizia a essere pubblicato e tradotto in buona parte dei paesi occidentali. Nel 1969, per una storia pubblicata sul numero 4 di \"Zap\", viene arrestato a New York City con l'imputazione di oscenit\u00e0. L'anno dopo vende i diritti per un film a cartoni animati dedicato a Fritz the Cat (che verr\u00e0 animato da Ralph Bakshi) e che otterr\u00e0 un successo internazionale ondivago. In questi anni \u00e8 inoltre sua la copertina di \"Cheap Thrills\", uno dei pi\u00f9 noti album di Janis Joplin. A met\u00e0 degli anni 1970, superata la febbre \"underground\" degli esordi, crea con alcuni amici di vecchia data una band di jazz tradizionale, chiamata R. Crumb &amp; His Cheap Suit Serenaders, attivit\u00e0 che va a sommarsi al tradizionale lavoro grafico.\nIn Italia nel 1976 una sua storia di cinque pagine viene pubblicata sulla rivista Ca Bal\u00e0 , rivista affiliata all' Alternative Press Syndicate , l'associazione che contava lo stesso Robert Crumb tra i suoi principali e storici affiliati . Due libretti di Crumb sono pubblicati da Stampa Alternativa nelle collana Millelire \nNei tardi anni 1980 la sua fama, ormai consolidata a livello internazionale, si arricchisce di riconoscimenti ufficiali importanti che culminano nel 1990, quando alcune tavole dell'artista entrano al Museum of Modern Art di New York. In quel periodo, diventato ormai un modello per tanti \"cartoonist\" non solo statunitensi, si trasferisce con la famiglia nella Francia meridionale, dove continua a operare anche come musicista \"part-time\" suonando il banjo e il mandolino in un gruppo denominato Les Primitifs du futur.\nNel 1993 pubblica due fumetti satirici di tematica razzista e antisemita, \"When the Niggers Take Over America!\" e \"When the Goddam Jews Take Over America!\". L'anno seguente, il regista Terry Zwigoff realizza un film documentario, \"Crumb\", sulla sua vita e sulla sua famiglia. Nel 1999 gli viene attribuito il Grand Prix della citt\u00e0 francese di Angoul\u00eame, per l'insieme della sua vasta opera creativa."}
{"id": "868623", "revid": "29863", "url": "https://it.wikipedia.org/wiki?curid=868623", "title": "Scott County", "text": ""}
{"id": "868632", "revid": "21880", "url": "https://it.wikipedia.org/wiki?curid=868632", "title": "Calanda", "text": ""}
{"id": "868633", "revid": "15756", "url": "https://it.wikipedia.org/wiki?curid=868633", "title": "Screening", "text": "Il termine screening \u00e8 un anglicismo usato in medicina per indicare un protocollo di indagini diagnostiche applicate su vasta scala, utilizzato per identificare in una popolazione soggetti con una patologia o che sono a rischio di svilupparla. Lo stesso concetto pu\u00f2 essere espresso con il termine depistaggio\nA differenza degli esami clinici eseguiti a scopo diagnostico e terapeutico, le procedure dello \"screening\" prevedono che gli esami medici siano eseguiti a tappeto su tutta la popolazione, o su un solo sesso o su soggetti ad aumentato rischio di sviluppare una determinata malattia, ma in ogni caso su individui che normalmente non hanno alcun sintomo n\u00e9 segno clinico di malattia.\nSi differenzia lo \"screening\" dalla diagnosi precoce, che invece mira ad individuare nella popolazione, il pi\u00f9 precocemente possibile, i soggetti affetti da una patologia.\nEsempi storici di applicazione di procedure di \"screening\" sono il test cutaneo noto come reazione di Mantoux, impiegato per rilevare l'esposizione alla tubercolosi; i test di \"screening\" prenatale con la misura della translucenza nucale per le malattie cromosomiche del feto; la misurazione della proteina alfa-fetoproteina nelle donne incinte per rilevare alcune anomalie fetali; gli screening oncologici per diagnosticare il cancro nelle sue fasi pi\u00f9 precoci, per esempio impiegando il \"Pap test\" per scoprire il carcinoma della cervice uterina, oppure la mammografia per diagnosticare il tumore della mammella.\nNegli Stati Uniti la maggior parte dei sistemi scolastici pubblici esegue delle indagini a tappeto periodiche per rilevare eventuali deficit dell'udito e della vista, problemi dentari e problemi osteologico-posturali come la scoliosi.\nObiettivi.\nLo scopo dello \"screening\" \u00e8 quello di identificare le malattie presenti in una comunit\u00e0 in una fase precoce, permettendo cos\u00ec di giungere ad interventi terapeutici tempestivi in modo da ridurre la mortalit\u00e0 e/o i disturbi legati alla malattia o gli effetti dannosi dei trattamenti somministrati in una fase di malattia avanzata.\nAnche se lo \"screening\" pu\u00f2 portare a diagnosi pi\u00f9 precoci, non tutte le procedure e \"test\" di \"screening\" si sono rivelati di beneficio per la persona che viene investigata: l'eccesso di diagnosi rispetto al reale, le diagnosi errate, un modello di comunicazione con l'utente non ottimale, interventi terapeutici e assistenziali non efficaci, la mancata riservatezza delle informazioni sanitarie con ripercussioni negative sul lavoro, sui rapporti familiari, sulle coperture assicurative, l'utilizzo dei risultati come giustificazione di una discriminazione anche razziale e la creazione di una falsa sensazione di sicurezza sono potenzialmente degli effetti avversi dello \"screening\". Per queste ragioni, un \"test\" impiegato in un programma di \"screening\", specialmente per malattie dove l'incidenza \u00e8 bassa, devono avere una buona specificit\u00e0 in aggiunta ad una sensibilit\u00e0 accettabile.\nI \"test\" possono risultare positivi in pazienti che non hanno la malattia (\"falsi positivi\"), oppure possono mancare la diagnosi in persone che davvero hanno la malattia (\"falsi negativi\"); esistono inoltre altri fattori che possono indurre a pensare che tutto sommato un \"test\" di \"screening\" non sia di beneficio ad una particolare popolazione.\nPrima di effettuare un programma di \"screening\" bisognerebbe quindi assicurarsi che questo sia in grado di produrre pi\u00f9 benefici che danni. Gli studi migliori per decidere se un \"test\" di \"screening\" sar\u00e0 in grado di accrescere la salute di una popolazione sono i rigorosi studi clinici controllati ripartiti con scelta casuale (in inglese \"randomized controlled trials\").\nStudiando un programma di \"screening\" con studi caso-controllo o, pi\u00f9 frequentemente, con studi di coorte, ci sono vari fattori che sono in grado di influenzare il risultato del \"test\", facendolo apparire meglio riuscito di quello che \u00e8 in realt\u00e0. Un numero di diversi \"bias\" inerenti al metodo di studio sar\u00e0 infatti in grado di influenzare il risultato.\nDifetti di spettro (\"bias\") nello \"screening\".\nTramite lo \"screening\", si intende diagnosticare una malattia prima della comparsa dei sintomi.\nMolto spesso in entrambi i casi, statisticamente, la persona vive un tempo approssimativamente simile o muore comunque in un lasso di tempo breve. Questo \u00e8 vero per alcuni tumori a particolare metastatizzazione precoce (come il cancro del pancreas), refrattari alle terapie. Non viene guadagnato un grande tempo addizionale di vita (ed invece, si aggiunge un maggiore tempo di ansiet\u00e0, dal momento che il paziente deve vivere con la conoscenza della malattia per pi\u00f9 a lungo).\nNei registri statistici, apparentemente lo \"screening\" far\u00e0 aumentare il tempo di sopravvivenza post-diagnosi (questo guadagno in inglese viene chiamato \"lead time\"). Se non si riflette approfonditamente riguardo al significato di tempo di sopravvivenza (la data di morte, forse rimane pressoch\u00e9 immutata, indipendentemente dalle terapie effettuate), si pu\u00f2 attribuire un successo nel prolungare il tempo di vita ad un \"test\" di \"screening\" che non fa nulla se non il fornire in anticipo la diagnosi.\nL'unico modo per evitare completamente questi \"bias\" \u00e8 quello di usare uno studio clinico randomizzato. Questo necessita di essere molto grande, condotto molto rigorosamente in termini di procedura di ricerca. Non \u00e8 affatto semplice n\u00e9 veloce eseguire questo tipo di ricerche, e spesso si tratta di procedure molto costose.\nPrincipi guida dello \"screening\".\nEsistono molte questioni inerenti all'analisi medica di una popolazione. Anche se un certo tipo di \"screening\" non risulta di beneficio, uno \"screening\" mirato e sistematico risulta molto positivo nell'incrementare la salute di una popolazione grazie al precoce rilevamento della malattia.\nAlcuni gruppi internazionali hanno sviluppato principi per lo \"screening\", che collegando un certo tipo di indagine clinica ad una determinata condizione patologica possono dimostrare teoricamente che un determinato programma di indagine soddisfa delle precondizioni prima della sua valutazione sul campo.\nPrincipi dello \"screening\" raccomandati dall'OMS.\nLe linee guida dell'Organizzazione mondiale della sanit\u00e0 riguardo allo \"screening\" sono state pubblicate nel 1968, ma sono applicabili ancora oggi.\nAttrezzature utilizzate.\nLe attrezzature mediche impiegate nei \"test\" di \"screening\" sono abitualmente diverse da quelle impiegate nei comuni \"test\" diagnostici; i test di \"screening\" vengono usati soltanto per indicare la possibilit\u00e0 o probabilit\u00e0 di avere una malattia, una condizione lievemente patologica oppure una predisposizione, mentre l'equipaggiamento medico standard viene usato per fare misure quantitative fisiologiche accurate che si impiegano per determinare in modo pi\u00f9 preciso l'efficacia dei trattamenti oppure il progresso della malattia o condizione.\nLe apparecchiature per lo \"screening\" di massa sono di solito di minor qualit\u00e0 (meno recenti) oppure calibrate a standard di sensibilit\u00e0 minori rispetto agli equipaggiamenti della diagnostica ospedaliera; oppure, infatti, hanno in partenza delle specifiche di sensibilit\u00e0 minori rispetto alle apparecchiature standard, questo per evitare di rilevare falsi positivi.\nSotto certi aspetti, alcune procedure mediche economiche (bench\u00e9 del tutto diverse alle alternative pi\u00f9 costose) possono costituire dei \"test\" di \"screening\" che indirizzano in seguito ad indagini pi\u00f9 onerose per il servizio sanitario (con liste di attesa pi\u00f9 lunghe). Tra i vari esempi (vagamente paragonabili) possiamo citare l'elettroencefalografia (EGG) rispetto alla tomografia computerizzata (TC) e quest'ultimo rispetto alla RMN per quanto riguarda le malattie del sistema nervoso centrale."}
{"id": "868642", "revid": "406085", "url": "https://it.wikipedia.org/wiki?curid=868642", "title": "Cantucci", "text": ""}
{"id": "868645", "revid": "547992", "url": "https://it.wikipedia.org/wiki?curid=868645", "title": "Vin santo toscano", "text": "Il vin santo toscano (o vinsanto) \u00e8 un vino prodotto da uve lasciate appassire dopo la raccolta (vedi vino passito). Il vin santo viene spesso abbinato al dessert. Questo bevanda tradizionale toscana e umbra \u00e8 fatto con uva di tipo Trebbiano e Malvasia. Spesso si tratta di un vino dolce. Pu\u00f2 essere anche prodotto con uve Sangiovese e in questo caso si parla di \"vinsanto occhio di pernice\". Molto spesso viene servito coi cantucci.\nOrigine del nome.\nCi sono varie teorie sull'origine di questo nome.\nUna versione da Siena parla di un frate francescano che nel 1348 curava le vittime della peste con un vino che era comunemente usato dai confratelli per celebrare messa; subito si diffuse la convinzione che tale vino avesse propriet\u00e0 miracolose, portandogli l'epiteto \"santo\".\nUn'altra versione viene da Firenze: durante il Concilio di Firenze del 1439, il metropolita greco Giovanni Bessarione proclam\u00f2, mentre stava bevendo il \"vin pretto\": \"Questo \u00e8 il vino di Xantos!\", forse riferendosi a un certo vino passito greco (un vino fatto con uva sultanina pressata) di Santorini. I suoi commensali, che avevano confuso la parola \"Xantos\" con 'santos', credettero che egli avesse scoperto nel vino qualit\u00e0 degne di essere definite \"sante\". In ogni caso, da quel momento il \"vin pretto\" fu chiamato \"Vin Santo\". Una variante della storia narra che egli abbia usato la parola \"Xanthos\" (in greco \u03be\u03ac\u03bd\u03b8\u03bf\u03c2 significa \"giallo\") mentre parlava del vino.\nL'origine meno romantica, ma probabilmente pi\u00f9 verosimile, \u00e8 l'associazione di questo vino con il suo uso comune durante la messa.\nSecondo un'altra versione il vino \u00e8 denominato Vinsanto perch\u00e9 anticamente le uve venivano fatte appassire fino alla settimana santa, indi poi pigiate e torchiate.\nProduzione.\nProduzione tradizionale.\nTradizionalmente il vinsanto veniva prodotto raccogliendo i migliori grappoli (vendemmia \"per scelti\") e quindi appassendoli in modo deciso coricandoli su stuoie o appendendoli a ganci (tradizionalmente le uve venivano stuoiate o appese in periodi di luna calante, o \"dura\", con la convinzione di evitare cos\u00ec che marcissero). Ad appassimento avvenuto le uve venivano pigiate e il mosto (con o senza vinacce dipendendo dalla tradizione seguita) veniva trasferito in caratelli di legni vari e di dimensione variabile (in genere tra 15 e 50 litri) da cui era stato appena tolto il vinsanto della produzione precedente. Durante questa operazione si prendeva cura che la feccia della passata produzione non uscisse dal caratello in quanto la si credeva responsabile della buona riuscita del vinsanto stesso, tanto da chiamarla \"madre del vinsanto\". I caratelli erano sigillati e in genere dislocati nella soffitta delle villa padronale o comunque in un sottotetto in quanto si riteneva che le forti escursioni termiche estate-inverno giovassero alla fermentazione e/o ai sentori del vino. Generalmente si riteneva che tre anni di fermentazione/invecchiamento fossero sufficienti per la produzione di un buon vinsanto anche se alcuni produttori lo invecchiavano (e lo invecchiano tuttora) per pi\u00f9 di dieci anni.\nDifficolt\u00e0 fermentative.\nIl mosto del vin santo a causa del forte appassimento delle uve ha una concentrazione zuccherina molto alta che poi si rispecchia in un tenore alcolico altrettanto alto, fino a oltre il 19% nei vini secchi. Tradizionalmente in Toscana (e in moltissime altre regioni vinicole) non si usava il lievito per produrre il vino. In realt\u00e0 si utilizzavano inconsapevolmente quei lieviti cosiddetti \"indigeni\" che si trovano sulla pruina e generalmente sugli attrezzi di cantina, nell'aria etc. Questi lieviti appartenenti a varie famiglie e provenienti dai pi\u00f9 diversi mondi (dipendendo dalla zona: panificazione, industria della birra, altri viticoltori, presenza naturale etc.) difficilmente riescono a sopravvivere in ambiente con un titolo alcol o metrico maggiore del 13%. La fermentazione completa o quasi completa del mosto del Vin Santo risultava quindi cosa non automatica. Per ovviare a questo nei tempi passati si poneva a fermentare il mosto in diversi recipienti piccoli (i caratelli) nella speranza che almeno uno venisse attaccato da un lievito capace di tollerare le alte concentrazioni alcoliche. Quando questo succedeva, si conservava gelosamente la feccia di quel caratello, che veniva divisa negli altri caratelli per stimolare la fermentazione dei nuovi mosti e poi pi\u00f9 volte riusata nel corso degli anni, chiamandola appunto \"madre\". In effetti la feccia contiene anche lieviti, cos\u00ec come rimangono lieviti nel legno del caratello, che infatti non veniva mai lavato e veniva riusato innumerevoli volte.\nProduzione moderna.\nNella produzione moderna, si tende a usare esclusivamente contenitori in legno nuovo o relativamente nuovo e a innescare la fermentazione con l'inoculo di lieviti selezionati adatti alle alte concentrazioni zuccherine. Moltissimi produttori, comunque, aggiungono una minima quantit\u00e0 di \"madre\" per ricreare lo spettro dei sentori tradizionali.\nConsumo.\n\u00c8 comune fare \"cantucci e vin santo\"; un bicchiere di vin santo servito con cantucci. Questi biscotti possono essere inzuppati nel vino per ammorbidirli e accentuarne il sapore.\nIn Umbria il consumo \u00e8 associato alle fave dei morti, biscotto di pasta di mandorle tipico del periodo della Commemorazione dei Defunti, alla ciaramicola (dolce tipico della Pasqua) e al ciambellone (o torcolo)."}
{"id": "868646", "revid": "80339", "url": "https://it.wikipedia.org/wiki?curid=868646", "title": "Naryan-Mar", "text": ""}
{"id": "868648", "revid": "80339", "url": "https://it.wikipedia.org/wiki?curid=868648", "title": "Narjan-Mar", "text": ""}
{"id": "868653", "revid": "1318658", "url": "https://it.wikipedia.org/wiki?curid=868653", "title": "Nar'jan-Mar", "text": "Nar'jan-Mar (in nenec: \u041d\u044f\u0440\u044a\u044f\u043d\u0430 \u043c\u0430\u0440, \"citt\u00e0 rossa\") \u00e8 una citt\u00e0 della Russia europea settentrionale, capoluogo del Circondario Autonomo dei Nenec; sorge sulla sponda destra del fiume Pe\u010dora, 110 km a monte della sua foce nel Mare di Barents.\nLa sua fondazione risale al 1935, in seguito alla decisione del governo sovietico di promuovere un certo sviluppo industriale nella zona; negli anni passati ha avuto una certa importanza anche l'attivit\u00e0 forestale.\nInfrastrutture e trasporti.\nAereo.\nLa citt\u00e0 \u00e8 servita dall'aeroporto di Nar'jan-Mar dove si basa la compagnia aerea russa il Distaccamento aereo di Nar'jan-Mar.\nAll'aeroporto effettuano i voli di linea e charter per gli aeroporti russi di Mosca-Vnukovo, San Pietroburgo-Pulkovo, Arcangelo-Talagi, Syktyvakar, Usinsk le compagnie aeree russe Aeroflot-Nord, Kirov Air Enterprise, UTair.\nNave.\nLa sua posizione vicino alla foce di un grande fiume fa s\u00ec che sia dotata di un porto fluviale di discreta importanza."}
{"id": "868655", "revid": "1305772", "url": "https://it.wikipedia.org/wiki?curid=868655", "title": "Andropov", "text": ""}
{"id": "868656", "revid": "1573940", "url": "https://it.wikipedia.org/wiki?curid=868656", "title": "Opius concolor", "text": "L'Opius concolor \u00e8 un imenottero parassitoide della famiglia Braconidae, impiegato nella lotta biologica contro la mosca delle olive.\nDescrizione.\nL'adulto \u00e8 un piccolo insetto lungo circa 3,5 cm, di colore fulvo, con pigmentazioni pi\u00f9 scure sulle antenne, su due fasce dell'addome, alle estremit\u00e0 delle zampe posteriori e nel pterostigma. Sono bene evidenti le lunghe antenne, composte di 30 articoli, e, nelle femmine, la terebra, che sporge posteriormente per una lunghezza pari a quella del gastro.\nLo sviluppo larvale attraversa tre mute, di cui l'ultima corrisponde all'impupamento. La larva di I et\u00e0 \u00e8 mandibolata ed \u00e8 fornita di due appendici nel protorace. Prima della muta \u00e8 ingrossata e ricurva. La larva di II e III et\u00e0 \u00e8 imenotteriforme e al termine dello sviluppo \u00e8 tozza e porta processi spiniformi sul tegumento.\nBiologia.\nIl Braconide \u00e8 un endoparassita che attacca primariamente gli stadi larvali di \"Bactrocera oleae\" senza interromperne lo sviluppo fino allo stadio di pupa. La femmina depone un uovo nella larva della mosca, in genere su larve di II o III et\u00e0, e il parassita si sviluppa all'interno dell'ospite passando attraverso tre stradi larvali e uno di pupa. Altre fonti citano invece quattro stadi larvali. L'impupamento ha luogo in modo che il capo sia rivolto verso la parte anteriore della pupa della mosca. Al momento dello sfarfallamento l'adulto fora il tegumento dell'ospite, provocandone la morte, e poi del pupario.\nLa dinamica di popolazione \u00e8 strettamente legata al decorso stagionale. La popolazione dell\"'Opius\" \u00e8 contenuta nel periodo intercorrente tra l'inverno e la fine dell'estate. L'attivit\u00e0 biologica s'intensifica nel periodo autunnale, in corrispondenza del picco di popolazione della mosca per poi decrescere al sopraggiungere dell'inverno. In genere sverna allo stadio di larva o di pupa dentro le pupe svernanti delle mosche, tuttavia nelle zone pi\u00f9 calde si possono trovare tutti gli stadi di sviluppo, compresi gli adulti.\nLo sviluppo postembrionale dura dalle due alle tre settimane a temperature dell'ordine di 25-26 \u00b0C. A 10 \u00b0C lo sviluppo larvale si arresta ma la crescita \u00e8 ai valori minimi quando la temperatura scende ai 15 \u00b0C. Gli adulti hanno una durata di vita subordinata al decorso stagionale e al sesso. I maschi vivono per circa una settimana in autunno per poco pi\u00f9 di un mese in inverno e in primavera. Le femmine possono vivere anche fino a 2-4 mesi in inverno o in primavera, perci\u00f2 pu\u00f2 capitare un picco minore di parassitizzazione in primavera su larve o pupe ancora presenti sulle piante.\nUna femmina depone in media fino a 50 uova, ma in laboratorio si arriva anche a 350 ovideposizioni. In ogni modo la fecondit\u00e0 decresce al diminuire della temperatura.\nAspetti ecologici.\nI fattori di controllo della popolazione di \"Opius concolor\" sono rappresentati per lo pi\u00f9 dalle basse temperature. La letteratura cita anche un'azione di antagonismo esercitata da ectoparassiti della mosca, in particolare \"Eupelmus urozonus\", il quale attaccando la larva del fitofago provoca anche la morte dell'endoparassita. Effetti deleteri hanno i trattamenti fitoiatrici eseguiti con insetticidi non selettivi (es. fosforganici).\nPer quanto riguarda i rapporti con la biocenosi, negli ambienti dell'olivicoltura del bacino centrosettentrionale del Mediterraneo esistono dei fattori limitanti legati alla biodiversit\u00e0. Nel Nord Africa il parassitoide pu\u00f2 contare su altri ospiti secondari grazie alla presenza di Tefritidi che si sviluppano a spese della vegetazione spontanea. Pi\u00f9 a nord i pochi Tefritidi ospiti secondari che sono citati nella letteratura sono \"Capparimya savastanoi\" (Mosca del cappero), \"Carpomyia incompleta\" (fitofago del giuggiolo) e alcune specie del genere \"Dacus\".\nEsperienze storiche in Italia.\nL'impiego dell\"'Opius concolor\" nella lotta biologica risale all'inizio del XX secolo. La specie fu rinvenuta per la prima volta in Tunisia. Dopo la descrizione di Szepligeti nel 1910, per un quindicennio Filippo Silvestri lo introdusse in diverse regioni dell'Italia meridionale a pi\u00f9 riprese importando materiale dal Nord Africa. Salvatore Monastero accert\u00f2 la presenza di un \"Opius\" in Sicilia nel 1931 e la specie da lui descritta (\"O. siculus\" MON.) fu negli anni 60 identificata con \"Opius concolor\". Tentativi non riusciti di acclimatazione in Puglia furono eseguiti negli anni 60, tuttavia venne accertata la presenza del parassitoide in Campania in zone mai interessate da lanci.\nUn vero e proprio impiego sistematico del parassitoide nella lotta biologica fu seguito a partire dal 1961 per circa 12 anni dall'Istituto di Entomologia agraria dell'Universit\u00e0 di Palermo e dall'Osservatorio per le malattie delle piante di Palermo, coordinato da Salvatore Monastero e Pietro Genduso. L'attivit\u00e0 consisteva nell'allevamento massale dell\"'Opius\" in laboratorio (su larve di \"Ceratitis capitata\") e nella liberazione degli adulti del parassitoide in campo, dopo averli recuperati per aspirazione dalle pupe parassitizzate.\nAnaloghe attivit\u00e0 furono eseguite all'inizio degli anni 90 dall'Osservatorio per le malattie delle piante di Palermo con l'allevamento e il lancio di circa 1,5 milioni di individui in Sicilia e fra gli anni 80 e l'inizio degli anni 90 dall'Istituto di Entomologia agraria dell'Universit\u00e0 di Sassari con prove di affinamento della tecnica di allevamento. Negli anni 90 fu istituito presso il centro di Ussana del Centro Regionale Agrario Sperimentale della Sardegna il Laboratorio Allevamento Insetti Utili (LAIU), ora non pi\u00f9 operativo, nel quale si eseguivano allevamenti massali dell\"'Opius\" finalizzati alla liberazione in piani di lotta biologica e integrata.\nDistribuzione.\nLa specie \u00e8 originaria dell'Africa. La letteratura cita la sua presenza nel Nord Africa, nelle Isole del Capo Verde, in Eritrea, Kenya, Congo, Sudafrica, Madagascar.\nFra gli anni '20 e gli anni '70 \u00e8 stata diffusa in vari Paesi dell'Europa e del Medio Oriente, principalmente per la lotta alla \"Bactrocera oleae\", ma negli ultimi decenni il parassitoide \u00e8 stato introdotto anche in altre zone del pianeta principalmente per la lotta alla \"Ceratitis capitata\" (Bermuda, Porto Rico, Florida, California, Guatemala, Costa Rica, Bolivia, Pakistan, Isole Hawaii).\nAllevamento e lanci.\nL'allevamento massale dell'\"Opius\" si pratica utilizzando come ospite di sostituzione la \"Ceratitis capitata\". Un allevamento deve avere tre linee di produzione: gli adulti della \"Ceratitis\", gli adulti dell\"'Opius\" e le larve di \"Ceratitis\". Queste si allevano facilmente su un substrato alimentare formato da crusca o altri sottoprodotti della filiera cerealicola, zucchero e lievito, ottenendo, con il controllo delle temperature, pi\u00f9 cicli di produzione della durata di circa due settimane grazie all'elevato potenziale riproduttivo di questa specie. In prossimit\u00e0 dell'impupamento le larve abbandonano il substrato alimentare, vengono raccolte in telai e sottoposte alla parassitizzazione.\nNelle prime esperienze degli anni 60, il rilascio si effettuava trasportando in campo gli adulti: questi venivano recuperati in laboratorio aspirando gli adulti 2-3 giorni dopo lo sfarfallamento e confinandoli in gabbiette. Successivamente la tecnica si \u00e8 semplificata trasportando in campo i pupari parassitizzati utilizzando semplici erogatori come sacchetti o cassette. Per ridurre la mortalit\u00e0 si predispone l'alimentazione degli adulti appena sfarfallati con un substrato a base glucidica.\nI lanci si effettuano con lotti dell'ordine di alcune migliaia di individui ad ettaro disponendo gli erogatori nelle parti pi\u00f9 fresche dell'oliveto. Dato il comportamento biologico dell\"'Opius\", i lanci si eseguono in prossimit\u00e0 del picco di popolazione della mosca e, quindi, nella tarda estate (settembre), preferibilmente intervallando pi\u00f9 interventi.\nEfficacia.\nLe molteplici prove effettuate hanno finora dato risultati piuttosto discordanti e al momento le prospettive d'impiego nella lotta biologica vera e propria non sono lusinghiere. Spesso le percentuali di parassitizzazione non sono sufficienti ad abbassare il grado d'infestazione sotto la soglia d'intervento, perci\u00f2 i lanci del parassitoide si collocano meglio in un contesto di lotta integrata abbinandoli ad altri metodi di controllo. Un ruolo essenziale \u00e8 svolto dalle condizioni in cui si effettuano i lanci (decorso climatico, dinamica di popolazione della mosca, caratteristiche degli erogatori, attivit\u00e0 biologica dell'\"Opius\", ecc.), fattori che rendono aleatori i risultati. L'altro problema legato alla lotta biologica \u00e8 la difficolt\u00e0 di acclimatazione in molti ambienti, sia per fattori climatici sia per fattori ambientali (flora di sostituzione che permetta lo sviluppo dell\"'Opius\" su ospiti secondari). In definitiva si deve perci\u00f2 ricorrere ogni anno al rilascio di ingenti quantitativi di individui.\nAllo stato attuale l'impiego dell'\"Opius\" nella lotta biologica e integrata ha un rapporto costo/beneficio troppo alto per adottarlo su larga scala nelle condizioni operative ordinarie. I costi dei lanci sono piuttosto alti a causa degli elevati costi di produzione dell'\"Opius\" e dell'elevato numero di pupari parassitizzati richiesti per i lanci. Ai costi di produzione va poi aggiunta l'aleatoriet\u00e0 dei risultati e la difficolt\u00e0 di acclimatazione del parassitoide. Al momento perci\u00f2 l'impiego dell\"'Opius\" si colloca in un contesto di sperimentazione. \u00c8 possibile che, in futuro, la riduzione dei costi di produzione, una maggiore conoscenza dell'etologia e l'affinamento della tecnica di rilascio possano aprire concrete prospettive di applicazione anche in condizioni di ordinariet\u00e0 operativa."}
{"id": "868657", "revid": "287204", "url": "https://it.wikipedia.org/wiki?curid=868657", "title": "Iowa Wolves", "text": "Gli Iowa Wolves sono una squadra di pallacanestro di Des Moines che milita nella NBA Development League, il campionato professionistico di sviluppo della National Basketball Association.\nStoria della franchigia.\nLa squadra ha tenuto un \"name-the-team contest\" sul proprio sito web, dove i tifosi potevano scegliere il nome per la squadra tra questi cinque: \"Corncobs\", \"Maize\", \"River Rats\", \"Scarecrows\", e \"Thoroughbreds\". Ma dato che le proposte non sono piaciute ai tifosi, la dirigenza ha optato per il nome \"Energy\".\nSquadre NBA affiliate.\nSono affiliati unicamente dal 2017 ai Minnesota Timberwolves assumendo la denominazione attuale, mentre dal 2014 al 2017 ai Memphis Grizzlies, da cui avevano preso i colori sociali (prima viola, arancio e rosso).\nIn passato alle seguenti squadre NBA: Chicago Bulls, Denver Nuggets, New Orleans Hornets e Washington Wizards."}
{"id": "868658", "revid": "34222", "url": "https://it.wikipedia.org/wiki?curid=868658", "title": "Beatrix de dia", "text": ""}
{"id": "868664", "revid": "834", "url": "https://it.wikipedia.org/wiki?curid=868664", "title": "\u0116lektrostal'", "text": "Elektrostal' \u00e8 una citt\u00e0 della Russia europea centrale, situata 60 km a est di Mosca (e compresa nel suo oblast'), nella pianura della Me\u0161\u010d\u00ebra; \u00e8 compresa amministrativamente nel distretto di Noginsk.\nLa citt\u00e0 venne fondata nel 1916 e fino al 1938 si chiamava \"Zati\u0161'e\" (\"\u0417\u0430\u0442\u0438\u0301\u0448\u044c\u0435\"). Fin dalla sua nascita \u00e8 stato un grosso centro industriale, con complessi metallurgici, chimici e meccanici.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "868665", "revid": "78273", "url": "https://it.wikipedia.org/wiki?curid=868665", "title": "Zati\u0161'e", "text": ""}
{"id": "868669", "revid": "2038157", "url": "https://it.wikipedia.org/wiki?curid=868669", "title": "Serpuchov", "text": "Serpuchov () \u00e8 una citt\u00e0 della Russia europea centrale, situata 100 km a sud di Mosca e compresa nella sua oblast'; sorge alla confluenza del fiume Nara nell'Oka. Serpuchov \u00e8 il capoluogo amministrativo dell'omonimo distretto.\nStoria.\nLa citt\u00e0 ha un'antica origine, essendo stata fondata nel 1328 (secondo altre fonti nel 1339) per una certa protezione dei confini meridionali dei territori di Mosca. Dopo circa due anni, e fino al 1456, divenne il centro di un potente principato su cui regnava Vladimir Chrabryj (parente di Dmitrij Donskoj).\nCome pressoch\u00e9 tutte le citt\u00e0 della Russia europea sub\u00ec, soprattutto nei secoli del tardo medioevo, ; la frequenza e l'impatto di queste scorribande convinsero i governanti a costruire, ultimandolo nel 1556, un \"cremlino\", o cittadella fortificata, su una collinetta sovrastante il fiume Nara.\nAi giorni nostri, Serpuchov \u00e8 soprattutto un centro industriale, con stabilimenti tessili, meccanici, cartari, dei mobili.\nSociet\u00e0.\nEvoluzione demografica.\n&lt;graph&gt;{\n \"version\": 2,\n \"width\": 400,\n \"height\": 170,\n \"data\": [\n \"name\": \"table\",\n \"values\": [\n \"x\": 1897,\n \"y\": 30571\n {\n \"x\": 1926,\n \"y\": 56501\n {\n \"x\": 1939,\n \"y\": 90727\n {\n \"x\": 1959,\n \"y\": 106387\n {\n \"x\": 1970,\n \"y\": 124293\n {\n \"x\": 1979,\n \"y\": 139717\n {\n \"x\": 1989,\n \"y\": 143618\n {\n \"x\": 2002,\n \"y\": 131097\n {\n \"x\": 2005,\n \"y\": 126695\n {\n \"x\": 2009,\n \"y\": 123429\n {\n \"x\": 2012,\n \"y\": 126598\n {\n \"x\": 2015,\n \"y\": 126728\n {\n \"x\": 2018,\n \"y\": 125817\n {\n \"x\": 2019,\n \"y\": 124897\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;"}
{"id": "868673", "revid": "121224453", "url": "https://it.wikipedia.org/wiki?curid=868673", "title": "Sergiev Posad", "text": "Sergiev Posad () \u00e8 una citt\u00e0 della Russia europea centrale, situata 71\u00a0km a nordest di Mosca e compresa nella sua oblast'; la citt\u00e0, capoluogo del Sergievo-Posadskij rajon, si trova sulle linee di collegamento stradali e ferroviarie tra Mosca e Jaroslavl'.\nGeografia e clima.\nSergiev Posad \u00e8 situata circa a 75 chilometri a nord-est di Mosca, lungo la storica strada che collega la capitale a Jaroslavl'.\nIl clima \u00e8 molto rigido d'inverno e tiepido d'estate. Infatti, nel mese di gennaio si raggiungono anche i \u221220\u00a0\u00b0C; a luglio, invece, si arriva fino a 25\u00a0\u00b0C. Da novembre a marzo la temperatura pu\u00f2 scendere sotto zero. Le nevicate nella stagione invernale sono piuttosto frequenti: da ottobre a maggio le nevicate sono presenti. Il mese pi\u00f9 piovoso \u00e8 luglio, con circa 80\u00a0mm di pioggia.\nStoria.\nSergiev Posad \u00e8 conosciuta soprattutto per il monastero della Trinit\u00e0 di San Sergio (\"Troice-Sergieva lavra\"), fondato nel 1340 e fra i pi\u00f9 importanti della Russia; la cittadina cresciutagli attorno divenne citt\u00e0 nel 1742.\nIl nome della citt\u00e0 significa all'incirca \"insediamento di Sergio\" (il \"posad\" era, in epoca imperiale, una specie di zona commerciale), e si riferisce a san Sergio di Radone\u017e; questa derivazione religiosa fu il motivo per cui rivoluzionari bolscevichi nel 1930 la ribattezzarono Zagorsk in memoria del rivoluzionario Zagorskij. La denominazione originaria venne ripristinata nel 1991, con la caduta dell'Unione Sovietica.\nEconomia.\nL'economia della citt\u00e0 \u00e8 prevalentemente industriale, anche se \u00e8 presente una certa attivit\u00e0 turistica derivante dalla posizione della citt\u00e0 sull'anello d'oro.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "868674", "revid": "90227", "url": "https://it.wikipedia.org/wiki?curid=868674", "title": "Rai Struttura Vaticano", "text": ""}
{"id": "868677", "revid": "287204", "url": "https://it.wikipedia.org/wiki?curid=868677", "title": "Contea di Dallas (Texas)", "text": "La contea di Dallas (in inglese Dallas County) \u00e8 una contea dello Stato USA del Texas. Il nome le \u00e8 stato dato in onore del vice presidente degli Stati Uniti George Mifflin Dallas. Al censimento del 2010 la popolazione era di 2.368.139 abitanti, ed \u00e8 la nona contea pi\u00f9 popolosa degli Stati Uniti. Il suo capoluogo \u00e8 Dallas.\nGeografia fisica.\nLo United States Census Bureau certifica che l'estensione della contea \u00e8 di 2.353\u00a0km\u00b2, di cui 2.278\u00a0km\u00b2 composti da terra e i rimanenti 75\u00a0km\u00b2 composti di acqua.\nStoria.\nLa Contea di Dallas venne costituita il 30 marzo 1846.\nCitt\u00e0.\n\u2020 Queste citt\u00e0 fanno parte anche di altre contee."}
{"id": "868682", "revid": "114465802", "url": "https://it.wikipedia.org/wiki?curid=868682", "title": "Etelk\u00f6z", "text": "Etelk\u00f6z o \"Atelkuzu\" \u00e8 il nome che gli Ungari diedero alla regione in cui si insediarono nel IX secolo, approssimativamente tra l'830 e l'895.\nVi giunsero dalla regione chiamata Lev\u00e9dia, dopo essersi distaccati dall'impero khazaro sotto la guida del loro capo \u00c1lmos. Abbandonarono la regione presumibilmente sotto la spinta dei Pecenghi inviati come mercenari da Simeone I di Bulgaria desideroso di alleggerire la pressione sui propri confini. Gli Ungari, guidati da \u00c1rp\u00e1d, occuparono quindi la Pannonia, dove posero le basi dello stato ungherese.\nL'esatta posizione di Etelk\u00f6z \u00e8 oggetto di controversia tra gli studiosi. Per la tradizione ungherese, Etelk\u00f6z si trovava tra il Volga e il basso Danubio. La storiografia moderna ha tuttavia proposto una serie di interpretazioni alternative; le pi\u00f9 comunemente citate sono:\nAncora oggi vivono in quella che per alcuni storici come H\u00f3man, Bartha e R\u00f3na-Tas fu l'Etelk\u00f6z piccoli gruppi di \"Cs\u00e1ng\u00f3\".\nNelle terre riferite alla \"Etelk\u00f6z\" nei secoli successivi abitarono anche altri popoli nomadi, tra i quali i Cumani (prima di passare in Ungheria). "}
{"id": "868685", "revid": "767487", "url": "https://it.wikipedia.org/wiki?curid=868685", "title": "Doro (gruppo musicale)", "text": "I Doro sono un gruppo musicale heavy metal tedesco formato da Doro Pesch (gi\u00e0 cantante dei Warlock), nel 1989, a D\u00fcsseldorf."}
{"id": "868688", "revid": "1226", "url": "https://it.wikipedia.org/wiki?curid=868688", "title": "Associazione segreta", "text": ""}
{"id": "868693", "revid": "1048993", "url": "https://it.wikipedia.org/wiki?curid=868693", "title": "Emmerich Tarabocchia", "text": "Biografia.\nAppassionato di caccia, secondo altre fonti sarebbe nato a Trieste.\nCarriera.\nClub.\nTarabocchia crebbe calcisticamente tra le file del Genoa. Nel 1965 vinse tra le file \"rossoblu\" il Torneo di Viareggio, giocando da titolare la finale contro la vinta grazie al lancio della monetina dopo che la sfida era arrivata ai calci di rigore.\nEsordisce con il in Serie B nella stagione 1966-67.\nLa stagione successiva passa al Rapallo Ruentes, in serie C, ottenendo la permanenza in categoria.\nLascia la Liguria la stagione seguente per giocare tra le file del , dove rimane quattro anni.\nNel 1972 passa al , club nel quale milita due stagioni.\nNella stagione 1974-1975 sempre in Serie C, con la maglia del , stabil\u00ec quello che resta ad oggi il record di imbattibilit\u00e0 per un portiere nelle serie professionistiche italiane: Tarabocchia non sub\u00ec gol per 20 partite, per un totale di 1791 minuti (fino alla marcatura di Cascella del ). Nel febbraio 1975, ancora imbattuto, sub\u00ec due gol in -Lecce (2-2), ma a causa di qualche disordine il giudice sportivo assegn\u00f2 il 2-0 a tavolino per il Lecce. Con questo primato, Tarabocchia supera Antonio Gridelli, estremo difensore del contro cui ha giocato pi\u00f9 volte contro in carriera. A fine stagione il Lecce arriv\u00f2 terzo in campionato, dietro e Bari, seppur mantenendo la miglior difesa del torneo, con 15 reti subite in 38 giornate.\nPassa nel 1975 al in sostituzione di Franco Mancini, ed a partire dal novembre dello stesso anno alla , dove chiude la carriera agonistica.\nRitiratosi dal calcio professionistico, nel 2004-2005 allena i portieri del Chiavari.\nNazionale.\nNel marzo del 1967, disput\u00f2 un match con la Nazionale P.O. contro la (2-1)."}
{"id": "868695", "revid": "2219808", "url": "https://it.wikipedia.org/wiki?curid=868695", "title": "Coppa Italia 1988-1989", "text": "La Coppa Italia 1988-1989 fu la 42\u00aa edizione della manifestazione calcistica. Inizi\u00f2 il 21 agosto 1988 e si concluse il 28 giugno 1989. Essa venne vinta dalla , che se l'aggiudic\u00f2 per la terza volta.\nPer riempire il vuoto nel calendario autunnale causato dal rinvio dell'inizio del campionato in rispetto per le Olimpiadi di Seul, viene architettato un \"format\" \"una tantum\" che prevede una doppia fase a gironi prima dei quarti ad eliminazione diretta e che porta a 14 gli incontri disputati dalle finaliste (massimo per tutte le edizioni del torneo finora disputate). La finale \u00e8 vinta dai blucerchiati contro il , che vince in casa per uno a zero la partita di andata, ma perde il ritorno (disputato allo Zini di Cremona per l'indisponibilit\u00e0 del Ferraris) per quattro a zero.\nGianluca Vialli vince la classifica cannonieri con 13 reti, record assoluto di realizzazioni in una singola edizione del torneo.\nSecondo turno.\nGirone 4.\nFiorentina e Atalanta ammesse ai quarti di finale come migliori seconde.\nGirone 5.\nFiorentina e Atalanta ammesse ai quarti di finale come migliori seconde.\nQuarti di finale.\n \n \nSemifinale.\n "}
{"id": "868697", "revid": "767487", "url": "https://it.wikipedia.org/wiki?curid=868697", "title": "Tyketto", "text": "I Tyketto sono un gruppo hair metal statunitense formato nel 1987 a Belmar, New Jersey.\nBiografia.\nI Tyketto vennero fondati nel 1987 dall'ex cantante dei Waysted Danny Vaughn, che abbandon\u00f2 questi ultimi dopo il loro scioglimento nello stesso anno. Il resto della formazione era composto dal chitarrista Brooke St. James, il bassista Jimi Kennedy e Michael Clayton dietro i tamburi. Il nome del gruppo era stato ispirato da un graffito scarabbocchiato sul ponte di Brooklyn a New York. La band debutt\u00f2 nel 1991 con il disco \"Don't Come Easy\", prodotto da Richie Zito (Cheap Trick, Poison, Bad English, White Lion) con il contributo del tastierista Alan Pasqua. Nonostante il disco presentasse le potenzialit\u00e0 per sfondare nelle chart, questo non ottenne il meritato successo. Tuttavia rimarr\u00e0 uno dei dischi pi\u00f9 apprezzati nell'ambito del AOR. La band sembrava avere tutte le carte in regola per sfondare, con un suono a met\u00e0 strada tra Whitesnake e Bon Jovi, forti di singoli come \"\"Forever Young\", \"Wings\", e \"Standing Alone\"\". A seguire aprirono per i White Lion in Gran Bretagna nel 1991. Verso met\u00e0 di queste date Kennedy abbandon\u00f2 la formazione, cos\u00ec il bassista dei White Lion James Lomenzo lo sostitu\u00ec temporaneamente per completare il tour. Come definitiva sostituzione di Kennedy dietro le quattro corde ora figurava il nuovo bassista Jaimie Scott. Pochi mesi dopo il gruppo torn\u00f2 in studio per le sessioni del nuovo album ed una volta completate, il disco stava per essere distribuito ma inaspettatamente la Geffen sciolse il contratto con il gruppo nel 1992 e la distribuzione venne interrotta. Dopo un periodo morto, il quartetto riusc\u00ec a trovare un'etichetta disposta alla pubblicazione del nuovo album, tornando sulle scene nel 1994 e pubblicando finalmente dopo due anni il tanto atteso \"Strength in Numbers\" per la Music for Nations e negli States per la CMC International, sotto la produzione di Kevin Elson (Europe, Mr. Big, Lynyrd Skynyrd, Journey). Curiosamente il bassista dei White Lion James Lomenzo, che aveva suonato con loro in tour nel 1991, contribu\u00ec alla composizione del brano \"\"All over Me\". Le date di supporto nel luglio del '94 vedevano gli statunitensi nuovamente nel Regno Unito supportati dagli Shotgun Symphony. Tuttavia l'avvento del grunge soffoc\u00f2 il loro potenziale successo e la formazione cominci\u00f2 a frammentarsi quando Vaughn abbandon\u00f2 il progetto per seguire la moglie malata di cancro venendo sostituito da Steve Augeri, ex membro dei newyorkesi Tall Stories. Con la nuova formazione, il gruppo torn\u00f2 in studio per la pubblicazione del terzo disco, \"Shine\", che vedr\u00e0 la luce nel 1995 orientato su uno stile pi\u00f9 \"Journey-oriented\". Dato il generale insuccesso durante la loro carriera a causa del cambio di tendenze musicali nei primi anni novanta, i Tyketto optarono per lo scioglimento nel 1996 dopo aver pubblicato il live album \"Take Out &amp; Served Up Live\".\nAttorno al 1998 cominciarono a circolare alcune voci sulla riunione, tuttavia la situazione non era ben chiara. Certo era che Michael Clayton e Danny Vaughn avevano ripreso a collaborare assieme dopo che il batterista aveva precedentemente dichiarato di essere interessato a collaborare con Vaughn nel suo progetto solista. Anche se Brooke St James annunci\u00f2 il suo nuovo progetto Lionsheart, venne ipotizzato che i Tyketto sarebbero tornati con la pubblicazione di un nuovo album orientato sul vecchio stile. Non era per\u00f2 chiaro se il bassista Jamie Scott era stato coinvolto. Augeri nel 1998 raggiunse una delle pi\u00f9 grandi AOR band di tutti i tempi, i Journey, con cui pubblic\u00f2 i dischi \"Arrival\" nel 2001 e \"Generations\" nel 2005. Nel 2000 Vaughn, Scott e Clayton fondarono una nuova band chiamata semplicemente Vaughn con cui pubblicheranno il disco \"Soldiers &amp; Sailors on Riverside\". A raggiungere i tre ex membri dei Tyketto furono il chitarrista P.J. Zitarosa ed il tastierista Kyle Cummings.\nLa formazione classica dei Tyketto composta da Danny Vaughn, Michael Clayton, Jimi Kennedy e Brooke St. James si riform\u00f2 in occasione di alcune date europee nel novembre 2004. Vaughn era parallelamente impegnato nel side project From The Inside. Nel 2007 il quartetto si riun\u00ec definitivamente per una seconda serie di concerti. In concomitanza con la reunion fu pubblicata la raccolta \"\", una collezione di tracce inedite, demo e registrazioni dal vivo.\nIl 20 aprile 2012 viene dato alle stampe il nuovo album in studio \"Dig in Deep\", pubblicato sotto etichetta Frontiers Records. Questo lavoro sancisce il ritorno della formazione originale dei Tyketto. Dopo nuovi cambi di formazione, che vedono l'ingresso nella band del chitarrista Chris Green e del bassista Chris Childs, il 4 ottobre 2016 esce il quinto album \"Reach\", sempre per Frontiers. Nel 2017 il gruppo registra il disco dal vivo \"Live from Milan\", in cui esegue per intero l'album di debutto \"Don't Come Easy\". Nel 2019 esce invece \"Strength in Numbers Live\" per celebrare il 25\u00ba anniversario del secondo album \"Strength in Numbers\". Parallelamente entra in formazione il bassista Greg Smith, noto per aver suonato con Wendy O. Williams, Alice Cooper, Joe Lynn Turner e Ted Nugent."}
{"id": "868699", "revid": "1870933", "url": "https://it.wikipedia.org/wiki?curid=868699", "title": "Selezione di calcio del Tibet", "text": "La Selezione di calcio del Tibet non \u00e8 riconosciuta a livello internazionale. Rappresenta la popolazione del Tibet, molta della quale vive fuori dalla propria nazione, rappresentata dal Governo tibetano in esilio.\nTibet non \u00e8 membro n\u00e9 della FIFA n\u00e9 dell'AFC e non partecipa ai tornei internazionali, ma ha giocato alcune partite fin dal 2001, quando il giocatore danese Michael Nybrandt, con il supporto della produttrice danese Hummel International per gli abiti sportivi, organizz\u00f2 una gara tra Tibet e , nonostante la richiesta della Cina alla Danimarca di cancellare la gara.\nLa peggior sconfitta venne registrata contro la selezione di calcio della Provenza per 22-0.\nL'obiettivo dell'associazione \u00e8 quella di essere riconosciuta a livello internazionale. Fin dal 2003 \u00e8 membro della NF-Board, che organizza gare non ufficiali. Il Tibet ha preso parte alla FIFI Wild Cup 2006, ad Amburgo e alla ELF Cup 2006, a Cipro Nord.lorganizza gare non ufficiali. Il Tibet ha preso parte alla FIFI Wild Cup 2006, ad Amburgo e alla ELF Cup 2006, a Cipro Nord."}
{"id": "868711", "revid": "8862", "url": "https://it.wikipedia.org/wiki?curid=868711", "title": "DAX (finanza)", "text": ""}
{"id": "868715", "revid": "2052922", "url": "https://it.wikipedia.org/wiki?curid=868715", "title": "DAX 30", "text": "Il DAX 30 (Deutsche Aktienindex 30, in precedenza Deutscher Aktien-Index 30) \u00e8 stato il segmento della Borsa di Francoforte contenente i 30 titoli a maggiore capitalizzazione. Da questa data quindi l'indice \u00e8 stato rinominato DAX 40 con orario di apertura delle contrattazioni dalle 09:00 alle 17:30 CET.\nIl DAX fu elaborato il 1 luglio del 1988, e la sua scala iniziale conteneva 1000 punti. L\u2019indice viene determinato da un\u2019azienda chiamata Deutsche B\u00f6rse AG.\nIl 24 novembre del 2020 Deutsche B\u00f6rse ha dichiarato l\u2019inclusione di dieci componenti aggiuntivi con lo scopo di permettere all\u2019indice di definire in modo pi\u00f9 preciso la struttura moderna dell\u2019economia della Germania. Da luned\u00ec 20 settembre 2021 sono confluiti all'interno dell'indice altri 10 titoli, espandendo pertanto il numero di partecipanti complessivo a 40 membri.\nCalcolazione dell\u2019indice.\nA partire dal gennaio 2016, il DAX viene calcolato ogni giorno di negoziazione dalle 9:00 di mattina, ora dell\u2019Europa Centrale. Nel corso della calcolazione del DAX si usano i prezzi delle azioni quotate nella borsa elettronica XETRA.\nPer effettuare il calcolo basato sulla formula di \u00c9tienne Laspeyres, i prezzi delle azioni delle societ\u00e0 selezionate vengono ponderati in conformit\u00e0 alla loro capitalizzazione di mercato.\nVengono prese in considerazione solo le azioni soggette alla libera circolazione. Nel caso in cui il capitale di una societ\u00e0 sia composto da alcuni tipi di azioni (ad esempio, azioni ordinarie e azioni privilegiate), viene utilizzato il tipo di azioni con la liquidit\u00e0 pi\u00f9 alta.\nCriteri di selezionamento.\nDal settembre del 2021, le societ\u00e0 hanno il diritto di essere incluse nel DAX solo in base all\u2019unico criterio \u2013 la capitalizzazione di mercato. Viene preso in considerazione il valore totale di tutte le azioni che sono in libera circolazione e non nelle mani di investitori strategici. Altri criteri precedentemente utilizzati (come, ad esempio, il numero degli scambi con questo tipo di titoli) sono ormai invalidi.\nInoltre, \u00e8 stata introdotta una nuova condizione rigorosa: le societ\u00e0 che si candidano per il DAX 40 devono avere almeno due anni di attivit\u00e0 commerciale con il profitto nonch\u00e9 presentare in modo regolare le relazioni non solo annuali e semestrali ma anche trimestrali sottoposte alla revisione contabile con modalit\u00e0 previste.\nUn\u2019azione pu\u00f2 essere esclusa dall\u2019indice tra le date di ribilanciamento se il suo peso supera il 10% e se la volatilit\u00e0 storica di 30 giorni del prezzo dell\u2019azione va oltre il 250%.\nAziende.\nLista delle aziende dell'indice DAX 30, in base all'aggiornamento trimestrale del 24 Settembre 2018.\nEspansione dell'indice.\nI nuovi dieci titoli inclusi in DAX30 (Ora DAX40) dal 20 settembre 2021 sono:\nAirbus - produttore aerospaziale&lt;br&gt;\nZalando - piattaforma di e-commerce&lt;br&gt;\nSiemens Healthineers - ramo dispositivi medici di Siemens&lt;br&gt;\nSymrise - produttore di profumi, aromi, principi attivi cosmetici&lt;br&gt;\nHelloFresh - societ\u00e0 produttrice di pasti preconfezionati&lt;br&gt;\nSartorius - attrezzature di laboratorio &lt;br&gt;\nPorsche Automobil Holding - casa automobilistica di lusso &lt;br&gt;\nBrenntag - societ\u00e0 attiva nella chimica &lt;br&gt;\nPuma - societ\u00e0 di abbigliamento&lt;br&gt;\nQiagen - biotecnologia e diagnostica medicale&lt;br&gt;"}
{"id": "868717", "revid": "76963", "url": "https://it.wikipedia.org/wiki?curid=868717", "title": "Bernardino de Mendoza (1540-1604)", "text": "Non va confuso con l'altro Bernardino de Mendoza (1501-1557) che nel 1555 fu, per un breve periodo, luogotenente del vicer\u00e9 di Napoli.\nBiografia.\nBernardino de Mendoza nacque a Guadalajara nel 1540 (o 1541). Discendente da nobile famiglia, fu soldato, diplomatico e scrittore di valore. Fu al seguito del duca d'Alba in Italia e nelle Fiandre, dove comand\u00f2 la cavalleria all'assedio di Mons e nella battaglia di Mookerheyde (1574). Si rec\u00f2 due volte in Inghilterra, quale ambasciatore di Filippo II a Elisabetta (1574 e 1578) e risiedette lungamente in Francia, sempre ambasciatore di Filippo II, durante le guerre civili e l'assedio messo a Parigi da Enrico di Navarra. Espugnata la citt\u00e0, dove aveva aiutato i leghisti con le armi e col danaro, ne usc\u00ec a capo di 200 tedeschi la notte del 3 gennaio 1591.\nOpere.\nDurante la sua permanenza in Francia scrisse una \"Harangue au roi chr\u00e9tien faite \u00e0 Chartres par mons\". \"l'ambassadeur pour le roi d'Espagne vers sa Majest\u00e9\" (Parigi 1588). Al ritorno in patria, pubblic\u00f2 una \"Teorica y practica de la guerra\" (Madrid 1595-Venezia 1596; tr. ingl. \"Theorique and practise of warre\", 1597), piena di saggi consigli di arte militare. Scrisse inoltre versi latini non spregevoli e una traduzione dell'opera di Giusto Lipsio, \"Politicorum sive civilis doctrinae\", \"lib\". \"VI\". La sua corrispondenza diplomatica e le istruzioni per l'ambasciata in Inghilterra sono pubblicate in \"Documentos in\u00e9ditos para la historia de Espa\u00f1a\", XCI e XCII. Ma la sua fama \u00e8 legata soprattutto ai \"Comentarios de lo sucedido en las guerras de los Pa\u00edses Bajos desde el a\u00f1o 1567 hasta el de 1577\" (Madrid 1592), ristampati in \"Historiadores de sucesos particulares\", II, 1853; e in \"Biblioteca de Autores Espa\u00f1oles\", XXVIlI. I \"Commentari\" - precisi nelle informazioni, semplici nella forma, acuti nelle osservazioni - nettamente distinti dalla storiografia umanistica del tempo, retorica e tronfia - costituiscono una delle migliori fonti per la ricostruzione della storia della rivolta dei Paesi Bassi; e molto vi attinse il cardinale Guido Bentivoglio. Bernardino de Mendoza \u00e8 anche autore di \"Odas a la conversi\u00f3n de un pecador\" (post., 1779)."}
{"id": "868718", "revid": "123860688", "url": "https://it.wikipedia.org/wiki?curid=868718", "title": "Nikkei 225", "text": "Il \u00e8 un segmento della Borsa di Tokyo (TSE).\nL'indice contiene i 225 titoli delle maggiori 225 compagnie quotate al TSE, e la media del segmento viene calcolato giornalmente dal quotidiano Nihon Keizai Shinbun dal 1971. Il listino contiene i titoli a maggiori capitalizzazione (l'unit\u00e0 di base \u00e8 lo Yen), mentre i 225 componenti vengono ricalcolati una volta l'anno.\nStoria.\nInizi\u00f2 ad essere calcolato a partire dal 7 settembre 1950, retroattivamente dal 16 maggio 1949. A partire da gennaio 2010, \u00e8 aggiornato ogni 15 secondi.\nIl massimo storico dell'indice Nikkei 225 \u00e8 stato raggiunto il 29 dicembre 1989 a quota 38957.44, durante la bolla speculativa giapponese.\n\u00c8 un indice pesato sul prezzo delle azioni, e di tipo \"large-cap\", che rappresenta l'intero mercato. Pertanto, non sono presenti pesi specifici per i diversi settori economici cui appartiene un titolo: tutte le azioni hanno un eguale peso basato su un valore alla pari (valore nominale) di 50 yen.\nComponenti.\nA partire dal febbraio 2017, il Nikkei 225 \u00e8 composto dalle seguenti societ\u00e0: (codice identificativo titoli giapponese in parentesi)"}
{"id": "868719", "revid": "466539", "url": "https://it.wikipedia.org/wiki?curid=868719", "title": "IBEX-35", "text": "L'IBEX-35 \u00e8 un indice della Borsa di Madrid, comprendente i 35 titoli a maggiore capitalizzazione, ed \u00e8 il segmento pi\u00f9 importante di tale borsa. Legato all'IBEX 35 \u00e8 il MEFF (\"Mercado Espa\u00f1ol de Futuros Financieros\"), che tratta i futures e le opzioni sui titoli dell'indice IBEX 35.\nComponenti dell'indice.\nLe azioni che compongono l'Ibex 35 al 21 giugno 2013 sono:"}
{"id": "868720", "revid": "8862", "url": "https://it.wikipedia.org/wiki?curid=868720", "title": "IBEX 35", "text": ""}
{"id": "868721", "revid": "400694", "url": "https://it.wikipedia.org/wiki?curid=868721", "title": "Aex", "text": ""}
{"id": "868731", "revid": "92723", "url": "https://it.wikipedia.org/wiki?curid=868731", "title": "Personaggi di Gears of War", "text": "Questa voce \u00e8 una lista dei personaggi e delle organizzazioni comprensiva di descrizioni dettagliate di cose che avvengono nel videogioco per Xbox 360 di Epic Games \"Gears of War\".\nCoalizione dei Governi Organizzati.\nDurante la guerra dei settantanove anni, la Coalizione dei Governi Organizzati (in inglese Coalition of Ordered Governments o COG), divenne un legittimo partito politico minore. Fondato ben prima delle Pendulum Wars dal socialista fanatico Alexiy Desipich, il partito era basato su una filosofia oscura di dominio mondiale che si appoggiava su otto principi cardine: Ordine, Diligenza, Purezza, Lavoro, Onore, Lealt\u00e0, Fede ed Umilt\u00e0.\nLe Pendulum Wars alla fine terminarono con i COG che presero il controllo di Sera (il pianeta in cui si svolge il gioco), con citt\u00e0 e culture che ritornarono magnificenti sul pianeta straziato dalla guerra. Comunque, con il passare degli anni si presentarono problemi di combustibile, ma i COG scoprirono una sostanza soprannominata Imulsion che fu pompata a tonnellate fuori dalla terra e che sembr\u00f2 potesse far finire per sempre i problemi di carburante su Sera. Molti credettero che fosse giunta una nuova et\u00e0 dell'oro. Ma questa convinzione fu spazzata via da ci\u00f2 che oggi viene chiamato \"Giorno dell'Emersione\".\nArmi dei C.O.G.\nSquadra Delta.\nNella campagna originale di \"Gears of War\", l'esperienza di gioco \u00e8 centrata sulla Squadra Delta. Durante il primo atto del gioco, alcuni personaggi entreranno a far parte o usciranno dalla Squadra Delta. Il primo a morire nella squadra \u00e8 il soldato semplice Carmine che viene colpito alla testa dopo che si stava lamentando che il suo fucile Lancer continuava ad incepparsi. Pi\u00f9 avanti nel gioco la Squadra Delta incontra il membro della Squadra Alfa Agustus Cole, conosciuto anche come \"Cole Train\". Quando la Squadra Delta raggiunge la Squadra Alfa incontrando Damond Baird, il Tenente Kim viene ucciso dal Generale RAAM. Dopo che Kim muore, la Squadra Delta e quella Alfa si ritirano in un edificio nelle vicinanze dove incontrano il primo Berserker.\nMarcus Fenix.\nFiglio del rinomato scienziato militare Adam Fenix, Marcus si \u00e8 fatto una reputazione di eccelso soldato durante le Pendulum Wars, guadagnando sul campo promozioni e decorazioni. Era sulla via giusta per una eccezionale carriera militare, finch\u00e9 non \u00e8 scoppiata la guerra contro l'Orda di Locuste.\nUna decina di anni dopo il Giorno dell'Emersione, l'esercito dell'Orda apr\u00ec una breccia nelle difese dell'Altipiano di Jacinto e Marcus disobbed\u00ec agli ordini per salvare suo padre. Arriv\u00f2 in ritardo, e oltre a perdere suo padre, Marcus fu accusato di omissione di doveri d'ufficio e fu condannato a 40 anni di reclusione nel Penitenziario di Massima Sicurezza di Jacinto. Pi\u00f9 avanti si scopre che il padre di Marcus stava mappando i tunnel sotterranei dell'Orda di Locuste, sebbene non venga mai rivelato se Marcus fosse consapevole di quanto importanti erano le ricerche di suo padre quando cerc\u00f2 di salvarlo o se fosse espressamente a conoscenza che erano relative all'Orda di Locuste.\nQuattro anni dopo la sentenza, l'Orda assal\u00ec il Penitenziario di Jacinto, ma Marcus venne salvato dal suo migliore amico Dominic Santiago e pot\u00e9 riunirsi ai COGs. All'inizio della campagna di gioco di \"Gears of War\" Marcus Fenix ha 35 anni. \nIl design di Marcus Fenix \u00e8 cambiato in diversi momenti durante lo sviluppo di \"Gears of War\". Sembra che ad un certo punto nello sviluppo egli avesse un aspetto diverso. I primi disegni del gioco mostrano che in origine era pelato, aveva occhi marroni e non aveva n\u00e9 barba n\u00e9 baffi. La voce del famoso attore Steven Jay Blum era in origine quella che doveva dar voce a Marcus Fenix nei primi stadi di progettazione del gioco, ma in seguito fu sostituita da quella di John DiMaggio. DiMaggio \u00e8 conosciuto soprattutto per la voce del personaggio Bender della serie animata televisiva \"Futurama\". Nella versione italiana dei primi due giochi Marcus Fenix \u00e8 stato doppiato da Dario Oppido mentre nel terzo capitolo Oppido stesso ha affermato di non essere stato contattato e allora Marcus \u00e8 stato doppiato da Stefano Albertini. Grande lo scontento dei fan tanto che nel capitolo successivo \"\" Oppido viene incaricato di riprendersi il suo personaggio, anche se solo per un paio di battute in quanto Marcus \u00e8 poco presente nell'avventura e inoltre udibile soltanto tramite ricetrasmittente. Successivamente con \"Gears of War 4\", dove Marcus torna ad essere personaggio principale dell'avventura, per la seconda volta non viene contattato lasciando il posto di nuovo ad Albertini.\nDominic Santiago.\nDom \u00e8 un soldato che fa sentire la sua presenza, sia per i modi \"pittoreschi\" ma pratici sia per le sue doti in battaglia. \u00c8 molto leale nei confronti dei suoi amici e commilitoni e disprezza coloro che pensano prima a s\u00e9 stessi. Ha sempre creduto fermamente nel suo Paese e nei suoi leader, nonostante la sua fede stia svanendo nel corso di questa guerra senza fine. Sua moglie \u00e8 scomparsa durante il cataclisma del Giorno dell'Emersione, quindi per lui la guerra contro l'Orda \u00e8 profondamente personale. Il doppiatore originale di Dominic \u00e8 Carlos Ferro, mentre la voce italiana \u00e8 di Matteo Zanotti.\nTestimoniando a difesa di Marcus, Dom gli ha evitato la condanna capitale ma ha potuto solo stare a guardare mentre al suo amico d'infanzia veniva inflitta una severa condanna da parte del tribunale militare. Nonostante la scelta di testimoniare a favore di Marcus abbia danneggiato la sua reputazione, Dom non ha mai dimenticato il suo amico, ma anzi ha colto la prima opportunit\u00e0 per salvargli la vita e rendergli la libert\u00e0: quando le Locuste attaccano la prigione, Dom libera Marcus e gli d\u00e0 l'equipaggiamento base COG, dopodich\u00e9 i due scampano miracolosamente all'Orda. Dopo la liberazione, Marcus viene reintegrato nei COG e assegnato alla Squadra Delta.\nNel libro \"Aspho Fields\" di Karen Traviss, che narra i fatti dell'omonima guerra (e che quindi funge da prequel per il gioco), si scopre come Dom, suo fratello Carlos e Marcus, che da piccoli erano inseparabili, prendano strade diverse.\nAugustus Cole.\nCole, noto anche come \"The Cole Train\", \u00e8 un drogato di adrenalina ed un ex giocatore professionista di thrashball (sport fittizio simile al football americano) nel team dei Cougars. Preferisce buttarsi a capofitto nell'azione scegliendo la via semplice e diretta per affrontare le Locuste, il che fa di lui uno dei Personaggi non giocanti pi\u00f9 aggressivi nel gioco. Quello che gli manca in finezza, lo compensa con pura energia: \u00e8 quello che si pu\u00f2 definire un tipo tutto muscoli.\nCole \u00e8 estremamente fiducioso delle sue capacit\u00e0 e a prescindere dalle probabilit\u00e0 di successo tende a trattare ogni occasione come facilmente superabile; di fatto, finora niente ha smentito questo suo entusiasmo. La sua grande forza fisica e il suo coraggio lo rendono uno dei migliori alleati sul campo di battaglia. Lui e Damon Baird sono insieme nell'esercito da anni, e tratta Baird come farebbe un fratello maggiore se fosse autorizzato a tormentare il fratello minore.\nCole \u00e8 doppiato in inglese da Lester \"The Mighty Rasta\" Speight, ex giocatore di football e wrestler professionista, conosciuto in Italia per aver interpretato Calvin nella sitcom Tutto in famiglia. La fine cinematografica del gioco porta anche ad una sequenza di titoli di coda che includono un remix hip-hop delle varie frasi di \"Cole Train\" che pronuncia durante il gioco.\nDamon Baird.\nAmico di lunga data di Cole, Baird faceva parte della Squadra Alfa prima della strage di quest'ultima nell'Atto I. Nonostante sia cinico e piuttosto egoista, \u00e8 comunque un ottimo soldato dotato di brillanti capacit\u00e0 tattiche; sarebbe perfettamente capace di essere un ufficiale di successo, ma non \u00e8 mai stato promosso a causa del suo brutto atteggiamento, del pessimo carattere, del sarcasmo e della sua reticenza ad assumersi qualsiasi responsabilit\u00e0.\nIl punto forte di Baird \u00e8 la sua intelligenza. Non combatte solamente contro le Locuste, ma le studia e le osserva per capirne i punti deboli e le strategie: \u00e8 quanto di pi\u00f9 simile ad un esperto abbiano i COG, e quando dice ai suoi compagni di stare zitti ed ascoltare, essi sanno che \u00e8 nel loro interesse farlo.\nI rapporti tra Baird e Marcus non sono dei migliori, principalmente perch\u00e9 hanno entrambi un carattere forte ed una personalit\u00e0 simile, il che li porta a voler costantemente primeggiare l'uno sull'altro. Quando Marcus viene promosso a Sergente sul campo, infatti, Baird si lamenta dicendo che il Comando sceglie sempre i pi\u00f9 stupidi e meno adatti, con pi\u00f9 d'una punta di invidia. Comunque, Baird sa mettere da parte l'orgoglio e le divergenze con i compagni quando si tratta di affrontare il nemico in battaglia.\nLa sola motivazione di Baird \u00e8 l'auto-protezione: farebbe qualsiasi cosa fosse necessaria per arrivare vivo alla fine della guerra, anche prendere ordini da uno come Fenix. Come gi\u00e0 detto, Baird \u00e8 un ottimo conoscitore delle Locuste (spesso \u00e8 lui a dire al resto della squadra il tipo di nemico che stanno per affrontare e la tattica da seguire) e una specializzazione in tecniche meccaniche e di riparazione. Nell'Atto IV di \"Gears of War\", quando la Squadra Delta trova un APC fuori uso, Baird riesce ad aggiustarlo in breve tempo e con l'uso del suo ingegno. Baird \u00e8 doppiato in inglese da Fred Tatasciore mentre in italiano \u00e8 doppiato da Oliviero Cappellini.\nTenente Mihn Young Kim.\nIl Tenente Kim \u00e8 un soldato fiero, devoto e ambizioso, un fermo sostenitore di tutte le cause COG. Per Kim, la Coalizione dei Governi Organizzati rappresenta la sola speranza di sopravvivenza per l'umanit\u00e0 e si sente onorato e privilegiato a servire come Gear. Solamente la necessit\u00e0 di soldati con esperienza e la cieca fiducia di Dom hanno convinto Kim ad arruolare Marcus Fenix nella Squadra Delta.\nAlla fine dell'Atto I, un elicottero King Raven che arrivava per evacuare le Squadre Alfa e Delta viene abbattuto da alcune spore Nemacyst. Buche di vermi comparivano ovunque, e Kim viene diviso dal resto dei Gears nello scontro a fuoco conseguente. In mezzo a tutto quel caos, Kim ordina una ritirata e fornisce fuoco di copertura solo contro l'Orda di Locuste in arrivo. Senza che se ne renda conto, il Generale RAAM lo carica da dietro, con un pugno lo stordisce e dopo averlo sollevato in aria lo trafigge con la sua spada, uccidendolo. Marcus, a poca distanza, si rende conto solo all'ultimo della tragedia e non pu\u00f2 fare altro che osservare la fine del suo superiore. Dopo la sua morte in battaglia, Marcus viene promosso al grado di Sergente e diventa quindi l'ufficiale al comando della Squadra Delta.\nIl Tenente Kim \u00e8 doppiato in inglese da Robin Atkin Downes, che ha prestato la voce al Profeta del Rimorso in \"Halo 2\" (edito da Microsoft come Gears of War); suo fratello Steve Downes, inoltre, \u00e8 il doppiatore di Master Chief nella serie di \"Halo\". Una curiosit\u00e0: il modello poligonale di Kim \u00e8 stato riutilizzato come base per tutti i soldati COG COG anonimi (compreso il Soldato Semplice Anthony Carmine).\nSoldato Semplice Anthony Carmine.\nVotato \"il pi\u00f9 probabile ad essere colpito\" all'Accademia COG, il Soldato Semplice Anthony Carmine \u00e8 un membro della Squadra Delta all'inizio del gioco, insieme al Ten. Kim, Marcus Fenix e Dominic Santiago. A giudicare dalla sua reazione quando incontra Marcus per la prima volta, Carmine \u00e8 probabilmente il membro pi\u00f9 giovane della Squadra Delta iniziale.\nCarmine \u00e8 anche il primo membro della Squadra Delta a morire: nell'Atto 1, mentre si lamenta che il suo fucile Lancer si inceppa di frequente, viene centrato alla testa da un cecchino delle Locuste (in realt\u00e0 se si fa caso si nota che viene colpito alla spalla e non alla testa). Dopo lo scontro a fuoco che avviene dopo la morte di Carmine, la Squadra Delta pur a malincuore \u00e8 costretta a lasciare il suo corpo sul campo di battaglia, non avendo la possibilit\u00e0 di trasportarlo. Durante il resto del gioco, non si vede nessun altro sviluppo del personaggio; si scoprir\u00e0 in seguito che ha un fratello maggiore.\nIl doppiatore originale di Carmine \u00e8 Michael Gough, il quale fornisce la propria voce anche a Osmund Saddler, l'antagonista principale in \"Resident Evil 4\". Una curiosit\u00e0: il nome di Carmine \u00e8 una presa in giro dei personaggi con le divise rosse di Star Trek (che tipicamente erano i primi a morire sbarcando su un pianeta avvertendo i protagonisti del pericolo): il carminio infatti \u00e8 una tonalit\u00e0 particolare di rosso. Cos\u00ec come le \"divise rosse\", insignificanti ai fini della trama e spesso uccise nei primi minuti della trama, Carmine \u00e8 il primo COG a morire.\nAltri membri.\nTenente Anya Stroud.\nAnya Stroud \u00e8 l'unico membro femminile dei COG che si vede in \"Gears of War\". Solitamente fornisce informazioni sui luoghi attraverso la radio a Fenix, Dom o Kim ed in particolar modo dice loro dove dirigersi, se il Martello dell'Alba \u00e8 attivo o se ci sono nemici sul percorso. \u00c8 chiaramente visibile solamente una volta durante tutto lo svolgimento del gioco, a bordo del King Raven verso la fine del filmato d'apertura dell'Atto 1. In inglese la voce \u00e8 di Nan McNamara.\nColonnello Victor Hoffman.\nCome Anya Stroud, Hoffman si vede raramente durante \"Gears of War\", ma urla spesso ordini attraverso la radio. Hoffman entra in scena durante la terza sequenza cinematografica dicendo a Marcus che \u00e8 un traditore e non merita di vestire l'uniforme, e durante la sequenza finale del gioco a bordo del King Raven insieme a Dom, Cole e Baird dopo che il Generale RAAM \u00e8 stato sconfitto. Le prime interazioni tra Marcus e Hoffman sono estremamente provocatorie, sebbene Hoffman sembra avere un rispetto forzato per Marcus alla fine del gioco; in una delle sequenze pi\u00f9 drammatiche, quando Marcus salta su un elicottero da un treno che sta per precipitare in un canyon, Hoffman allunga la sua mano per aiutare Marcus a salire sull'elicottero. Nella sequenza conclusiva del gioco, la voce di Hoffman elenca le imprese della Squadra Delta e menziona l'eroismo dei Gears. In inglese la voce \u00e8 di Jamie Alcroft mentre la voce italiana \u00e8 di Raffaele Fallica\nJan Rojas.\n\u00c8 un membro della Squadra Alfa, ucciso dalle Locuste mentre si dirige verso la Casa dei Sovrani. Durante la ricerca della Squadra Alfa da parte della Delta, veniamo a sapere da Dom che ha un figlio di soli due anni. Dopo essersi salvati da uno scontro a fuoco, la Squadra Delta si imbatte nel suo cadavere orrendamente smembrato. Quando Marcus, Dom e Cole ritrovano Baird, quest'ultimo chiede notizie di Rojas: Cole risponde con un cenno, scuotendo malinconicamente la testa.\nJack.\nIl robot Jack \u00e8 la \"spalla\" della Squadra Delta, svolgendo compiti di supporto come tagliare con il laser porte sigillate, comunicare con il Comando e curare i COGs feriti (abilit\u00e0 attivata in automatico e solo in assenza di nemici vicini). Ha una I.A. molto limitata, non \u00e8 in grado di parlare ed esegue solamente semplici comandi. \u00c8 sempre al fianco della Squadra Delta volandole intorno con un dispositivo di mimetizzazione per non farsi individuare dalle Locuste, mostrandosi solo se espressamente richiesto.\nNell'Atto IV di \"Gears of War\", Jack viene anche impiegato per scaricare ed immagazzinare le informazioni delle ricerche di Adam Fenix, che contenevano mappe dei sistemi sotterranei delle Locuste estremamente dettagliate, e che vengono infine usate con la Bomba Solare per distruggere molte forze delle Locuste presenti nel sottosuolo. Il suo nome non \u00e8 casuale: l'abilit\u00e0 principale di Jack \u00e8 quella di squarciare (\"to rip\" in inglese) le porte sigillate, in riferimento a Jack Lo Squartatore (\"Jack The Ripper\").\nCOGs senza nome.\nDurante il gioco, si vedono alcuni COGs non meglio identificati:\nL'Orda di Locuste.\nL'Orda di Locuste \u00e8 una razza, o un'alleanza di diverse razze che, fino al Giorno dell'Emersione, viveva nelle regioni sotterranee di Sera. L'Orda di Locuste ha deciso che il suo obiettivo finale \u00e8 lo sterminio della razza umana fino all'ultimo uomo, donna e bambino. Le Locuste (molto simili agli Strogg presenti nel gioco di Id Software \"Quake 4\") sono composte da una razza comune di droni e da vari tipi di mutanti e mostruosit\u00e0. L'Orda di Locuste abita in tunnel sotterranei conosciuti come \"Le Cavit\u00e0\", che \u00e8 un termine usato per descrivere le porzioni cave del pianeta Sera. Spesso gli umani chiamano \"vermi\" le forme inferiori di Locuste (in modo particolare i Droni): questo \u00e8 un termine offensivo per descrivere la maggior parte delle Locuste che si spiegano dalle buche di emersione.\nArmi delle Locuste\nComandanti.\nRegina delle Locuste (Myrrah).\nIn vari momenti durante il gioco, la narrazione \u00e8 fornita da una protagonista femminile; la sua voce si sente durante il filmato iniziale, alla morte del Tenente Kim e nella sequenza finale del gioco, cos\u00ec come durante il multiplayer a schermo diviso se la fazione delle Locuste vince o perde. Molti hanno ipotizzato che questa sia una specie di leader della fazione, o la Regina delle Locuste. Nella sequenza dei crediti il gioco menziona il personaggio 'Myrrah', doppiato nella versione inglese del gioco da Carolyn Seymour. Dato che questo personaggio non si vede in nessuna parte del gioco, molti hanno presunto che Myrrah sia la Regina delle Locuste. Ci sono anche altre prove a carico di questa ipotesi: quando si gioca in multiplayer come COG, Hoffman, il comandante dei COG, \u00e8 colui che si rivolge al giocatore, mentre quando si gioca come Locuste, al giocatore parla la stessa voce femminile udita durante la campagna single-player.\nSi pu\u00f2 sostenere che sia stato gi\u00e0 provato che esista una Regina delle Locuste: difatti nel filmato che prelude allo scontro con il boss finale (contro il Generale RAAM), il Generale RAAM emerge su una piattaforma sul treno e dice \"Servite la Regina!\". Inoltre, durante varie parti della campagna single-player in cui i giocatori si scontrano contro i Boomers, li si pu\u00f2 sentire farfugliare \"Per la Regina!\". Nel multiplayer, se una Locusta a terra viene rianimata, la Locusta che l'ha rianimata a volte dice \"Per la Regina!\". Quando le Locuste perdono un match in multiplayer, si pu\u00f2 udire la \"Regina\" che dice, \"Forse le Locuste non sono cos\u00ec potenti come pensavo\", o \"Forse gli umani sono pi\u00f9 forti di quanto pensassi\", alludendo forse al fatto che lei non \u00e8 una Locusta. Comunque, nella sequenza finale del gioco, lei si chiede perch\u00e9 'Loro non capiscono per quale motivo NOI stiamo intraprendendo questa guerra', facendo intuire quindi che lei \u00e8 una Locusta, ed \u00e8 di rango superiore.\nTali dubbi verranno risolti nel secondo capitolo, nel quale il presidente COG, Prescott, informa tutti dell'esistenza di una regina delle Locuste. La si sentir\u00e0 parlare agli autoparlanti nell'atto 5 e i Delta la incontreranno di persona, la quale far\u00e0 capire di conoscere il padre di Marcus, Adam Fenix. Fuggir\u00e0 su un Reaver, facendo perdere le sue tracce a Cole e Baird, che su ordine di Marcus la stavano inseguendo, mentre il sergente e Dom combattevano contro Skorge.\nGenerale RAAM.\nIl Generale RAAM \u00e8 l'antagonista principale e il boss finale di \"Gears of War\", doppiato in inglese da Dee Bradley Baker. Agisce nell'ombra e appare solo in poche occasioni: la prima volta, alla guida delle Locuste, costringe la Squadra Delta alla ritirata e uccide il Tenente Kim trafiggendolo con la sua spada; la seconda volta, un COG viene portato al suo cospetto e lui lo uccide sparandogli in testa con una Boltok; infine, appare poco prima della fine del gioco in veste di ultimo boss. Il nome del Generale RAAM implica che l'Orda di Locuste segue una specie di gerarchia militare, ma l'unico titolo conosciuto \u00e8 proprio quello di Generale. Si ipotizza che RAAM prenda il nome dal demone biblico Raum, che comanda 30 legioni di demoni; cos\u00ec si \u00e8 comunemente concordi sul fatto che il Generale RAAM stesso sia a capo di circa 30 legioni della fanteria delle Locuste.\nIl suo aspetto fisico \u00e8 minaccioso e inquietante: il cranio ipertrofico presenta diverse protuberanze ossee e un'espressione apparentemente sempre ringhiante. La sua specie potrebbe essere affine a quella dei Theron per la somiglianza fisica, anche se la mole ricorda quella di un Boomer. La sua forza fisica \u00e8 sicuramente enorme: riesce infatti a maneggiare con apparente facilit\u00e0 una pesantissima Troika, minigun piazzata solitamente su veicoli o torrette proprio a causa del suo peso. RAAM possiede anche un'arma simile ad un pugnale come foggia ma alta quanto una spada a due mani, che sembra essere in grado di apparire e sparire; non si sa se sia una semplice svista dei creatori del gioco o se sia una capacit\u00e0 voluta (alcune persone ipotizzano che possa nascondersi all'interno dei pesanti guanti del Generale, ma non esistono conferme in merito). \u00c8 inoltre in grado di comandare i Kryll: se ne serve sia come scudo dai danni, sia come strumento d'attacco a lungo raggio indirizzandoli verso un nemico lontano da fonti di luce.\nNel finale viene ucciso da Marcus, con l'aiuto di Dom e dell'elicottero King Raven. Sebbene venga mostrato che il Generale RAAM sia ben pi\u00f9 alto di un normale umano durante la campagna, il modello multiplayer di RAAM ha la stessa altezza di un normale COG: probabilmente questa correzione \u00e8 stata fatta per non penalizzare chi l'avesse scelto (un personaggio pi\u00f9 grande \u00e8 ovviamente pi\u00f9 facile da colpire) o i suoi avversari (data la resistenza e la forza fisica di RAAM sarebbe bastato correre incontro agli avversari e ucciderli con attacchi corpo a corpo). Per questo stesso motivo, nelle partite multiplayer RAAM non ha con s\u00e9 lo sciame di Kryll che lo protegge.\nDroni.\nI Droni sembrano essere la razza pi\u00f9 comune tra L'Orda di Locuste. Sono grossi circa quanto un umano di stazza robusta, ed hanno una pelle grigiastra. I Droni sembrano possedere un'intelligenza collettiva, dato che seguono ciecamente gli ordini e vanno incontro al nemico senza curarsi della propria sopravvivenza pur di uccidere anche un solo COG; adottano inoltre tattiche di fanteria quali il fiancheggiamento, l'attacco frontale e gli agguati. Tendono a sbucare dal sottosuolo attraverso i \"buchi di vermi\": per fermarne l'avanzata si pu\u00f2 tappare il buco lanciandoci una granata, una freccia Torque o usando il Martello dell'Alba.\nNonostante la maggior parte dei Droni utilizzi il fucile d'assalto Hammerburst, alcuni di loro hanno imparato ad usare il Lancer efficacemente, diventando ostici nemici a causa della motosega integrata. Oltre ai soldati di fanteria, i Droni possono ricoprire il ruolo di cecchino (Sniper): riconoscibil oltre che dal fucile dagli occhiali a raggi infrarossi o termici, hanno solitamente una resistenza minore dei Droni soldati.\nGranatieri.\nI Granatieri sono particolarmente muscolosi e con la pelle molto spessa e squamosa, sempre grigiastra, e non possiedono particolari protezioni nella loro versione standard; i Granatieri Elite hanno invece una armatura che ne aumenta la resistenza. Sono armati con granate (da qui il nome) che lanciano dalle coperture e con un fucile a pompa Gnasher utilizzato a breve distanza.\nLa loro tattica principale consiste nel lanciare alcune granate al riparo, per poi correre a testa bassa verso i COGs e sparargli a breve distanza con lo Gnasher. Questa tattica li rende particolarmente pericolosi, specie in ambienti chiusi. Il modo migliore per affrontarli \u00e8 segarli con il Lancer quando si avvicinano per sparare, oppure approfittare del momento in cui corrono verso un COG e crivellarli con un fucile d'assalto.\nBoomers.\nI Boomers fanno parte della fanteria d'assalto dell'Orda delle Locuste: spesso ad uno squadrone di Droni ci sono infatti anche alcuni di loro. La loro stazza \u00e8 di molto superiore a quella di un Drone o di un COG, il che li rende molto resistenti. L'arma standard di un Boomer \u00e8 il Boomshot, simile ad un lanciagranate come forma e utilizzo, che spara granate montate su razzi RPG. Prima di sparare, urlano spesso \"Boom!\" (da qui il nome) o \"Per la Regina\": facendo attenzione a queste frasi ci si pu\u00f2 spostare dietro una copertura per tempo ed evitare di saltare in aria.\nVista la loro enorme resistenza e l'elevata potenza sembrano avversari temibili, tuttavia il lento tempo di ricarica del Boomshot e i loro goffi movimenti li rendono molto meno pericolosi da affrontare, specie per un COG pratico delle sparatorie dietro una copertura. Data la loro mole, \u00e8 consigliabile utilizzare l'Arco Torque o il Martello dell'Alba per sistemarli velocemente, o in alternativa anche uno o due colpi alla testa con un fucile da cecchino. In mancanza di queste armi, il modo migliore per affrontarli \u00e8 ripararsi dietro una copertura a media distanza da loro (se presi da vicino i Boomers tendono infatti ad utilizzare feroci attacchi corpo a corpo) e sparagli alla testa con un fucile d'assalto nei momenti in cui ricaricano l'arma.\nBerserker.\nI Berserker sono Locuste femmine molto pi\u00f9 grandi e resistenti del normale; sono quasi totalmente ciechi e si orientano grazie all'udito e all'olfatto ipersviluppati. Quando sono in caccia camminano molto lentamente e a braccia larghe. La loro forza \u00e8 cos\u00ec grande che possono uccidere un COG completo di armatura con un solo pugno, il che li rende di fatto invincibili a breve distanza; se la loro preda \u00e8 invece distante partono alla carica con i pugni protesi, riuscendo a sfondare e abbattere qualunque cosa sulla loro strada. Assomigliano molto ai Garradors che si trovano in Resident Evil 4: entrambi infatti sono ciechi e sono capaci di uccidere il giocatore con un colpo solo per via della loro mole.\nA causa della loro stazza sono totalmente immuni alle armi convenzionali, per cui l'unico modo per abbatterli \u00e8 usare il Martello dell'Alba o in Gow 3 anche il lanciafiamme.\nIl problema del Martello dell'Alba \u00e8 che funziona solo all'aperto e se \u00e8 nel raggio di copertura di un satellite, per cui un COG che si trovasse ad affrontare un Berserker al chiuso dovr\u00e0 lavorare d'ingegno ed essere molto agile e veloce per attirare il nemico all'aperto.\nGuardie Theron.\nIl primo incontro della Squadra Delta con delle Guardie Theron avviene alla fine dell'Atto 3, mentre queste fanno la guardia alla stazione di pompaggio dell'Imulsion. Queste creature si trovano solitamente sottoterra o nelle vicinanze dei Seeder; fisicamente sono simili ai Droni, anche se sono facilmente distinguibili per via del loro vestiario (maschere metalliche, armature rosse e nere e lunghi mantelli di pelle). Oltre a ci\u00f2, si differenziano dai Droni per la maggior forza, resistenza e intelligenza oltre che per l'armamentario: sono infatti equipaggiati con un Arco Torque che lancia frecce esplosive, e come arma secondaria un Lancer o uno Gnasher.\nLe loro voci sono note per spaventare i Gears tanto da farli fuggire: in battaglia solitamente apostrofano il nemico con la loro voce sibilante usando termini come \"sapiens\", \"nemico\", \"umano\", \"ominide\" e \"battiterra\". Oltre alle Guardie Theron, esiste un gruppo scelto di Sentinelle Theron, pi\u00f9 alte e meglio equipaggiate. Il loro principale punto debole \u00e8 il lento caricamento dell'Arco e il fatto che esso diventa incandescente durante tutta l'operazione di ricarica, rendendoli non solo vulnerabili ma facili da individuare per un cecchino esperto.\nAbietti.\nQuesti piccoli e agitati membri dell'Orda di Locuste sono di taglia ridotta e incredibilmente agili, tanto che riescono a scalare qualsiasi superficie in pochi attimi. Non sono dotati di una grande forza fisica, ma fanno dell'agilit\u00e0 e del numero il loro punto di forza. La loro tattica pi\u00f9 usata \u00e8 quella di scalare silenziosamente una superficie per poi piombare addosso alle loro prede, oppure di lanciarsi semplicemente all'attacco in gran numero. Fanno spesso avvertire la loro presenza con suoni gutturali, in particolare urla stridule e acute che spesso mandano in frantumi i vetri circostanti.\nLa tattica migliore per ucciderli, se compaiono singolarmente o in piccoli gruppi, \u00e8 quella di segarli con il Lancer (assicurandosi se possibile un fuoco di copertura, in modo da non subire troppi danni da altri eventuali Abietti presenti); in gruppi numerosi, \u00e8 conveniente cercare un riparo distante e ucciderli con brevi e precise raffiche con il fucile d'assalto ed eventualmente segare quelli che riescono ad avvicinarsi troppo.\nPi\u00f9 avanti nel gioco, ci si imbatte in una nuova specie di Abietto divenuta fosforescente dopo l'esposizione diretta e prolungata all'Imulsion. Questo tipo di Abietto viene chiamato \"Abietto lucente\" ed esplode quando viene ucciso. Per evitare di soccombere nell'esplosione, \u00e8 consigliabile segare gli abietti solo se presi singolarmente: i danni di un gruppo di Abietti sommati a quelli di un'esplosione potrebbero rivelarsi letali per un COG. Si pu\u00f2 invece sfruttare a proprio vantaggio questo bizzarro comportamento: uccidendo un Abietto (in particolare se fatto lanciando una granata) in un folto gruppo, la sua esplosione pu\u00f2 causare una reazione a catena facendo piazza pulita perfino di intere stanze.\nSeeder.\nGrandi Locuste simili a ragni giganti, i Seeder dopo essere emersi \"seminano\" (da qui il nome: \"to seed\" in inglese vuol dire appunto seminare) sciami di Nemacyst, creature volanti simili a meduse che disturbano le frequenze radio e sono altamente pericolosi per i velivoli dei COG: uno sciame di Nemacyst pu\u00f2 infatti abbattere senza difficolt\u00e0 diversi elicotteri King Raven. Un odore particolarmente sgradevole e disturbi nelle comunicazioni radio possono essere indice della presenza di un Seeder.\nI Nemacyst non hanno una grande resistenza ma tendono ad esplodere, per cui l'ideale \u00e8 colpirli dalla lunga distanza con una Troika o il Lancer, mentre i Seeder a causa della loro stazza (solamente intuibile peraltro: la testa e la maggior parte del corpo restano nascosti sottoterra e i Nemacyst fuoriescono dal Seeder passando per l'orifizio posteriore) sono eliminabili soltanto con ripetuti colpi del Martello dell'Alba. Nonostante la loro mole comunque, in s\u00e9 non sono molto pericolosi: i danni che causano sono dovuti esclusivamente ai Nemacyst che producono e ai terremoti che causano emergendo dal sottosuolo.\nReaver.\nEnormi creature volanti, grandi da otto a dieci volte i Droni, sono \"cavalcati\" da un Drone pilota e da un passeggero (un Theron o un altro Drone) che fa fuoco sui nemici dall'alto. Come aspetto fisico ricordano le Sentinelle (Seppie) del film \"Matrix\" I Reaver sono vulnerabili a tutti i tipi di armi da fuoco, sebbene le torrette con mitragliatrici Troika siano particolarmente efficaci. Durante lo scontro finale col Generale RAAM i Reaver volano ai lati del treno, rendendo molto difficile riparsi dal fuoco nemico ai livelli di difficolt\u00e0 pi\u00f9 elevati.\nIdra.\nEnormi creature volanti simili ai Reaver ma con una testa rassomigliante a quella dello Scarabeo rinoceronte. Si vede una sola volta durante la sequenza finale del gioco e non viene mai affrontato in combattimento dal giocatore. L.idra \u00e8 pilotato da una Sentinella Theron che indossa un lungo mantello. L'idra sembra inoltre aver montato su di s\u00e9 una mitragliatrice e altri macchinari assimilati nella sua carne.\nCorpser.\nI Corpser appaiono come mostruosi ragni giganti, con una testa di forma vagamente umanoide ad eccezione degli occhi compositi da insetto. Il Corpser usa le sue otto enormi zampe sia come strumento d'offesa che come difesa proteggendo la parte inferiore del suo corpo, molle e simile a quella dei bruchi. L'Orda di Locuste usa i Corpser per scavare tunnel verso il suolo di Sera (difatti i terremoti possono essere indice proprio della presenza di una di queste creature), e si presume che si siano serviti di loro per scavare le gallerie che li hanno poi condotti in superficie il giorno dell'Emersione. Se quanto dichiarato dalla Coalizione dei Governi Organizzati (COG) \u00e8 vero, anche queste mostruosit\u00e0 hanno dei limiti: pare non riescano a scavare in presenza di rocce troppo dure, motivo per cui la roccaforte della resistenza umana \u00e8 sita sull'altipiano di Jacinto (che poggia su un enorme blocco di granito).\nIl primo incontro con questa Locusta avviene alla fine dell'Atto 3, quando Marcus e Dom lottano contro uno di essi che li aveva seguiti sin dall'Atto 1. Riescono a liberarsene solo facendolo precipitare nello strato di Imulsion liquido ad altissima temperatura sottostante.\nBrumak.\nI Brumak sono mostruosit\u00e0 gigantesche con una pelle straordinariamente spessa. Sovente crescono fino a 12 metri in altezza e tendono a pesare circa 10.000\u00a0kg (22.046\u00a0lbs). In apparenza sono stati allevati dall'Orda di Locuste da piccole scimmie native. I Brumak sono letali a distanza ravvicinata, inoltre sono muniti di cannoni a fasci di energia per uccidere a distanza. Le loro teste hanno i tratti di quelle dei Corpser, ma i loro corpi hanno pi\u00f9 in comune con gli umani che con i ragni. I Brumaks sembrano essere mediamente senzienti, ed hanno la capacit\u00e0 di dare la caccia e tormentare la loro preda. Il giocatore lo incontra nel filmato finale del quarto atto.\nKryll.\nI Kryll sono piccole creature notturne volanti che somigliano molto a quelle presenti nel film Pitch Black. Nonostante l'aspetto e le abitudini simili a quelle dei pipistrelli, sono simili al resto delle Locuste ad eccezione della taglia e delle ali. Essendo abituati a vivere nel sottosuolo e a cacciare di notte, i Kryll temono la luce e non vi si avvicinano mai, anzi il modo migliore per ucciderli \u00e8 quello di usare una forte sorgente luminosa (come una lampada a raggi UV) per bruciarli.\nI Kryll si muovono in folti stormi e cacciano strappando letteralmente la carne dal corpo di chi entra nel loro territorio di caccia, non importa se umani o Locuste, nel giro di pochi secondi. La cosa pi\u00f9 saggia da fare se non si dispone di armi adeguate \u00e8 quello di procedere solamente vicino ad aree ben illuminate e non fare neanche un passo nell'ombra visto che i Kryll sanno sfruttare ogni minima occasione per attaccare. Apparentemente l'unico ad essere in grado di comunicare con queste creature (e soprattutto di non farsi attaccare) \u00e8 il Generale RAAM, che li usa sia come scudo per i colpi infertigli sia come strumento d'offesa ordinando l'attacco quando il nemico si trova lontano dalla luce.\nGli Arenati.\nGli Arenati sono i superstiti umani che vivono al di fuori di Jacinto, sopravvivendo con mezzi di fortuna su un pianeta ormai devastato dalla guerra. Quando la Coalizione dei Governi Organizzati dichiar\u00f2 che l'unico punto sicuro era l'altopiano di Jacinto, vi fu un gran numero di persone (detti \"stranded\", bloccati, reso in Italiano come \"arenati\") che per motivi vari non avevano modo di raggiungerlo; l'alto comando rispose allora causticamente che \"apprezzava il loro sacrificio\" ma non vi era modo di poterli salvare. Questo, oltre al fatto che le loro citt\u00e0 sono state quasi totalmente rase al suolo per via della strategia della \"terra bruciata\" messa in atto dai COG, ha reso gli Arenati estremamente ostili nei confronti dei Gears (vengono definiti \"maiali fascisti assetati di sangue\").\nTuttavia, anche i COGs non sono molto cordiali nei confronti degli Arenati, e anzi li trattano con pregiudizio: Baird, quando Dom comunica alla Squadra Delta che un Arenato di sua conoscenza ha un mezzo che potrebbe servirgli per proseguire, esclama irritato \"Hai a che fare con quei derelitti?\", e pi\u00f9 avanti incalza con un \"Di sicuro ci sono degli Arenati simpatici... O forse no\". Essendo comunque tutti e due umani, alcuni Arenati collaborano con i COGs, ad esempio alla fine dell'Atto 2 (tristemente in quel preciso frangente tutti gli Arenati cadono sotto il fuoco nemico)\nDovendo vivere in condizioni estreme (senza un riparo sicuro per via dei tunnel delle Locuste, con il terrore di essere assediati dai Droni di giorno e dai Kryll di notte) gli Arenati si sono organizzati in accampamenti fortificati lungo le strade delle citt\u00e0, avendo cura di piazzare strategicamente delle fonti di luce: oltre ai lampioni e alle luci per gli addobbi ad illuminare le vie principali, sono state piazzate a breve distanza l'una dall'altra piccole bombole di propano da incendiare in caso di necessit\u00e0.\nFranklin.\nFranklin \u00e8 un Arenato, vecchia conoscenza di Dominic Santiago. Come pegno per un vecchio favore che gli deve, Dom chiede a Franklin di prestargli il suo Junker APC dotato di lampade UV per superare la citt\u00e0 in rovina. Si sa ben poco su Franklin, se non che guida Dom e Marcus attraverso la citt\u00e0 fino alla stazione di rifornimento di Chap. In inglese \u00e8 doppiato da John DiMaggio.\nChap.\nChap \u00e8 l'Arenato pi\u00f9 anziano che si vede nel gioco, e fa la guardia alla stazione di rifornimento dove si trova lo Junker di Franklin. Poich\u00e9 non si aspettava l'arrivo di Marcus e Dom (pi\u00f9 che altro, credeva che sarebbero morti lungo la strada) non rifornisce di carburante il mezzo e lascia ai Delta il compito. Durante il rifornimento la stazione viene attaccata dalle Locuste, e Chap interviene in prima persona con la sua Boltok per difenderla. Sembra ossessivamente legato a quella stazione, dandole addirittura un nome: durante l'assalto dell'Orda, lo si pu\u00f2 sentire piagnucolare \"Stanno sparando a Laverne!\". Dopo l'assalto sale sullo Junker con i Delta e gli spiega come far funzionare la luce UV, quindi ritorna al campo base. Ricomparir\u00e0 in Gears of War 2 nel sottosuolo, dove si \u00e8 rifugiato assieme ad altri sopravvissuti.\nJohnson.\nJohnson \u00e8 uno degli Arenati che \u00e8 collegato a Franklin. Lo si sente nominare dopo che Marcus e Dominic raggiungono il checkpoint uno nella citt\u00e0 distrutta, quando Franklin gli chiede di controllare le luci.\nMaria Santiago.\nMaria Santiago \u00e8 la moglie di Dominic e la madre dei loro due figli Sylvia e Benedicto, morti nel giorno dell'emersione. Maria fu molto provata dalla perdita, e quattro anni dopo scomparve nel nulla; dopo dieci anni di ossessive ricerche Dom la trova in un campo di lavoro delle Locuste. Dom riesce a liberarla, ma a causa delle torture subite, la denutrizione ed il forte shock non era in grado di riconoscere il marito e talvolta neanche di accorgersi della sua presenza. Seppur a malincuore, Dominic decise che la scelta migliore sarebbe stata quella di praticarle l'eutanasia per porre fine alla sua agonia. Questi fatti, che fungono da prequel per il gioco, vengono raccontati nella graphic-novel \"Gears of War: Jacinto's Remnant\".\nArenato nella fabbrica.\n\u00c8 l'Arenato che si incontra nella struttura di estrazione dell'Imulsion \"Lethia\". Lui e i suoi compagni (ormai morti, smembrati dagli Abietti) erano in attesa dei soccorsi, per cui si arrabbia molto quando scopre che Dom e Marcus non sono l\u00ec per salvarlo; tuttavia, in cambio della promessa che l'avrebbero portato con loro, li aiuta a raggiungere la sala comandi della stazione. Nel tragitto, una delle assi del pavimento cede e l'Arenato precipita al piano sottostante, dove viene fatto a pezzi dagli Abietti. Marcus si dimostra molto toccato per la sua morte (probabilmente perch\u00e9 se non l'avesse portato con s\u00e9 non sarebbe morto)."}
{"id": "868734", "revid": "5695", "url": "https://it.wikipedia.org/wiki?curid=868734", "title": "Aspreno di Napoli", "text": "Fu il primo vescovo di Napoli, secondo quanto riportano le \"Gesta episcoporum Neapolitanorum\" e il \"Catalogus episcoporum Neapolitanorum\"; il suo nome appare commemorato al 3 agosto nel calendario marmoreo di Napoli. Secondo questi testi la sua guida pastorale sarebbe stata di circa 23 anni. La sua vita si sarebbe svolta sotto gli imperatori Traiano e Adriano. Fu particolarmente ricolmo d'amore verso i poveri e si dimostr\u00f2 sempre disponibile verso qualsiasi persona al di l\u00e0 del ceto e della condizione sociale, il suo speciale carisma fece accrescere la comunit\u00e0 cristiana napoletana. La sua memoria cade il 3 agosto.\nLeggenda.\nAspreno avrebbe ricevuto il Kerygma cristiano dall'apostolo Pietro che, giunto da Antiochia diretto a Roma, si sarebbe fermato a Napoli dove avrebbe guarito da un male una vecchia la quale si sarebbe convertita e sarebbe poi divenuta Santa Candida la Vecchia.\nCandida avrebbe portato da Pietro proprio Aspreno, anch'egli infermo. La leggenda narra che, a guarigione avvenuta, Aspreno si convert\u00ec e quando Pietro dovette lasciare Napoli per Roma consacr\u00f2 l'uomo vescovo poich\u00e9 nel frattempo la comunit\u00e0 cristiana era divenuta ampia e necessitava di un pastore. Avrebbe fatto costruire l'edificio di culto di Santa Maria del Principio, dove poi sarebbe sorta la Basilica di Santa Restituta e quindi il Duomo di Napoli.\nLa leggenda attribuisce ad Aspreno anche la fondazione della Basilica di San Pietro ad Aram, prima chiesa napoletana, dove \u00e8 ancora presente l'altare su cui Pietro avrebbe celebrato il Sacrificio eucaristico.\nReliquie.\nSepolto secondo la tradizione nell'oratorio della chiesa napoletana di Santa Maria del Principio, recenti ricerche hanno affermato che i suoi resti si trovassero nelle Catacombe di San Gennaro e furono traslati per decisione del vescovo di Napoli Giovanni IV lo Scriba (842-849) nella basilica Stefania dove tutt'oggi riposano sotto l'altare della cappella che porta il suo nome.\nNella cappella del Tesoro di san Gennaro vi \u00e8, insieme a quello di Gennaro e degli altri 50 santi patroni della citt\u00e0 di Napoli, il suo busto d'argento e nella cappella delle reliquie del Duomo di Napoli \u00e8 conservato quello che la tradizione ritiene essere il bastone con cui l'apostolo Pietro lo guar\u00ec dalla malattia.\nNella chiesa di Sant'Aspreno al Porto a lui dedicata si trova il suo Pastorale. Una seconda chiesa dedicata ad Aspreno a Napoli si chiama Sant'Aspreno ai Crociferi.\nCulto.\nFu il primo patrono di Napoli, dal 1673 \u00e8 venerato come secondo patrono della citt\u00e0.\n\u00c8 particolarmente invocato per curare l'emicrania.\nIl Martirologio Romano, riformato a norma dei decreti del concilio Vaticano II, ricorda il santo vescovo il 3 agosto con queste parole:"}
{"id": "868735", "revid": "834", "url": "https://it.wikipedia.org/wiki?curid=868735", "title": "Teatro Sociale (Castiglione delle Stiviere)", "text": "Il Teatro Sociale di Castiglione delle Stiviere \u00e8 uno storico teatro del mantovano, opera dell'architetto Luigi Canonica. Fu inaugurato il 12 ottobre 1843.\nOrigine.\nIl patriziato di Castiglione delle Stiviere usava accogliere rappresentazioni teatrali e melodrammatiche nei saloni del Palazzo Pretorio, i quali vennero, per\u00f2, occupati dalle truppe austriache almeno fra il 1832 ed il 1836. Si ritennero, quindi, maturi i tempi per la realizzazione di un nuovo edificio dedicato. Era questa l'epoca di grande sviluppo della passione teatrale, dopo gli esempi geniali di Goldoni, di Alfieri, e soprattutto l'epoca dell'opera in musica che, in Italia, contava gi\u00e0 nomi gloriosi come Bellini, Rossini, Donizetti.\nMantova aveva costruito il suo Teatro Sociale nel 1822 e a Castiglione si prese l'iniziativa di fare altrettanto, in proporzione dei mezzi con i quali si riusc\u00ec ad effettuare un cospicuo fabbricato e soprattutto un teatro che fu tra i migliori dei teatri sociali di provincia.\nL'edificio.\nIl progetto venne affidato al Canonica, che gi\u00e0 si era illustrato, fra l'altro, nell'ampliamento del Teatro alla Scala e nella sistemazione del Teatro Sociale di Como, di Monza e di Mantova. Egli disegn\u00f2 un impianto nella caratteristica forma a ferro di cavallo.\nPrima della costruzione effettiva, i mezzi furono approntati da un gruppo di soci che elargirono la loro propriet\u00e0 sul terreno fabbricabile in accordo con l'amministrazione comunale (1836) che cedette alcune pertinenze del palazzo di via Pretorio, ed il progetto fu approvato il 17 luglio 1840 dal consigliere aulico di Mantova, a cui segu\u00ec la nomina di una deputazione, con a capo il nobile Carlo Pastorio.\nPer quanto riguarda l'interno e gli elementi strutturali, collaborarono alla decorazione il pittore Orsi dell'Accademia di Venezia, nel sipario raffigurante Apollo Musagete, ed i milanesi Ghislandi, Lodigiani e Zampori per gli affreschi e gli stucchi.\nPrime e rappresentazioni.\nIl teatro fu inaugurato con ripetute rappresentazioni dell'opera \"Virginia\" del musicista Alessandro Nini, di Fano, su libretto di Domenico Bancalari, genovese, seguita dall'opera \"Belisario\" di Gaetano Donizetti.\nRimase \"sociale\" per quasi un secolo, fino all'anno 1938 e ospit\u00f2 la rappresentazione delle pi\u00f9 importanti opere melodrammatiche dell'Ottocento, oltre che di commedie interpretate da cospicue compagnie.\nTra le prime si annovera il \"Nabucco\" (opera che aveva segnato il primo trionfo di Verdi, rappresentata qui nel 1845), la \"Norma\" di Bellini, \"La figlia del reggimento\", \"Marin Faliero\" e \"Roberto Devereux\" di Donizetti (1845), \"Ernani\" e \"I due Foscari\" di Verdi (1846), \"I masnadieri\" di Verdi e \"Beatrice di Tenda\" di Bellini (1850), \"Roberto il diavolo\" di Meyerbeer (1852), \"Il trovatore\" e \"I Lombardi alla prima crociata\" di Verdi (1885). Del compositore parmigiano vennero pure rappresentate \"La traviata\" (1859), \"La forza del destino\" (1894), \"Aida\" (1899), \"Rigoletto\" (1902), \"Un ballo in maschera\" (1907), e infine, nel 1926, impresa di grande audacia, \"Otello\".\nAltre opere rappresentate furono \"Cavalleria rusticana\" di Mascagni, \"La boh\u00e8me\" e \"Tosca\" di Giacomo Puccini (1901-1910), oltre ad \"Andrea Ch\u00e9nier\" di Giordano (1923), tralasciando le altre, in una serie di anni interrotta solo dalla prima guerra mondiale (1915-1918). Attori, ballerini, cantanti e orchestrali furono spesso artisti o spalle reclutate dal Teatro alla Scala di Milano.\nL'arte drammatica in prosa ebbe per interpreti .\nIl tutto testimonia il fiorire di una passione e di una tradizione di cui \u00e8 inutile rimpiangere l'odierno fatale superamento, dopo che, fino dal 1924, l'arte cinematografica ha segnato una prima vittoria (si intende, di pubblica partecipazione) sull'arte propriamente teatrale, e dopo che i mezzi di diffusione moderni hanno messo in crisi la frequenza agli spettacoli anche negli stessi capoluoghi di provincia."}
{"id": "868736", "revid": "253269", "url": "https://it.wikipedia.org/wiki?curid=868736", "title": "Scott Grimes", "text": "Biografia.\nNato a Lowell (Massachusetts) nel 1971, Scott Grimes comincia la sua carriera come attore bambino in alcune produzioni televisive, che gi\u00e0 lo vedono protagonista nel 1984 in \"It Came Upon the Midnight Clear\" al fianco di Mickey Rooney.\nCome attore \u00e8 noto al grande pubblico soprattutto come sergente Donald Malarkey in \"Band of Brothers - Fratelli al fronte\" (2001) e dottor Archie Morris in \"E.R. - Medici in prima linea\" (2003-09). \u00c8 soprannominato \"Leprechaun\" (Lepricano) per le sue chiare origini irlandesi. Per alcune puntate dell'undicesima stagione di \"E.R.\" ha lavorato con l'attore Eion Bailey con il quale aveva gi\u00e0 collaborato in \"Band of Brothers.\" Dal 2017 ricopre il ruolo del tenente Gordon Malloy nella serie televisiva statunitense \"The Orville\".\nVita personale.\n\u00c8 stato sposato dal 1997 al 2007 con Dawn Bailey, dalla quale ha avuto due figli: Madison, nata nel 1999 e Jackson Richard, nato nel 2001. Zio della giovane attrice Camryn Grimes, nel dicembre 2011 si \u00e8 risposato con Megan Moore dalla quale si \u00e8 separato nel 2017. Il 21 maggio 2019 si sposa con l'attrice e modella statunitense Adrianne Palicki. Nel luglio dello stesso anno i due attori presentano domanda di divorzio.\nDoppiatori italiani.\nDa doppiatore \u00e8 sostituito da:"}
{"id": "868741", "revid": "30610", "url": "https://it.wikipedia.org/wiki?curid=868741", "title": "Epicari", "text": "Epicari fu una liberta che partecip\u00f2 alla congiura pisoniana contro Nerone.\nPublio Cornelio Tacito negli \"Annales\" afferma che lei cerc\u00f2 di convincere Volusio Proculo o Valerio Proculo, un ufficiale neroniano, ad uccidere l'imperatore.\nL'ufficiale invece svel\u00f2 la congiura. Epicari fu arrestata ma neg\u00f2 la congiura. Torturata, si suicid\u00f2 per non fare i nomi dei congiurati.\nUn esempio di grande coraggio riferito dallo stesso Tacito, \u00e8 la morte di Epicari, suicida pur di non rivelare i nomi dei complici dopo essere stata pi\u00f9 volte torturata: \"Fulgido esempio di eroismo, dato da una donna, una liberta, che in un cos\u00ec grande pericolo volle proteggere degli estranei e quasi degli sconosciuti, mentre degli uomini nati liberi, dei cavalieri e dei senatori romani, senza essere sottoposti a tortura, tradivano ognuno le persone pi\u00f9 care\"\nGiovanni Boccaccio la cita nel suo libro sulle donne illustri \"De mulieribus claris\".\nIppolito D\u2019Aste, drammaturgo ligure (Recco 1809-Genova 1866), compose una tragedia intitolata \u201cEpicari e Nerone\u201d, proponendola come una poetessa greca convertitasi al Cristianesimo ma in realt\u00e0 allontanandosi dalle fonti storiche. \nIl personaggio \u00e8 stato riscoperto proprio negli ultimi anni. Federica Introna, filologa, docente e scrittrice, ne ha fatto la protagonista del suo romanzo storico \u201cLa Congiura\u201d, ripresentandola secondo la lezione tacitiana come eroina della libert\u00e0."}
{"id": "868743", "revid": "729019", "url": "https://it.wikipedia.org/wiki?curid=868743", "title": "Squeeze out", "text": "Squeeze out \u00e8 un termine inglese con il quale si indica un istituto giuridico che attribuisce sotto particolari condizioni il diritto di acquisto sulle azioni residue in seguito alla promozione di un'offerta pubblica di acquisto (OPA) totalitaria.\nIn particolare l'ordinamento italiano (TUF art. 111 - decreto legislativo 58/98) prevede che, in seguito alla promozione di un'OPA totalitaria (sia essa successiva o preventiva) che conduce alla detenzione di almeno il 95% del capitale con diritto di voto ma non della totalit\u00e0 delle azioni, l'offerente possa avvalersi del diritto di acquisto delle azioni residue se ne abbia fatto menzione nel documento d'offerta entro 3 mesi dall'Opa.\nIl prezzo di cessione deve essere determinato ai sensi dell'Art. 108, commi 3,4,5 del TUF. Si configurano cos\u00ec tre possibilit\u00e0. \nNel caso in cui la soglia del 95% sia raggiunta in seguito ad un'offerta pubblica di acquisto totalitaria, il corrispettivo \u00e8 pari a quello dell'offerta. \nIn caso di offerta volontaria, il corrispettivo \u00e8 pari a quello dell'offerta pubblica totalitaria precedente. Sempre che l'offerente abbia acquistato, tramite opa, almeno il 90% del capitale con diritto di voto. \nAl di fuori di questi casi, il corrispettivo \u00e8 determinato dalla Consob, tenendo conto del corrispettivo dell'eventuale opa precedente e/o del prezzo di mercato dello strumento finanziario in questione nei sei mesi precedenti all'annuncio dell'offerta pubblica di acquisto. \nLa disciplina, cos\u00ec strutturata, \u00e8 riconosciuta in molti ordinamenti ai fini di tutela dell'offerente, che pu\u00f2 essere agevolato dal possesso della totalit\u00e0 delle azioni. Si ravvisa comunque anche una tutela per le minoranze offrendo loro la possibilit\u00e0 di uscita dall'investimento ad un corrispettivo equo. (pari a quello dell'opa o alternativamente determinato dalla Consob)"}
{"id": "868744", "revid": "729019", "url": "https://it.wikipedia.org/wiki?curid=868744", "title": "Sigari Punch", "text": "Punch \u00e8 una marca di sigari cubani tra le pi\u00f9 antiche in assoluto.\nStoria.\nFondata nel 1840 da un tedesco di nome Stockmann. Diverse ipotesi sono state fatte in ordine all'origine del nome. Secondo una tesi esso deriva dalla figura di Punchinello (omonimo inglese di Pulcinella), secondo altri da un'omonima rivista satirica inglese. Dal vecchio logo della marca, che ritrae proprio la maschera, pare chiaro comunque quale sia la tesi pi\u00f9 realistica.\nLa marca comunque deve la sua notoriet\u00e0 principalmente allo spagnolo Manuel L\u00f3pez Fern\u00e1ndez, che la rilev\u00f2 nel 1884 e la gest\u00ec fino al 1925, e che riusc\u00ec a lanciarla bene nel mercato inglese dove \u00e8 da sempre molto apprezzata. Alla morte di Fern\u00e1ndez la marca venne acquisita dalla societ\u00e0 che possedeva gi\u00e0 anche, tra l'altro, Hoyo de Monterrey, ovviamente sino alla rivoluzione cubana di Fidel Castro che nazionalizz\u00f2 anche quest'azienda. A tutt'oggi Punch \u00e8 infatti di propriet\u00e0 di \"Habanos\", la societ\u00e0 al 51% del Governo cubano ed al 49% della multinazionale del tabacco franco-spagnola Altadis.\nAttualmente Punch \u00e8 presente nei mercati mondiali con una discreta quota mercato, grazie ad un catalogo che presenta ben tre modelli della stessa vitola, ovvero la \"corona gorda\".\nProdotti.\nElenco sigari commercializzati nel mercato italiano (escluse le edizioni limitate):"}
{"id": "868746", "revid": "287204", "url": "https://it.wikipedia.org/wiki?curid=868746", "title": "Palla (oggetto liturgico)", "text": "La palla, chiamata anche animetta, \u00e8 un oggetto liturgico in uso nella celebrazione eucaristica cattolica di rito latino.\nCaratteristiche.\nConsiste in un quadrato di stoffa, generalmente bianco, su cui pu\u00f2 essere ricamata una croce o altri abbellimenti, e che pu\u00f2 avere una consistenza dura o soffice. Generalmente viene inamidata.\nFunzione.\nUn tempo al posto della palla per coprire il calice si utilizzava un lembo del corporale, che si presentava di dimensioni maggiori di quelle che ha in genere oggi. In seguito, per comodit\u00e0, venne introdotta la palla, la cui funzione \u00e8 quella di coprire il calice e la patena onde evitare che prima della consacrazione possano entrarvi elementi esterni e corrompenti, come polvere, detriti o insetti."}
{"id": "868750", "revid": "599013", "url": "https://it.wikipedia.org/wiki?curid=868750", "title": "Manuel Estiarte", "text": "Dal 2008 \u00e8 assistente di Pep Guardiola, prima al Barcellona ed al Bayern Monaco ed attualmente al Manchester City.\nBiografia.\nCarriera sportiva.\nViene considerato il Maradona o il Michael Jordan della pallanuoto: non particolarmente dotato fisicamente, grazie alla sua grande tecnica \u00e8 stato ugualmente capace di dominare la scena della pallanuoto mondiale per pi\u00f9 di 20 anni. A 19 anni debutta ai Giochi olimpici di Mosca del 1980 diventando il goleador della competizione; si ripeter\u00e0 anche nelle edizioni del 1984, a Los Angeles e del 1988 a Seul.\nCon la Nazionale ai Giochi olimpici ha conquistato un oro (1996) e un argento (1992).\nIl suo palmar\u00e8s pu\u00f2 vantare anche l'oro ai Mondiali di Perth del 1998 e gli argenti ai Campionati mondiali di Perth 1991 e Roma 1994, tre bronzi nella Coppa del Mondo di pallanuoto nel 1985, nel 1991 e nel 1999 e infine un argento ai Campionati europei di Sheffield nel 1993.\nComplessivamente con la Nazionale ha disputato 578 incontri.\nDopo il ritiro.\nNel 2000 \u00e8 entrato a far parte del Comitato Olimpico Internazionale. Nel luglio 2008 passa al mondo del calcio diventando capo delle pubbliche relazioni del Barcellona su idea del suo amico di infanzia Josep Guardiola. Si divide tra Manchester e Pescara, dove ha giocato in due riprese e ha vinto due campionati italiani."}
{"id": "868757", "revid": "287204", "url": "https://it.wikipedia.org/wiki?curid=868757", "title": "Euro Stoxx 50", "text": "LEURO STOXX 50 \u00e8 un indice azionario di titoli dell'eurozona creato nel 1998 dalla STOXX Limited; una joint venture creata da Deutsche B\u00f6rse AG, Dow Jones &amp; Company e SWX Group nel 1997.\nCaratteristiche.\nL'EURO STOXX 50 \u00e8 stato introdotto il 26 febbraio 1998 e la sua composizione viene rivista annualmente nel mese di settembre. L'indice \u00e8 disponibile in diverse valute (EUR, USD, CAD, GBP, JPY) e varianti (\"Price\", \"Net Return\", \"Gross Return\").\nL'EURO STOXX 50 \u00e8 l'indice azionario delle principali aziende dell'eurozona e comprende una rappresentazione dei principali settori industriali dell'area. \u00c8 composto da 50 titoli degli 11 paesi dell'eurozona: Austria, Belgio, Finlandia, Francia, Germania, Irlanda, Italia, Lussemburgo, Paesi Bassi, Portogallo e Spagna.\nL'indice \u00e8 utilizzato dalle istituzioni finanziarie come riferimento per un'ampia gamma di prodotti di investimento come exchange-traded fund (ETF), futures, opzioni e prodotti strutturati in tutto il mondo."}
{"id": "868759", "revid": "42368665", "url": "https://it.wikipedia.org/wiki?curid=868759", "title": "STOXX 50", "text": ""}
{"id": "868771", "revid": "339392", "url": "https://it.wikipedia.org/wiki?curid=868771", "title": "Il regno di Torres", "text": ""}
{"id": "868773", "revid": "78273", "url": "https://it.wikipedia.org/wiki?curid=868773", "title": "Nazionale di Calcio della Lapponia", "text": ""}
{"id": "868781", "revid": "98077", "url": "https://it.wikipedia.org/wiki?curid=868781", "title": "Vernacolo toscano", "text": ""}
{"id": "868784", "revid": "838137", "url": "https://it.wikipedia.org/wiki?curid=868784", "title": "Serializzazione", "text": "In informatica, la serializzazione \u00e8 un processo per salvare un oggetto in un supporto di memorizzazione lineare (ad esempio, un file o un'area di memoria), o per trasmetterlo su una connessione di rete. La serializzazione pu\u00f2 essere in forma binaria o pu\u00f2 utilizzare codifiche testuali (ad esempio il formato XML) direttamente leggibili dagli esseri umani. Lo scopo della serializzazione \u00e8 di trasmettere l'intero stato dell'oggetto in modo che esso possa essere successivamente ricreato nello stesso identico stato dal processo inverso, chiamato deserializzazione.\nUsi della serializzazione.\nLa serializzazione ha numerosi vantaggi, e fornisce:\nAlcune di queste caratteristiche necessitano l'indipendenza dall'architettura per essere utilizzabili. Ad esempio, per un uso ottimale della distribuzione, un computer basato su un'architettura hardware differente deve essere in grado di ricostruire un flusso di dati serializzati a prescindere dall'ordinamento dei byte. Questo significa che il metodo pi\u00f9 semplice e rapido di copiare direttamente la configurazione della memoria delle strutture dati non pu\u00f2 funzionare adeguatamente per tutte le architetture. Serializzare le strutture dati in un formato indipendente dall'architettura significa non avere problemi relativi all'ordinamento dei byte, alla configurazione della memoria, o pi\u00f9 semplicemente dovuti ai differenti modi di rappresentare le strutture dati nei diversi linguaggi di programmazione.\nUna caratteristica presente in molti schemi di serializzazione \u00e8 quella che per estrarre una parte delle strutture dati serializzate \u00e8 necessario che venga letto e ricostruito l'intero oggetto, poich\u00e9 la codifica dei dati \u00e8 seriale.\nUn altro problema \u00e8 rappresentato dai puntatori: anche su una singola macchina, questi sono entit\u00e0 troppo labili per essere salvati, perch\u00e9 l'oggetto al quale puntano pu\u00f2 essere caricato, durante la deserializzazione, in un'area di memoria differente. Il processo che permette di risolvere questo problema e ricostruire correttamente la struttura dati \u00e8 definito \"unswizzling\", mentre la deserializzazione prevede il processo inverso di \"pointer swizzling\".\nConseguenze.\nLa serializzazione comunque mina l'incapsulamento di un tipo di dato astratto esponendone potenzialmente i dettagli implementativi privati. Per scoraggiare i concorrenti dal realizzare prodotti compatibili con i propri spesso i produttori di software proprietari mantengono segreti i dettagli dei formati di serializzazione dei loro programmi. Alcuni offuscano o cifrano deliberatamente i dati serializzati.\nInoltre, l'interoperabilit\u00e0 richiede che le applicazioni siano in grado di comprendere le serializzazioni di ogni altra applicazione. Quindi le architetture di invocazione di metodi remoti quali CORBA definiscono i loro formati di serializzazione in dettaglio, e spesso forniscono metodi di verifica della consistenza di ogni flusso serializzato quando lo riconvertono in un oggetto.\nSerializzazione leggibile da esseri umani.\nAlla fine degli anni novanta si sono affermati protocolli alternativi a quelli standard usati in precedenza: il linguaggio di markup XML \u00e8 stato usato per generare codice leggibile in formato testo. Questa tecnica \u00e8 particolarmente utile per rendere gli oggetti persistenti comprensibili agli umani, oppure per trasmetterli ad altri sistemi che utilizzano diversi linguaggi di programmazione, anche se presenta lo svantaggio di perdere la compattezza di altri tipi di codifica byte-stream, di solito preferiti per motivi di praticit\u00e0. Una possibile soluzione futura a questo problema potrebbero essere i cosiddetti schemi di \"compressione trasparente\" (vedere XML binario). XML \u00e8 oggi spesso usato per trasferimenti sincroni di dati strutturati fra client e server in applicazioni WEB sviluppate in AJAX. In alternativa si usa JSON, un protocollo di serializzazione di tipo testo pi\u00f9 leggero che utilizza la sintassi di JavaScript ma \u00e8 supportato anche da molti altri linguaggi di programmazione.\nSupporto linguaggi di programmazione.\nMolti linguaggi di programmazione orientati agli oggetti supportano la \"serializzazione degli oggetti\" (detta a volte anche \"archiviazione degli oggetti\"), sia con la pratica dello zucchero sintattico, sia mediante interfacce standard appositamente progettate allo scopo. Fra gli altri si citano Ruby, Smalltalk, Python, Objective-C, Java, e la famiglia .NET.\nEsistono anche librerie che consentono di aggiungere il supporto per la serializzazione a linguaggi che ne sono sprovvisti.\nFramework .NET.\nNei linguaggi .NET, le classi possono essere serializzate e deserializzate aggiungendo l'attributo codice_1 alla classe.\n'VB Example\n&lt;Serializable()&gt; Class Employee\n// C# Example\n[Serializable]\nclass Employee"}
{"id": "868786", "revid": "1718925", "url": "https://it.wikipedia.org/wiki?curid=868786", "title": "Deserializzazione", "text": "In informatica, nella programmazione orientata agli oggetti, deserializzare un oggetto significa ricostruirlo a partire dalla sua rappresentazione binaria ottenuta da un file o da un canale di rete.\nIl processo inverso si chiama serializzazione e trasforma un oggetto nella sua rappresentazione binaria che, successivamente, pu\u00f2 essere salvata su una memoria di massa o si pu\u00f2 trasmettere su un canale di rete.\nNon bisogna confondere la deserializzazione con una lettura di dati o parametri da un file o da un canale di rete per ottenere le propriet\u00e0 da caricare in un oggetto.\nDeserializzazione di un oggetto.\nProcedura in visual basic.\nQuando si deserializza un oggetto, il formato del trasporto determina se verr\u00e0 creato un flusso o un oggetto file. Dopo avere determinato il formato del trasporto, \u00e8 possibile chiamare il metodo Serialize o Deserialize, in base alle esigenze.\nPer deserializzare un oggetto\n Dim myObject As MySerializableClass\n ' Construct an instance of the XmlSerializer with the type\n ' of object that is being deserialized.\n Dim mySerializer As XmlSerializer = New \n XmlSerializer(GetType(MySerializableClass))\n ' To read the file, create a FileStream.\n Dim myFileStream As FileStream = _\n New FileStream(\"myFileName.xml\", FileMode.Open)\n ' Call the Deserialize method and cast to the object type.\n myObject = CType( _\n mySerializer.Deserialize(myFileStream), MySerializableClass) \nProcedura in C#.\n MySerializableClass myObject;\n // Construct an instance of the XmlSerializer with the type\n // of object that is being deserialized.\n XmlSerializer mySerializer = \n new XmlSerializer(typeof(MySerializableClass));\n // To read the file, create a FileStream.\n FileStream myFileStream = \n new FileStream(\"myFileName.xml\", FileMode.Open);\n // Call the Deserialize method and cast to the object type.\n myObject = (MySerializableClass) \n mySerializer.Deserialize(myFileStream)\nProcedura in Java.\nDi seguito un esempio di classe Java che carica un oggetto Vector da un file e, nel caso il file non esista, lo crea.\n import java.io.*;\n import java.util.*;\n public class Serialize {\n /**\n * @param obj Object - L'oggetto da salvare.\n * @param filename String - Il file dove salvarlo.\n public static void serializza(Object daSerializzare, String filename) throws IOException {\n ObjectOutputStream objstream = new ObjectOutputStream(new FileOutputStream(filename));\n objstream.writeObject(daSerializzare);\n objstream.close();\n \n * @param filename String - Il nome del file che contiene l'oggetto serializzato\n public static Object deserializza(String filename) throws Exception {\n ObjectInputStream objstream = new ObjectInputStream(new FileInputStream(filename));\n Object oggettoDeserializzato = objstream.readObject();\n objstream.close();\n return oggettoDeserializzato;\n \n * @param args String[] - gli argomenti della riga di comando\n public static void main(String[] args) {\n Vector v;\n try {\n v = (Vector) deserializza(\"Amici.ser\"); //cerca di caricare un Vector dal file Amici.ser\n System.out.println(\"Ho letto: \"+v);\n } catch(Exception e) {\n //Nel caso non riesco a leggere il file, allora provo a crearlo\n System.out.println(\"File non trovato. Creazione in corso.\");\n v = new Vector();\n v.addElement(\"Pietro\");\n v.addElement(\"Giovanni\");\n v.addElement(\"Matteo\");\n System.out.println(\"Ho creato: \"+v);\n \n try {\n serializza(v, \"Amici.ser\"); //Serializza il Vector nel file Amici.ser\n System.out.println(\"Ho salvato: \"+v);\n } catch(Exception e) {\n System.out.print(\"Errore nel salvataggio del file: \");\n e.printStackTrace();"}
{"id": "868789", "revid": "648716", "url": "https://it.wikipedia.org/wiki?curid=868789", "title": "Contea di DeKalb (Georgia)", "text": "La contea di DeKalb (in inglese DeKalb County) \u00e8 una contea dello Stato USA della Georgia. Il nome le \u00e8 stato dato in onore del generale Johann de Kalb. Al censimento del 2000 la popolazione era di abitanti. Il suo capoluogo \u00e8 Decatur.\nGeografia fisica.\nLo United States Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa Contea di DeKalb venne istituita nel 1822. Venne costituita da parte delle contee di Henry, Gwinnett e Fayette."}
{"id": "868799", "revid": "1573940", "url": "https://it.wikipedia.org/wiki?curid=868799", "title": "Contea di DeKalb (Illinois)", "text": "La contea di DeKalb (in inglese DeKalb County) \u00e8 una contea dello Stato USA dell'Illinois. Il nome le \u00e8 stato dato in onore del generale Johann de Kalb. Al censimento del 2000 la popolazione era di 88.969 abitanti. Il suo capoluogo \u00e8 Sycamore.\nGeografia fisica.\nL'U.S. Census Bureau certifica che l'estensione della contea \u00e8 di 1.645\u00a0km\u00b2, di cui 1.642\u00a0km\u00b2 composti da terra e i rimanenti 3\u00a0km\u00b2 composti di acqua.\nStoria.\nLa Contea di DeKalb venne costituita il 4 marzo 1837 da parte della contea di Kane."}
{"id": "868807", "revid": "1522738", "url": "https://it.wikipedia.org/wiki?curid=868807", "title": "Storia del Togo", "text": "Della storia del Togo prima dell'arrivo degli esploratori Portoghesi (XV secolo) si conosce poco. In epoca coloniale, il Togo fu soggetto all'amministrazione di Germania, Regno Unito e Francia. Dall'indipendenza (ottenuta dal Togo nel 1955), la storia politica del paese fu tormentata, e caratterizzata da conflitti sociali e colpi di stato.\nStoria precoloniale.\nDei popoli che abitarono anticamente il Togo non si sa molto. Quando gli Europei giunsero per la prima volta nella regione, le tre etnie predominanti erano gli Ewe (originari della Nigeria e del Benin), e i Mina e i Guin (originari del Ghana). Tutti e tre questi gruppi erano presenti soprattutto nella zona costiera.\nNel XVI secolo, i Mina collaborarono con gli Europei nella tratta degli schiavi, comprando prigionieri dalle trib\u00f9 settentrionali (come i Kaby\u00e9) e rivendendoli sulle coste. Pur commerciando con i popoli locali, gli Europei non si insediarono nel Togo a causa della mancanza di porti naturali.\nColonizzazione tedesca.\nNel 1884, con un trattato firmato a Togoville, la Germania dichiar\u00f2 suo protettorato la costa del Togo. Negli anni successivi, il controllo tedesco si estese gradualmente verso l'entroterra. La colonia, chiamata Togoland, fu una delle pi\u00f9 ricche della Germania, e divenne un modello per la colonizzazione tedesca di altre regioni. I coloni tedeschi introdussero nel paese tecniche molto moderne per la coltivazione di cacao, caff\u00e8 e cotone e svilupparono le infrastrutture del paese fino a renderle tra le migliori nell'Africa del tempo.\nAmministrazione franco-britannica.\nL'8 agosto 1914, pochi giorni dopo l'inizio della prima guerra mondiale, i Francesi e gli Inglesi invasero il Togoland, costringendo i Tedeschi alla resa il 26 agosto. La popolazione locale accolse di buon grado i franco-britannici dato che non tollerava l'amministrazione tedesca sfruttatrice. Nel 1916 la colonia fu spartita fra Francia e Regno Unito, e questa suddivisione amministrativa fu confermata da un mandato della Lega delle Nazioni dopo la guerra. Il mandato di amministrare il Togoland fu rinnovato dalle Nazioni Unite dopo la seconda guerra mondiale. Nel dicembre del 1956 la parte britannica del Togoland, a ovest, vot\u00f2 a favore dell'unificazione con la Costa d'Oro, andando a far parte della nazione del Ghana. A tale divisione gli Ew\u00e9 furono assolutamente contrari.\nIndipendenza.\nNel 1955 il Togoland francese divenne una repubblica indipendente all'interno dell'Unione Francese. Vennero eletti per suffragio universale un'assemblea legislativa e un governo, e nel 1956 si tenne il referendum in cui fu accettata la prima costituzione del paese. Il 10 settembre dello stesso anno Nicolas Grunitzky fu eletto come Primo ministro del Togo. Tuttavia, a causa di una controversia sulla regolarit\u00e0 delle votazioni, le elezioni furono ripetute nel 1958, questa volta vinte da Sylvanus Olympio. Il 27 aprile 1960 il Togo sciolse definitivamente i suoi legami con la Francia, diventando una repubblica pienamente indipendente con Olympio come primo presidente.\nNel 1961 venne ratificata una nuova costituzione che ridefiniva la figura del presidente, conferendogli il monopolio dei poteri esecutivi, e prevedendo la durata di 7 anni per il suo mandato. Nello stesso anno si tennero le elezioni, con il partito di Grunitzky squalificato; Olympio raccolse il 90% dei voti, diventando anche il primo presidente eletto del Togo.\nLa presidenza di Olympio.\nAll'epoca dell'indipendenza, nel Togo esistevano quattro partiti politici principali, in forte attrito l'uno con l'altro: Juvento (il partito della sinistra giovanile),\nla Union D\u00e9mocratique des Populations Togolaises (IDPT); il Parti Togolais du Progr\u00e8s (PTP) di Grunitzky e l'Unit\u00e9 Togolaise (UT) di Olympio. Nel 1962, Olympio sciolse tutti i partiti dell'opposizione accusandoli di aver complottato per rovesciare il governo. Successivamente, Olympio us\u00f2 il suo corpo di miliziani (Ablode Sodjas) per instaurare un regime di terrore. I suoi avversari politici (incluso Grunitzky) furono imprigionati o costretti all'esilio.\nLa presidenza di Grunitzky.\nOlympio fu assassinato il 13 gennaio 1963 durante l'insurrezione di un gruppo di militari. Grunitzky rientr\u00f2 in patria e form\u00f2 un governo provvisorio. Il 5 maggio 1963 venne approvata una nuova costituzione che ricostitu\u00ec il sistema multipartitico, e Grunitzky fu eletto presidente, con Antoine Meatchi come vicepresidente. Grunitzky form\u00f2 un governo in cui comparivano rappresentanti di tutti i partiti.\nGrunitzky rimase in carica per circa 4 anni, ma il suo potere and\u00f2 via via indebolendosi. Un primo tentativo di colpo di Stato fall\u00ec il 21 novembre del 1966; il secondo, organizzato nel 1967 dal tenente colonnello \u00c9tienne Eyad\u00e9ma e da Kl\u00e9ber Dadjo, ebbe successo.\nLa presidenza di Eyad\u00e9ma.\nIn seguito al colpo di Stato di Eyad\u00e9ma e Dadjo, tutti i partiti politici furono nuovamente banditi, e la costituzione sospesa. Dadjo govern\u00f2 per un breve periodo intermedio; nel 1969 Eyad\u00e9ma fond\u00f2 un nuovo partito, il Rassemblement du Peuple Togolais (\"Raggruppamento del popolo togolese\") e nel 1972 fu eletto presidente.\nEyad\u00e9ma rimase in carica per molti anni. Nel 1979 dichiar\u00f2 l'inizio della \"terza repubblica\" del Togo, caratterizzata dalla formazione di un governo in parte composto di civili e in parte di militari. Stese anche una nuova costituzione, che rafforzava ulteriormente i poteri del presidente. Con questo nuovo sistema fu riconfermato presidente nel 1979 e poi nel 1986.\nAlla fine degli anni ottanta, nel clima creato dai mutamenti in corso nell'Europa dell'est e nell'Unione Sovietica, anche il Togo fu attraversato da dimostrazioni antigovernative. Nell'aprile del 1991 il governo inizi\u00f2 a trattare con i nuovi gruppi di opposizione, concedendo un'amnistia generale che permise a molti esiliati di rimpatriare. Dopo uno sciopero generale e nuove dimostrazioni, Eyad\u00e9ma decise di indire un \"forum nazionale\" il 12 giugno per discutere con l'opposizione. Il forum, dominato dagli oppositori del presidente, si autodichiar\u00f2 \"conferenza nazionale\", dedicandosi alla stesura di una nuova costituzione e chiedendo che venisse istituito un governo provvisorio in attesa delle nuove elezioni. Il forum elesse Joseph Kokou Koffigoh Primo Ministro del governo di transizione, ma concesse a Eyad\u00e9ma di mantenere il ruolo di capo dello stato, seppure con poteri limitati.\nNei tre anni successivi Eyad\u00e9ma e i suoi oppositori furono in una situazione di costante conflitto, che ebbe riflessi in scontri nel paese. L'organo legislativo di transizione (l'Alto Consiglio della Repubblica) decise di sciogliere il partito di Eyad\u00e9ma (l'RPT) nel novembre del 1991. L'esercito, ancora controllato da Eyad\u00e9ma, replic\u00f2 irrompendo negli uffici governativi e catturando il Primo Ministro il 3 dicembre dello stesso anno. Dopo ulteriori conflitti, nel 1992 venne formato un nuovo governo, nuovamente sotto la guida di Koffigoh, ma con numerosi ministri dell'RPT. Gilchrist Olympio, figlio di Sylvanus Olympio e personaggio di spicco dell'opposizione, sub\u00ec un attentato da parte dell'esercito il 5 maggio 1992, restando gravemente ferito. Nell'estate del 1992 ci furono nuovi negoziati, e a settembre il popolo approv\u00f2 una nuova costituzione, che diede inizio alla \"quarta repubblica\" del Togo. In ottobre, tuttavia, l'esercito intervenne nuovamente, catturando i membri della legislazione provvisoria. L'opposizione reag\u00ec indicendo un nuovo sciopero generale il 16 novembre, mettendo in scacco Eyad\u00e9ma ma danneggiando anche gravemente l'economia del paese.\nNel gennaio del 1993 Eyad\u00e9ma dichiar\u00f2 concluso il periodo di transizione e nomin\u00f2 nuovamente Koffigoh Primo Ministro, seppure con poteri limitati. Seguirono nuovi scontri fra l'esercito e la popolazione, con oltre 300.000 profughi in fuga verso il Benin e il Ghana.\nCon il perdurare dello sciopero generale, Eyad\u00e9ma fu costretto a negoziare nuovamente. Il risultato del processo di negoziazione fu l'accordo di Ouagadougou, stipulato l'11 luglio 1993, sulla cui base furono indette nuove elezioni in agosto. Fra accuse di brogli e difficolt\u00e0 nell'organizzazione della campagna elettorale, l'opposizione fin\u00ec per scegliere il boicottaggio delle elezioni; Eyad\u00e9ma vinse con il 96% dei voti (vot\u00f2 solo il 36% degli aventi diritto). Dopo nuovi scontri (con centinaia di morti fra i civili) Eyad\u00e9ma decise di tenere nuove elezioni legislative il 6 febbraio e il 20 febbraio del 1994. Secondo la testimonianza di osservatori internazionali, il processo di voto e scrutinio si svolsero correttamente. L'opposizione (costituita principalmente dalla coalizione di UTD e CAR) ottenne una leggera maggioranza nell'Assemblea Nazionale. Il 22 aprile Eyad\u00e9ma nomin\u00f2 Primo Ministro Edem Kodjo, dell'UTD. Poich\u00e9 l'UTD aveva ottenuto meno voti del CAR, quest'ultimo protest\u00f2 contro la nomina di Kodjo, uscendo dalla coalizione e dal governo. Kodjo si trov\u00f2 quindi costretto a realizzare un governo di coalizione insieme all'RPT.\nIl governo di Kodjo pose l'enfasi sul risanamento economico, la creazione di istituzioni democratiche, lo stato di diritto e il rimpatrio dei togolesi fuggiti o esiliati negli anni precedenti. Egli fu comunque costretto a modificare la compagine di governo l'anno successivo, rafforzando la rappresentanza dell'RPT. Il potere di Eyad\u00e9ma torn\u00f2 a crescere, e Kodjo si dimise nell'agosto del 1996.\nLe elezioni presidenziali del 1998 si svolsero in un contesto di forte irregolarit\u00e0, e videro nuovamente la vittoria di Eyad\u00e9ma. Il 21 marzo 1999 si tennero nuove elezioni legislative, ancora boicottate dall'opposizione e stravinte dall'RPT.\nNel luglio del 1999 Eyad\u00e9ma firm\u00f2 un accordo con l'opposizione (il Lom\u00e9 Framework Agreement) in cui dichiarava che non si sarebbe ricandidato al termine del mandato e che avrebbe indetto nuove elezioni legislative nel 2000. Le elezioni furono in realt\u00e0 poi rimandate fino all'ottobre del 2002. L'opposizione mantenne la linea del boicottaggio. Eyad\u00e9ma fece mettere in atto una nuova modifica della costituzione che consentiva al presidente di candidarsi per un qualsiasi numero di mandati. Inoltre, la nuova costituzione prevedeva che i candidati a presidente dovessero vivere da almeno 12 mesi nel Togo; questa misura ebbe l'effetto di escludere dalla competizione per le successive elezioni Gilchrist Olympio, che era stato a lungo in esilio. Eyad\u00e9ma vinse nuovamente le elezioni, ancora una volta fra le accuse di broglio da parte dell'opposizione.\nAmministrazione Gnassingb\u00e9.\nEyad\u00e9ma mor\u00ec il 5 febbraio 2005 mentre si trovava in volo per la Francia, dove andava a farsi ricoverare per un attacco cardiaco. Gli succedette il figlio Faure Gnassingb\u00e9 (gi\u00e0 ministro dei lavori pubblici, delle miniere e delle telecomunicazioni). L'Unione Africana e le Nazioni Unite protestarono contro tale nomina, considerata equivalente a un colpo di Stato, e Gnassingb\u00e9 si ritir\u00f2 dall'incarico il 25 febbraio, vincendo le successive elezioni del 24 aprile. Delle stesse elezioni si dichiar\u00f2 vincitore anche il leader dell'opposizione, Emmanuel Bob-Akitani; ne seguirono scontri nel paese con diverse vittime civili. La posizione di presidente di Gnassingb\u00e9 fu poi confermata il 3 maggio."}
{"id": "868812", "revid": "599013", "url": "https://it.wikipedia.org/wiki?curid=868812", "title": "Toqtar O\u00f1\u011farbayul\u0131 \u00c4wb\u00e4kirov", "text": "Biografia.\n\u00c4ub\u00e4kirov \u00e8 nato nell'Unione delle Repubbliche Socialiste Sovietiche, nella repubblica socialista sovietica Kazakha (oggi Kazakistan); \u00e8 sposato con Tatyana Malysheva ed ha due figli: Timur e Mikhail. Si \u00e8 diplomato all'Istituto delle Forze Aeree ed \u00e8 stato un paracadutista ed un pilota collaudatore. Successivamente \u00e8 stato selezionato come cosmonauta.\nIl 2 ottobre 1991 \u00e8 partito verso la stazione spaziale russa Mir con la missione Sojuz TM-13 dal cosmodromo di Baikonur ed \u00e8 rientrato il 10 ottobre con la Sojuz TM-12. Aubakirov \u00e8 stato il primo cittadino sovietico ad andare nello spazio senza essere completamente certificato come cosmonauta poich\u00e9 il volo di un kazako faceva parte dell'accordo tra Kazakistan e Russia per l'utilizzo del cosmodromo di Baikonur.\nNel 1993 \u00e8 diventato direttore dell'agenzia spaziale kazaka; \u00e8 stato membro del parlamento, attualmente \u00e8 pensionato."}
{"id": "868814", "revid": "729019", "url": "https://it.wikipedia.org/wiki?curid=868814", "title": "K.u.k. Kriegsmarine", "text": "La k.u.k. Kriegsmarine, (tedesco: \"kaiserliche und k\u00f6nigliche Kriegsmarine\"; ungherese: \"cs\u00e1sz\u00e1ri \u00e9s kir\u00e1lyi Haditenger\u00e9szet\") in italiano (una delle lingue ufficiali all'interno dell'impero) ufficialmente chiamata imperiale e regia Marina fu la forza navale dell'Impero austro-ungarico.\nNata col nome di \"\u00d6sterreichische Kriegsmarine\" (\"Marina da guerra austriaca\", in opposizione alla \"\u00f6sterreichische Handelsmarine\" che era la marina mercantile), venne ribattezzata \"\u00f6sterreichisch-venezianische Kriegsmarine\" (\"Marina da guerra austro-veneziana\") nel 1797 in conseguenza del Trattato di Campoformio, per tornare poi al nome originario nel 1849 ed assumere infine quello di \"k.u.k. Kriegsmarine\" nel 1867 per effetto dell'\"Ausgleich\" tra l'Impero d'Austria e il Regno d'Ungheria; in quest'ultimo era nota col nome di \"cs\u00e1sz\u00e1ri \u00e9s kir\u00e1lyi haditenger\u00e9szet\".\nAllo scoppio della prima guerra mondiale la marina militare austro-ungarica era sesta al mondo in ordine di grandezza, ma con la sconfitta degli Imperi Centrali e la dissoluzione dell'Impero venne ceduta al neocostituito Stato degli Sloveni, dei Croati e dei Serbi e poi spartita tra gli alleati dell'Intesa. I porti principali della \"k.u.k. Kriegsmarine\" erano Trieste e Pola nell'Adriatico e Linz e Klosterneuburg sul Danubio.\nI primordi della marina austriaca: la \"\u00f6sterreichische Kriegsmarine\".\nLa marina militare austriaca trae le sue origini dalla flotta fluviale degli Asburgo (la cosiddetta \"Donauflottille\", \"flottiglia del Danubio\"), creata a partire dal XVI secolo ed affiancata solamente nel XVIII secolo dalla flotta del Mediterraneo.\nGi\u00e0 nel XIV secolo l'Austria era entrata in possesso di una parte del litorale croato lungo il canale della Morlacca, ma per lungo tempo il commercio marittimo, cos\u00ec come la difesa di quest'ultimo dalle incursioni dei pirati uscocchi, era stato demandato all'iniziativa delle popolazioni costiere. Solamente a partire dal XVI secolo, epoca di massima espansione e minaccia da parte dell'Impero Ottomano, fu creata la flottiglia imperiale del Danubio, al duplice scopo di resistere alle incursioni fluviali turche e di fiancheggiare le operazioni sul campo.\nLa prima marina militare austriaca nacque all'epoca dell'imperatore Giuseppe II e consistette inizialmente di poche unit\u00e0 navali a causa della mancanza dei fondi necessari. Col trattato di Campoformio del 1797 i territori della Repubblica di Venezia nell'Adriatico (Veneto, Istria e Dalmazia) passarono all'Austria, che acquis\u00ec anche la consistente flotta della Serenissima. Fu cos\u00ec che Venezia ricopri, nella prima met\u00e0 del XIX secolo, il ruolo di porto principale della \"Kriegsmarine\", ruolo che pass\u00f2 poi ai porti di Pola e Cattaro.\nL'importanza della flotta militare per l'Austria si manifest\u00f2 per la prima volta nel 1864 attraverso i successi navali dell'ammiraglio Wilhelm von Tegetthoff a Helgoland, nel corso della Guerra dei Ducati. Nel periodo in cui Tegetthoff ricopr\u00ec il ruolo di supremo ammiraglio la \"Kriegsmarine\" fu oggetto di grandi riforme, e diede avvio alla modernizzazione della flotta, che fino a quel punto era ancora decisamente inferiore alla Regia Marina italiana.\nUn decisivo punto di svolta fu la battaglia di Lissa del 20 luglio 1866, in cui le forze navali austriache sbaragliarono la flotta italiana, numericamente superiore, grazie alla tattica dello speronamento. Queste prime grandi vittorie garantirono anche i mezzi finanziari necessari allo sviluppo e alla modernizzazione della flotta: i vascelli lignei furono sostituiti da navi corazzate e infatti la battaglia di Lissa fu l'ultimo scontro navale ad essere deciso da navi speronanti.\nA partire da quel momento la marina austriaca divenne una temibile forza navale, ma fu impiegata anche in operazioni scientifiche: numerosi furono i viaggi di esplorazione compiuti da navi da guerra austriache in tutti i continenti. La crescente presenza della \"Kriegsmarine\" sugli oceani ebbe cos\u00ec un ritorno anche in termini di prestigio.\nLa flotta del Mediterraneo.\nIl periodo veneto: la \"\u00f6sterreichisch-venezianische Kriegsmarine\".\nNonostante la \"Kriegsmarine\" del Mediterraneo battesse fin dalla fine del XIX secolo bandiera austriaca, gran parte della flotta e dell'organico era stata acquisita con l'assorbimento dell'antica marina veneta, cosicch\u00e9 inizialmente la stragrande maggioranza dei marinai e degli ufficiali proveniva dalla parte veneta della monarchia.\nAll'epoca l'Imperial Regia marina austriaca era totalmente influenzata dalla componente veneta, di fatto, la base navale e l'Arsenale erano anch'essi basati nella citt\u00e0 del leone di San Marco e i cadetti venivano preparati alla carriera imparando il veneto, lingua di comando della Marina.\nNel corso delle rivoluzioni del 1848 in Austria e Ungheria, Venezia insorse contro gli occupanti e con l'appoggio dei soldati e marinai di lingua veneta proclam\u00f2 la Repubblica di San Marco. Fu cos\u00ec che la marina austriaca venne improvvisamente privata del controllo delle forze navali concentrate nella citt\u00e0 lagunare. Il generale Radetzky si ritir\u00f2 quindi dal Regno Lombardo-Veneto e raccolse le truppe rimaste fedeli assieme al resto della flotta a Trieste, Pola e Fiume in preparazione del contrattacco. In seguito alla vittoria austriaca nella battaglia di Novara (1849) e all'armistizio di Vignale, la flotta sarda si ritir\u00f2 dall'Adriatico, permettendo cos\u00ec alla \"Kriegsmarine\" di stringere d'assedio il capoluogo veneto.\nUna volta ripreso il controllo di Venezia, l'Austria pose ai vertici della marina militare Hans Birch von Dahlerup, un commodoro di origine danese che aveva comandato il blocco navale della citt\u00e0 ribelle, col compito di riorganizzare la flotta. Con l'occasione vennero ingaggiati sempre pi\u00f9 marinai austriaci, i comandi vennero dati in tedesco oltre che in veneto, e i nomi delle navi furono tradotti in tedesco. Nel contempo fu dato inizio alla costruzione di nuove navi.\nAnche dopo la riconquista di Venezia la sede del comando supremo della marina fu mantenuta provvisoriamente a Trieste. Pur declinando le proposte di spostare il comando a Pola, Dahlerup ordin\u00f2 comunque il 20 novembre 1850 di costruire un arsenale marittimo nel golfo di Pola. In quegli anni le navi da guerra austriache pattugliarono non solo i porti adriatici dell'Impero, ma anche le acque greche e turche per liberarle dai pirati.\nPur continuando a essere il veneto la lingua correntemente parlata nell'ambito navale, nel 1850 la lingua tedesca fu introdotta come lingua di servizio. Nell'agosto dello stesso anno Dahlerup si dimise dall'incarico e il suo posto fu preso dal feldmaresciallo Wimpffen, un ufficiale dell'esercito. Quest'ultimo trasform\u00f2 il \"Marinekollegium\" in un'accademia nautica e acceler\u00f2 lo sviluppo del porto militare di Pola, prima di rassegnare le sue dimissioni. Il 10 settembre 1854 l'imperatore Francesco Giuseppe I nomin\u00f2 infine suo fratello, l'arciduca Massimiliano d'Asburgo, nuovo comandante supremo della marina militare austriaca.\nCon lo scoppio della seconda guerra d'indipendenza nel 1859, l'arciduca Massimiliano (che nel frattempo era diventato vicer\u00e9 del Lombardo-Veneto) non pot\u00e9 impiegare la marina se non in azioni difensive, non avendo questa ancora raggiunto la potenza necessaria. Grazie alla pace di Zurigo del 10 novembre 1859 l'Austria mantenne tutti i suoi possedimenti adriatici e la marina militare fu cos\u00ec salvata.\nGli anni successivi furono segnati da ulteriori novit\u00e0: nel 1860 le flottiglie della Laguna Veneta, del Lago di Garda e del Danubio vennero tolte al controllo dell'esercito e inglobate nella \"Kriegsmarine\", mentre nei due anni successivi furono varate le prime fregate \"Salamander\", \"Drache\" e \"Kaiser Max\". Quando l'arciduca Massimiliano divenne imperatore del Messico, il suo incarico pass\u00f2 all'arciduca Leopoldo d'Austria, un ufficiale dell'esercito.\nLa battaglia navale di Helgoland.\nNel 1864 l'Austria e la Prussia si allearono nella guerra contro la Danimarca per il controllo dello Schleswig-Holstein. Nel corso di questo conflitto il comandante Tegetthoff aveva ricevuto in un primo momento l'ordine di catturare le navi mercantili danesi e di scacciare le navi da guerra avversarie dal Mediterraneo, mentre successivamente ottenne disposizioni di dirigersi con la flotta verso il Mare del Nord per estendere l'ambito della sua missione.\nIl 9 maggio 1864, con la battaglia di Helgoland, ebbe luogo il primo scontro tra le navi danesi e austro-prussiane: la flotta austriaca si ritir\u00f2 con gravi danni nel porto di Cuxhaven, mentre quella danese fece ritorno nelle proprie acque territoriali. Pur non essendoci un chiaro vincitore, Tegetthoff raggiunse il suo obiettivo ed ottenne pure grandi lodi in Germania. Al contrario, la stampa viennese si scagli\u00f2 decisamente contro la propria flotta.\nIl conflitto con la Prussia.\nNonostante la vittoria congiunta austro-prussiana sulla Danimarca, le tensioni tra le due potenze per la supremazia nei territori di lingua tedesca stentarono ad affievolirsi: gi\u00e0 nel 1866 la Prussia si alle\u00f2 con il neonato Regno d'Italia, promettendole il Veneto in caso di vittoria, e mosse guerra all'Austria.\nIl conflitto intratedesco tra la \"Gro\u00dfdeutsche L\u00f6sung\" (unione di Austria, (incluse la Carniola e il litorale austriaco), Moravia, Slesia austriaca e Boemia su cui i tedeschi han sempre vantato diritti, anche perch\u00e9 Praga per lunghissimo tempo rimase la citt\u00e0 pi\u00f9 tedesca dell'impero, Prussia e degli altri stati tedeschi a formare una confederazione tedesca) e la \"Kleindeutsche L\u00f6sung\" (unione degli stati tedeschi sotto l'egida della Prussia e con l'esclusione dell'Austria) fece precipitare l'Austria in una guerra su due fronti, trovandosi a dover fronteggiare le truppe prussiane e di alcuni piccoli stati tedeschi alleati a nord, nonch\u00e9 l'Italia a sud, per la quale era iniziata la terza guerra d'indipendenza. Per evitare una triplice esposizione l'Austria stipul\u00f2 un patto di non aggressione con l'Impero Francese, ma la sconfitta nella battaglia di Sadowa in Boemia la costrinse a sottrarre truppe al fronte italiano, sul quale era risultata peraltro fino a quel momento vittoriosa (battaglia di Custoza). A fronteggiare gli attacchi italiani a sud rimaneva quindi solamente la flotta.\nLa flottiglia della \"Kriegsmarine\" nel Lago di Garda.\nL'esercito austriaco si avvaleva di un'efficiente flotta al comando del capitano di corvetta Moritz Monfroni de Montfort. Il quartier generale della flotta del Garda era a Torri del Benaco, sulla sponda orientale veronese del Garda e poteva avvalersi anche dell'appoggio della basi fortificate di Peschiera e Riva del Garda. La flottiglia poteva contare su ben 22 imbarcazioni tra cui: 2 grossi vapori a motore, l'\"Hess\" e il \"Franz Joseph\", 6 cannoniere a elica e una dozzina di lance con un armamento complessivo di 62 cannoni e 10 spingarde. Posta sotto gli ordini del comandante della flotta dell'Adriatico, riceveva disposizioni sulla condotta militare da tenersi anche dal comando supremo dell'armata del sud posto a Peschiera.\nDurante la Grande Guerra l'Austria possedeva solamente la parte pi\u00f9 a nord del lago, corrispondente all'attuale zona sottoposta al Trentino. Nonostante la flottiglia in quest'ultimo periodo fosse stata sensibilmente ridotta, rimase comunque una minaccia per tutto il corso del conflitto; inoltre le piazzeforti fortificate di Riva del Garda e di Nago-Torbole (che comprendeva il Forte Garda, Forte di Nago e il Forte San Nicol\u00f2 che costituivano il \"Subrayon III\" delle Fortificazioni austriache) resero impossibile qualsiasi tentativo di sbarco o \"raid\" da parte dell'Esercito italiano sulla sponda austriaca del lago.\nLa battaglia di Lissa.\nSe sul campo l'esercito austriaco si era dimostrato superiore a quello italiano, per quanto riguardava le marine militari il confronto era sulla carta a favore degli italiani: la Regia Marina era una delle pi\u00f9 grandi e moderne del mondo e la nuovissima corazzata \"Affondatore\", dotata di uno sperone di nove metri, era prossima ad entrare in servizio. Al contrario, la \"Kriegsmarine\" - che lamentava una nave danneggiata (\"Novara\"), due incompiute (\"Erzherzog Ferdinand Max\" e \"Habsburg\") e un vascello completamente obsoleto (\"Kaiser\") - dovette riparare queste unit\u00e0 in fretta e furia, ricorrendo talvolta al rinforzo improvvisato con l'impiego di rotaie e catene d'ancora.\nIl 17 luglio 1866 le unit\u00e0 italiane iniziarono a cannoneggiare le fortificazioni austriache dell'isola di Lissa per assicurarsi il predominio sull'Adriatico orientale. Il 20 luglio la flotta di Tegetthoff raggiunse l'isola dalmata ed ebbe inizio la battaglia di Lissa, in cui la flotta austriaca - conscia della propria vulnerabilit\u00e0 - opt\u00f2 per la tattica del combattimento ravvicinato mediante speronamento. Tale tattica si dimostr\u00f2 vincente: la \"Ferdinand Max\" speron\u00f2 la \"Re d'Italia\", che col\u00f2 a picco nel giro di pochi minuti, mentre la \"Palestro\", centrata nella santabarbara, esplose inabissandosi. Il vecchio vascello ligneo \"Kaiser\" tent\u00f2 lo speronamento della \"Re di Portogallo\", ma venne gravemente danneggiato. Durante il tentativo di colpire la \"Kaiser\", l'\"Affondatore\" riport\u00f2 talmente tanti danni ad opera dell'artiglieria austriaca che affond\u00f2 pochi giorni dopo nel porto di Ancona. Resta famosa la frase del Tegetthoff \"d\u00e0ghe adosso Nino, che i butemo a fondo\", pronunciata in lingua veneta, essendosi formato nell'Imperial e regia scuola dei cadetti di marina ubicata nell'Arsenale di Venezia. Da notare che nonostante le vicissitudini politiche, quando il comandante von Tegetthoff annunci\u00f2 la vittoria agli equipaggi, questi avrebbero risposto lanciando in aria i berretti al grido: Viva San Marco!, manifestando l'influenza della tradizione della marina della Serenissima presente nei molti marinai della flotta austriaca.\nFu cos\u00ec che la Regia Marina perse tre navi in quella che risult\u00f2 una delle battaglie navali pi\u00f9 importanti del XIX secolo, mentre l'Austria nessuna (la \"Kaiser\" venne riparata e pot\u00e9 riprendere il mare); pure in termini di vite umane l'Italia sub\u00ec decisamente maggiori perdite. La battaglia di Lissa fu anche l'ultima a vedere l'impiego di navi di legno e l'unica del suo secolo ad essere caratterizzata da atti di speronamento, nonch\u00e9 la pi\u00f9 importante vittoria nella storia della \"Kriegsmarine\".\nIl periodo austro-ungarico: la \"k.u.k. Kriegsmarine\".\nRiforma della \"Kriegsmarine\".\nNonostante la promozione a viceammiraglio e la grande popolarit\u00e0 raggiunta Tegetthoff non ottenne una carica pubblica, ma fu spedito dal Ministero della guerra in Inghilterra e negli Stati Uniti per motivi formativi. Nel 1867, l'anno dell'\"Ausgleich\" con il Regno d'Ungheria, venne tuttavia consultato per la creazione di una marina militare austro-ungarica. Tegetthoff propose l'istituzione di un ministero della marina, che sarebbe diventato il quarto dicastero comune della Duplice Monarchia, ma a causa delle rimostranze degli ungheresi, che chiedevano la suddivisione paritetica dei ministeri tra Vienna e Budapest, l'imperatore trov\u00f2 una soluzione di compromesso, facendo istituire una \"Marinesektion\" (\"Sezione della Marina\") all'interno del ministero della guerra a Vienna. Nacque cos\u00ec la \"k.u.k. Kriegsmarine\".\nIl 25 febbraio 1868 Francesco Giuseppe I nomin\u00f2 infine Tegetthoff comandante della marina e capo della \"Marinesektion\". Negli anni successivi venne dato avvio al programma di sviluppo della marina concepito dall'ammiraglio, con l'istituzione di scuole di addestramento e corsi di formazione, nonch\u00e9 con l'inizio di spedizioni all'estero per temprare gli equipaggi, allacciare rapporti commerciali e diffondere il prestigio della \"k.u.k. Kriegsmarine\". Quando l'ammiraglio Tegetthoff mor\u00ec a Graz, il 7 aprile 1871, gli vennero tributati grandi onori militari a Vienna.\nLe operazioni tra Balcani e Cina.\nGli anni seguenti furono caratterizzati soprattutto da spedizioni scientifiche. Nuovi problemi sorsero tuttavia nei Balcani, quando nel 1869 l'introduzione della coscrizione militare obbligatoria caus\u00f2 l'insorgere della fiera popolazione di Krivo\u0161ije, nelle Bocche di Cattaro, provocando l'intervento dell'esercito e della marina, che tuttavia non riuscirono a sedare i rivoltosi. Da quel momento gli austriaci iniziarono un'opera di fortificazione e di presa di possesso del territorio bocchese, mossa che agevol\u00f2 il compito della marina, chiamata a sedarvi una seconda insurrezione nel 1882. Una terza sommossa nella zona di Cattaro ebbe luogo nel 1908, in occasione dell'annessione della Bosnia ed Erzegovina da parte dell'Impero austro-ungarico.\nAltro banco di prova per la \"k.u.k. Kriegsmarine\" fu lo scoppio della rivolta dei Boxer in Cina (aprile 1900), che vide la marina austriaca coinvolta direttamente in quanto presente nell'area con la nave \"Zenta\", mentre ufficiali e marinai inviati a Pechino parteciparono attivamente agli scontri. I rinforzi inviati in oriente (le navi \"Kaiserin und K\u00f6nigin Maria Theresia\", \"Kaiserin Elisabeth\" e \"Aspern\") giunsero invece troppo tardi per partecipare ai combattimenti.\nLa prima guerra mondiale.\nSotto la direzione dei comandanti Hermann von Spaun, Rodolfo Montecuccoli e Anton Haus la marina austro-ungarica fu ulteriormente ampliata e modernizzata, anche grazie al contributo dell'arciduca Francesco Ferdinando, che nel 1908 aveva ordinato la costruzione dei primi sottomarini. Il 24 giugno 1911 venne varata la \"Viribus Unitis\", la prima nave da battaglia austro-ungarica monocalibra (tipo \"Dreadnought\"); la corazzata fu la prima di un'intera classe e venne affiancata l'anno dopo dalle sorelle \"Tegetthoff\" e \"Prinz Eugen\", nonch\u00e9 infine dalla \"Szent Istv\u00e1n\" nel 1914. Fu cos\u00ec che alla vigilia della prima guerra mondiale l'Austria-Ungheria si trov\u00f2 dotata di una flotta di prim'ordine.\nLo scoppio delle ostilit\u00e0 sorprese l'incrociatore SMS \"Kaiserin Elisabeth\" a Tsingtao, nella colonia tedesca di Kiautschou, e cos\u00ec la nave si sottomise al comando del governatore alleato tedesco. Quando il Giappone, ansioso di conquistare la colonia, dichiar\u00f2 guerra alla Germania e all'Austria-Ungheria, la maggior parte delle navi abbandonarono la colonia, lasciando l'incrociatore austriaco a presidio della citt\u00e0 insieme a una sola cannoniera tedesca. Dopo due mesi di accanita resistenza gli austro-tedeschi dovettero arrendersi e, per non far cadere la nave in mano al nemico, l'equipaggio fece affondare la nave.\nSul fronte europeo, data la posizione di neutralit\u00e0 dell'Italia, la marina austro-ungarica non pot\u00e9 servirsi dei porti dell'alleato non belligerante e venne quindi impiegata nell'Adriatico col compito di bloccare le coste del Montenegro, paese alleato dell'Intesa, e in particolare il porto di Antivari, mediante il quale le forze dell'Intesa approvvigionavano l'esercito serbo. Il basso Adriatico divenne quindi un frequente luogo di scontri: il 16 agosto 1914 una grossa formazione navale francese giunse di fronte ad Antivari, costringendo il cacciatorpediniere austriaco \"Ulan\" a ritirarsi nelle bocche di Cattaro; l'altra nave presente, l'incrociatore \"Zenta\", si gett\u00f2 invece nell'impari lotta e divenne la prima nave austro-ungarica ad essere affondata nel primo conflitto mondiale.\nCon l'entrata in guerra dell'Italia al fianco dell'Intesa (24 maggio 1915) l'Austria-Ungheria si trov\u00f2 tagliata fuori dal resto del Mediterraneo, in quanto il Canale d'Otranto era presidiato dalle navi alleate. La stessa sera della dichiarazione di guerra italiana l'intera flotta austro-ungarica salp\u00f2 dai porti di Pola, Sebenico e Cattaro avendo come obiettivo le coste italiane. I primi cannoneggiamenti provocarono danni ad Ancona, ma anche a Rimini, Vieste, Manfredonia, Barletta, cos\u00ec come a ponti e linee ferroviarie situate lungo la costa; l'Arsenale di Venezia fu invece oggetto di un'incursione aerea. I primi attacchi della \"Kriegsmarine\" riuscirono a sorprendere le difese italiane senza subire alcuna perdita.\nBen presto la strategia navale italiana e austriaca fu tuttavia improntata a grande cautela e per tutta la durata della guerra non ebbero luogo grandi scontri tra le due marine: libera solamente di circolare nell'Adriatico, la \"k.u.k. Kriegsmarine\" venne difatti destinata principalmente ad operazioni difensive (principalmente scorta convogli rifornimento destinati al fronte settore costiero e del Carso isontino, mentre le nuove e potenti corazzate furono tenute al sicuro nei porti secondo una strategia di potenza dissuasiva (\"fleet in being\"). Da entrambe le parti venne impiegata la tattica delle rapide incursioni contro il naviglio nemico (soprattutto sottomarini e motosiluranti).\nIl 1917 fu un anno di svolta ai vertici della \"Kriegsmarine\" e vide l'avvicendamento di tre ammiragli: morto l'ammiraglio Haus, il suo successore Maximilian Njegovan chiese il pensionamento in seguito ad alcuni ammutinamenti e fu cos\u00ec che in modo inaspettato l'ammiraglio ungherese Mikl\u00f3s Horthy assurse al rango di comandante della flotta. Pi\u00f9 audace dei suoi predecessori, Horthy tent\u00f2 pi\u00f9 volte di forzare il blocco del canale d'Otranto ma senza esito; un primo tentativo ebbe luogo il 15 maggio 1917, quando la marina austro-ungarica - pur numericamente inferiore - ebbe la meglio su una flotta congiunta italo-franco-inglese. L'episodio, in cui l'Intesa perse due torpediniere e 14 navi a vapore, rappresent\u00f2 il maggiore scontro navale del Mediterraneo nella prima guerra mondiale, ma il blocco del canale d'Otranto rimase cionondimeno operativo.\nSul fronte dell'alto Adriatico la \"Kriegsmarine\" trov\u00f2 invece scarso impiego e rimase principalmente alla fonda, mentre le incursioni italiane si fecero sempre pi\u00f9 ardite. Nella notte tra il 9 e il 10 dicembre 1917 il capitano di corvetta Luigi Rizzo guid\u00f2 un attacco a sorpresa nel porto di Trieste, provocando il siluramento della corazzata austriaca \"Wien\", che affond\u00f2 nel giro di pochi minuti. Pochi mesi dopo, nella notte tra il 10 e l'11 febbraio 1918, tre motosiluranti italiani con a bordo, tra gli altri, Costanzo Ciano e Gabriele D'Annunzio, si presero gioco delle difese austriache penetrando indisturbati nella baia di Buccari presso Fiume. Nell'impresa, denominata \"beffa di Buccari\", D'Annunzio liber\u00f2 in mare alcune bottiglie con un messaggio con cui irrideva all'efficienza della sorveglianza austriaca.\nCon l'estate del 1918 il comando della flotta austro-ungarica pianific\u00f2 una nuova grande offensiva contro lo sbarramento navale del canale d'Otranto e per l'occasione l'ammiraglio Horthy fece salpare le quattro principali corazzate - affiancate da quattordici tra cacciatorpediniere e torpediniere - dal porto di Pola per dirigersi verso il basso Adriatico. Nella notte del 10 giugno 1918 il secondo convoglio austro-ungarico fu avvistato da due motosiluranti italiani al largo dell'isola di Premuda. In un'operazione rapida quanto spericolata, i due MAS (a bordo dei quali si trovava il capitano Rizzo) si fecero strada inosservate fra le navi del convoglio e riuscirono a silurare la corazzata \"Szent Istv\u00e1n\", che col\u00f2 a picco poche ore dopo. L'operazione, ribattezzata \"Impresa di Premuda\", fu un durissimo colpo per la \"k.u.k. Kriegsmarine\" e fece desistere l'ammiraglio Horthy da ulteriori operazioni navali. La stessa flotta austriaca fu da quel momento tenuta al riparo nei muniti porti adriatici.\nQuando verso l'autunno del 1918 la situazione bellica si dimostr\u00f2 ormai irrimediabilmente compromessa per l'Austria-Ungheria, nel tentativo di scongiurare il disfacimento del proprio impero l'imperatore Carlo I decise di cedere l'intera \"Kriegsmarine\" allo Stato degli Sloveni, dei Croati e dei Serbi appena costituitosi. A pochi giorni dalla fine della guerra, il 31 ottobre, l'ammiraglio Horthy consegn\u00f2 quindi la flotta ancorata a Pola agli ufficiali del nuovo stato jugoslavo. Lo stesso giorno la Regia Marina mise in atto un'azione che era stata minuziosamente preparata fin dalla primavera dello stesso anno: due ufficiali italiani, Raffaele Paolucci e Raffaele Rossetti, a bordo di uno speciale ordigno chiamato \"mignatta\", riuscirono a penetrare nel munitissimo porto di Pola superando indisturbati tutte le difese e minarono la chiglia della nave ammiraglia austro-ungarica, la \"Viribus Unitis\", facendola affondare all'alba del 1\u00ba novembre 1918 in quella che divenne pubblicizzata come l'\"Impresa di Pola\".\nGradi della imperiale e regia Marina.\nDi seguito \u00e8 riportato uno schema riassuntivo dei gradi per la Marina austriaca senza il distintivo di categoria per sottufficiali e truppa\u02d0\nComandanti della marina imperiale.\nI comandanti della marina imperiale erano quegli ufficiali che, materialmente, si occupavano di sovrintendere all'amministrazione della marina militare e dirigevano le operazioni belliche.\nCapi della sezione navale del ministero della guerra.\nI capi della sezione navale del ministero della guerra erano quegli ufficiali di marina che lavoravano presso il ministero e si occupavano di fare gli interessi della marina presso il governo. Dal momento che non esisteva un ministro specifico per la marina ma tutto confluiva nel ministero della guerra, la persona preposta alla guida del settore navale del ministero assolveva a tale compito."}
{"id": "868822", "revid": "1573940", "url": "https://it.wikipedia.org/wiki?curid=868822", "title": "Aegypiinae", "text": "Aegypiinae \u00e8 una sottofamiglia di uccelli della famiglia Accipitridae, noti comunemente come avvoltoi del Vecchio Mondo.\nNonostante alcune superficiali somiglianze, tale gruppo non \u00e8 strettamente legato agli avvoltoi del Nuovo Mondo (famiglia Cathartidae). Infatti le somiglianze tra i due gruppi di avvoltoi sono dovute pi\u00f9 a convergenza evolutiva che non ad una stretta relazione di parentela.\nFurono assai diffusi sia nel Vecchio Continente che nel Nord America, durante il Neogene.\nDescrizione.\nUn carattere distintivo di molti avvoltoi \u00e8 il capo nudo, privo di piume e gli artigli che, a differenza di altri rapaci, non sono aguzzi e affilati ma ottusi e pi\u00f9 tondeggianti, pi\u00f9 adatti per camminare che per ghermire le prede.\nBiologia.\nSono uccelli \"spazzini\", che si alimentano principalmente di carcasse di animali morti ma, a differenza degli avvoltoi del Nuovo Mondo che hanno un olfatto estremamente sviluppato, gli avvoltoi del Vecchio Mondo individuano le carcasse sfruttando esclusivamente il senso della vista.\nPossono vivere fino a 50/60 anni.\nTassonomia.\nLa sottofamiglia Aegypiinae comprende i seguenti generi e specie:\nNella cultura di massa.\nIn varie traduzioni del \"Libro della Giungla\" di Rudyard Kipling (in particolare nelle Storie di Mowgli adottato dai gruppi Scout dell'AGESCI, del Cngei e degli Scout d'Europa), Chil, uno dei personaggi principali viene identificato come un avvoltoio, mentre si tratta in realt\u00e0 un nibbio bramino indiano (il termine usato nella versione originale inglese \u00e8 \"kite\"), rapace appartenente alla stessa famiglia degli avvoltoi (Accipitridae)."}
{"id": "868823", "revid": "117245032", "url": "https://it.wikipedia.org/wiki?curid=868823", "title": "Maserati Merak", "text": "La Merak \u00e8 un modello di autovettura Maserati costruita dal 1972 al 1983.\nLa storia.\nIl contesto.\nQuando nel 1968 la Citro\u00ebn assunse il controllo della Maserati, l'amministratore Guy Malleret sugger\u00ec all'ingegner Giulio Alfieri di studiare una coup\u00e9 due posti a motore V8 in posizione centrale, secondo la tendenza dell'epoca dettata da sportive come la Lamborghini Countach e le Ferrari boxer. Nacque cos\u00ec la Maserati Bora. Parallelamente si decise di mettere in produzione anche una vettura pi\u00f9 piccola per affrontare la concorrenza della Ferrari Dino GT4 e della Lamborghini Urraco.\nQuesto progetto fu siglato \"AM 122\" e diede luce alla Maserati Merak.\nCome per la sorella maggiore Bora, mentre l'ingegner Alfieri studiava la meccanica, all'Italdesign di Giorgetto Giugiaro fu affidato il compito di disegnare la carrozzeria.\nIntelligentemente Giugiaro decise di derivare per quanto possibile la Merak dalla Bora, conservandone anche la riuscita linea: esteriormente le due coup\u00e9 erano praticamente identiche dal muso fino alle porte anteriori, e si differenziavano soprattutto nella coda. \nInvece di descrivere il morbido arco che caratterizzava l'andamento fastback della Bora, infatti, sulla Merak il tetto terminava improvvisamente con un lunotto verticale a tutta ampiezza ed un cofano posteriore completamente piatto, arricchito da due sfoghi d'aria longitudinali a griglia.\nGiugiaro riusc\u00ec abilmente ad ammorbidire la shilouette della Merak collegando il tetto bruscamente interrotto alla coda con due pinne simili ad archi rampanti; allo stesso tempo questa brillante soluzione richiamava la coda interamente vetrata della Bora.\nAltri particolari caratteristici della Merak erano la calandra con due paraurti cromati ai lati del tridente Maserati ed una scanalatura che correva lungo tutta la fiancata, a sostituire rispettivamente la grigliatura cromata e il profilo laterale in gomma della sorella maggiore.\nLa tecnica.\nAl complesso telaio tubolare della Bora fu preferito una pi\u00f9 economica scocca portante in acciaio e fu semplificato il telaietto ausiliario che supportava il motore.\nIl motore era posteriore-centrale come sulla Bora, con i radiatori in posizione frontale; per fare della Merak una 2+2 al posto del grande V8 4700 sotto al cofano fu piazzato un compatto motore V6 di tre litri di cilindrata, consentendo di ricavare due piccoli posti posteriori, adatti perlopi\u00f9 a dei bambini.\nIl gruppo motore e cambio della Merak era quello gi\u00e0 montato in posizione anteriore-longitudinale sulla Citro\u00ebn SM. Il cambio era a cinque marce sincronizzate di origine Citro\u00ebn.\nIl motore era il V6 \"Tipo C.114\", che era stato progettato dalla Maserati espressamente per la SM; tuttavia grazie ad un aumento dell'alesaggio la cilindrata passava da 2,7 a 3,0 litri e di conseguenza la potenza saliva da 150 a 190 \u00a0CV.\nAltre componenti di derivazione Citro\u00ebn SM erano il servofreno idraulico ad alta pressione che comandava i freni a disco ventilati sulle quattro ruote, il sistema sempre idraulico di comando dei fari a scomparsa (peraltro gi\u00e0 montati sulla Bora), la plancia dalla strumentazione ovale ed il volante monorazza.\nOltre ai sedili sportivi erano rivestiti in pelle il cruscotto, la plancia, il tunnel centrale, i pannelli porta e la panchetta posteriore. La strumentazione era tutta analogica e parecchio completa: includeva tachimetro, contagiri, indicatori della temperatura di olio e acqua, indicatore di livello del carburante e della carica batteria, oltre naturalmente ad un orologio.\nSi ottenne cos\u00ec la compatta e brillante coup\u00e9 2+2 a motore centrale (dal prezzo e consumi sostanzialmente inferiori a quelli della Bora) che serviva per aggredire una fascia di mercato pi\u00f9 ampia e potenzialmente in crescita.\nLa nascita.\nLa Merak debutt\u00f2 ufficialmente al Salone \"Mondial de l'Automobile\" di Parigi dell'ottobre 1972, un anno e mezzo dopo la Bora; il nome, contrariamente alla tradizione Maserati, non \u00e8 quello di un vento, bens\u00ec quello di una stella dell'Orsa Maggiore.\nIl passaggio dalla propriet\u00e0 Citro\u00ebn a De Tomaso.\nNel 1976, con il passaggio della propriet\u00e0 Maserati dalla Citro\u00ebn ad Alejandro De Tomaso, tutte le componenti di derivazione SM vennero sostituite. Un servofreno tradizionale a depressione sostitu\u00ec quello idraulico, si adott\u00f2 la plancia dal disegno pi\u00f9 squadrato della Merak SS ed un nuovo volante a quattro razze invece che quelli della SM e un cambio ZF sempre a cinque marce prese il posto di quello Citro\u00ebn.\nLe Merak prodotte negli ultimi anni erano equipaggiate con la stessa plancia della Bora.\nL'evoluzione.\nMerak SS.\nAl Salone di Ginevra del marzo 1975 la Maserati introdusse la versione pi\u00f9 sportiva della Merak, la Merak SS (\"Tipo AM122/A\").\nGrazie a carburatori maggiorati Weber 44 DCNF ed a un rapporto di compressione di 9,0:1 il V6 erogava ora 220 cv.\nLa gommatura era maggiorata, con pneumatici anteriori 195/70 VR 15 X e posteriori 215/70 VR 15 X; altre modifiche tecniche comprendevano l'alleggerimento di 50\u00a0kg e ritocchi al telaio.\nEsteriormente la SS era riconoscibile per la griglia trasversale sul cofano tra i fari anteriori e, all'interno, per l'adozione di una plancia completamente nuova, dal disegno ispirato a quella della Bora.\nMerak 2000 GT.\nCon la prima crisi energetica si ridusse drasticamente il mercato per le vetture sportive di grossa cilindrata.\nNonostante la Merak fosse gi\u00e0 di per s\u00e9 un'alternativa pi\u00f9 economica alla Bora, per volere del nuovo presidente Alejandro De Tomaso si cominci\u00f2 a studiare una versione con un motore di cilindrata inferiore.\nNel 1977 nacque cos\u00ec la Merak 2000 GT o \"Tipo AM122/D\" secondo il codice di progetto, propulsa da nuovo e pi\u00f9 piccolo V6 di 1999\u00a0cm\u00b3.\nQuesta versione era costruita esclusivamente per il mercato italiano, dove le auto con una cilindrata superiore ai 2000\u00a0cm\u00b3 erano penalizzate fiscalmente pagando l'IVA al 38% a differenza del 18% applicatato alle cilindrate minori. Il motore della \"2000\" sar\u00e0 poi la base per quello della Biturbo.\nNonostante il motore dalla cilindrata ridotta, la 2000 GT garantiva comunque prestazioni soddisfacenti, con una potenza di 170 \u00a0CV ad un regime di 7000 giri/min ed una velocit\u00e0 massima di 220\u00a0km/h. I consumi di carburante erano contenuti a 9,2 litri per 100\u00a0km.\nLa Merak 2000 GT era riconoscibile dalla 3000 per i paraurti anteriori e posteriori neri anzich\u00e9 cromati, l'assenza dello spoiler anteriore (disponibile tuttavia come optional), la griglia nera tra i fari anteriori che gi\u00e0 caratterizzava la SS e per una vistosa fascia nera decorativa lungo le fiancate.\nLa 2000 GT era ordinabile in tre sole colorazioni, tutte metallizzate: argento, azzurro e oro. I sedili e i pannelli delle portiere erano rivestiti in panno, mentre il tunnel centrale, il cruscotto e gli altri pannelli dell'interno erano rivestiti in similpelle. La misura degli pneumatici di serie era 185/70r15 anteriore e 205/70r15 posteriore.\nLa produzione.\nNonostante le sue buone qualit\u00e0 la Merak soffr\u00ec sia la crisi petrolifera degli anni Settanta sia le difficolt\u00e0 finanziarie della Citro\u00ebn, che portarono i francesi a chiedere la liquidazione della Maserati (1975).\nComplessivamente nell'arco dei 10 anni in cui rimase in produzione la gamma Merak furono 1830 gli esemplari prodotti, di cui 190 Merak 2000 GT destinate esclusivamente al mercato interno.\nLa produzione termin\u00f2 nel 1982; ancora nel 1984, per\u00f2, era a catalogo."}
{"id": "868824", "revid": "231667", "url": "https://it.wikipedia.org/wiki?curid=868824", "title": "Passo della Limina", "text": "Il passo della Limina (822\u00a0m s.l.m.) \u00e8 un valico dell'Appennino meridionale (appennino calabro), in Calabria (provincia di Reggio Calabria), posto sulla linea di confine tra i comuni di Cinquefrondi e Mammola, che rappresenta il confine naturale dell'Aspromonte a sud con la catena delle Serre calabre a nord, facendo inoltre da confine tra il versante jonico e quello tirrenico (a sud del passo sorge l'omonimo monte a quota 888). Il toponimo \"Limina\" potrebbe derivare dal latino, \"Limen\" (confine) o dal greco \"\u03bb\u03af\u03bc\u03bd\u03b7\" (pantano, stagno), infatti dove oggi passa lo svincolo che congiunge la SS682 al passo c'era una volta un laghetto naturale che venne rimosso durante i lavori di costruzione della strada.\nCaratteristiche.\nIl passo della Limina \u00e8 uno dei passi storici pi\u00f9 importanti della Calabria, antico crocevia di scambi commerciali, culturali che favoriva l'aggregazione con pellegrini, carbonai, boscaioli, mulettieri, pastori, contadini ecc., tra la costa ionica e la costa tirrenica, le popolazioni che facevano riferimento al passo della Limina erano quelli di Mammola, Grotteria, Gioiosa Jonica, Siderno, Cinquefrondi, Polistena, San Giorgio Morgeto e Giffone.\nAncora oggi il passo della Limina permette un veloce e sicuro collegamento tra Jonio e Tirreno con l'Aspromonte (parco nazionale) e le Serre calabresi. Gi\u00e0 dal periodo della Magna Grecia era punto di riferimento degli antichi Locresi, attraverso il Sentiero dei Greci si raggiungevano le colonie di Medma (odierna Rosarno) e Hipponion (odierna Vibo Valentia), percorrendo l'antico \"Fiume Sagra\" oggi Torbido, attraverso il passo Sella (Seja), passando per il Monte Kellerano arrivavano al passo della Limina. Da qui, scendendo il sentiero del Fiume Sciarapotamo, in direzione del mare Tirreno, raggiungevano le antiche colonie di Medma e Hipponion.\nAncora oggi, nelle vicinanze del passo della Limina si trovano il villaggio Limina con la sua chiesetta di Maria SS. dell'Assunta (la festa si svolge il 15 agosto) e l'antico sentiero dei Greci dove a piedi si raggiunge il santuario di San Nicodemo (la festa si svolge la domenica successiva al 12 maggio). Gli altopiani della Limina sono punti di riferimento di migliaia di fedeli, turisti, appassionati dell'escursionismo e della montagna che giungono da ogni parte durante tutto l'anno. \nIl passo della Limina per la sua posizione centrale, rappresenta uno snodo territoriale importante dove s'incrociano strade che collegano zone diverse: strada statale Jonio-Tirreno (Gioiosa-Rosarno) SS 682, SP 5 (ex S.S. 281) (Marina di Gioiosa Jonica-Rosarno), SP42 - SP45 (Giffone- bivio per le Serre (Fabrizia - Mongiana - Serra San Bruno) - Diga Metramo-Galatro), SP 35dir (San Giorgio Morgeto-Stalletti-Marcin\u00e0), Strada San Nicodemo e la strada di Cresta che, \u00e8 l'unica via di collegamento tra il Parco nazionale dell'Aspromonte e le Serre.\nNelle vicinanze da ammirare il paesaggio dei Piani della Limina, la zona, molto suggestiva paesaggisticamente, alterna prati a boschi di faggi, pini e di abeti, dal monte Limina (888\u00a0m), permette dalla sue alture di godere, nelle giornate pi\u00f9 nitide, di un panorama che comprende la piana di Gioia Tauro, la Sicilia con la vetta dell'Etna e le isole Eolie.\nIl passo della Limina \u00e8 punto di riferimento degli itinerari nazionali del Club Alpino Italiano con il sentiero Italia che collega la Sicilia con le Alpi; il passo \u00e8 punto d'arrivo della tappa n\u00ba 54 (Zomaro-Passo della Limina) e di partenza della tappa n\u00ba 55 (passo della Limina-Mongiana), inoltre incrocia il sentiero dei Greci, la strada che veniva anticamente utilizzata dai Locresi della Magna Grecia per raggiungere il mare Tirreno.\nIl passo della Limina \u00e8 anche punto di riferimento del Sentiero del Brigante, con le tappe n\u00ba 4 (Passo del Mercante al Passo della Limina) e la n\u00ba 5 (Passo della Limina a Croce Ferrata). Il sentiero del Brigante collega Gambarie di S. Stefano in Aspromonte a Serra San Bruno o Stilo. L'itinerario per escursionisti di lunga percorrenza, individuato e realizzato dal G.E.A. - Gruppo Escursionisti d'Aspromonte nel 1989.\nIl passo della Limina e il villaggio Limina sono anche punti referenti della Ciclovia dei Parchi della Calabria, da Laino Borgo a Reggio Calabria. \nIl passo della Limina \u00e8 ricordato, nel giro ciclistico originario della provincia di Reggio Calabria, il pi\u00f9 impegnativo e decisivo nel gran premio della montagna. Porta il nome \"Limina\" lo svincolo e la galleria centrale della strada statale 682 Jonio-Tirreno, lunga 3,2\u00a0km."}
{"id": "868825", "revid": "1776051", "url": "https://it.wikipedia.org/wiki?curid=868825", "title": "Trasporti in Repubblica Ceca", "text": "Questa voce raccoglie le principali tipologie di trasporti in Repubblica Ceca.\nTrasporti su rotaia.\nRete ferroviaria.\nIn totale: 9.435\u00a0km di linee ferroviarie pubbliche, gestite dalla societ\u00e0 \u010cesk\u00e9 dr\u00e1hy (dati 1998).\nReti metropolitane.\nLa metropolitana \u00e8 presente solo a Praga, capitale della Repubblica Ceca.\nReti tranviarie.\nIl servizio tranviario, a trazione elettrica, \u00e8 oggi svolto nelle seguenti citt\u00e0:\nTrasporti su strada.\nRete stradale.\nStrade pubbliche: in totale 127.693\u00a0km (dati 1998)\nPrincipali strade nazionali: D1, D2, D3, D5, D8, D11, D47.\nReti filoviarie.\nI filobus sono oggi presenti in diverse citt\u00e0, qui elencate: \nAutolinee.\nIn tutte le zone abitate sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus.\nIdrovie.\nEsistono 677\u00a0km di acque perennemente navigabili, in parte ascrivibili all'Elba e al suo affluente Moldava, fiumi principali della Repubblica Ceca.\nTrasporti aerei.\nAeroporti.\nIn totale: 121 (dati 2006)\na) con piste di rullaggio pavimentate: 46\nb) con piste di rullaggio non lastricate: 75.\nAltri progetti.\n "}
{"id": "868830", "revid": "110157", "url": "https://it.wikipedia.org/wiki?curid=868830", "title": "Contea di DeKalb (Indiana)", "text": "La contea di DeKalb (in inglese DeKalb County) \u00e8 una contea dello Stato USA dell'Indiana. Il nome le \u00e8 stato dato in onore del generale Johann de Kalb. Al censimento del 2000 la popolazione era di 40.285 abitanti. Il suo capoluogo \u00e8 Auburn.\nGeografia fisica.\nL'U.S. Census Bureau certifica che l'estensione della contea \u00e8 di 942\u00a0km\u00b2, di cui 940\u00a0km\u00b2 composti da terra e i rimanenti 2\u00a0km\u00b2 composti di acqua.\nStoria.\nLa Contea di DeKalb venne costituita nel 1835."}
{"id": "868832", "revid": "782150", "url": "https://it.wikipedia.org/wiki?curid=868832", "title": "Orfeo all'inferno (Offenbach)", "text": "Orfeo all'inferno (titolo originale francese Orph\u00e9e aux Enfers) \u00e8 un'operetta in due atti composta da Jacques Offenbach nel 1858. La trama riprende, in chiave comico-satirica, la vicenda mitologica della discesa di Orfeo agli inferi per riportare alla vita l'amata Euridice. Nel presentare gli dei dell'Olimpo come meschini e ridicoli personaggi, Offenbach diede all'opera un sapore che a parte del pubblico borghese dell'epoca pot\u00e9 apparire addirittura scandaloso e dissacrante; ma la maggior parte avvert\u00ec anche che, sotto la farsa, si celava una satira corrosiva del Secondo Impero e della nuova \"nobilt\u00e0\" borghese di Napoleone III.\nQuesta operetta \u00e8 famosa soprattutto per il can-can (in realt\u00e0, un galop), uno scatenato ballo che divenne molto popolare, caratterizzato dal movimento delle ballerine che alzavano le gambe (che cos\u00ec si scoprivano parzialmente alla vista degli spettatori entusiasti) seguendo il tempo di una musica molto veloce e ritmata.\nTrama.\nAtto I.\nLa prima scena dell'atto I, detta scena del consiglio municipale, si apre con un coro di pastori che invita tutti a rientrare nelle loro dimore e a fare spazio al passaggio del consiglio comunale. Udiamo un'introduzione orchestrale che introduce i primi elementi umoristici al ritmo di una marcia baroccheggiante.\nFa il suo ingresso in scena Euridice intonando la sua malinconica canzone, da molto tempo, infatti, Orfeo e Euridice sono stanchi l'uno dell'altra e la loro convivenza \u00e8 molto cambiata: Euridice si sente abbandonata ed \u00e8 molto arrabbiata con il marito per la sua ossessione per la musica. Orfeo, invece, \u00e8 offeso perch\u00e9 la moglie si rifiuta di riconoscere le sue doti musicali.\nLa relazione della coppia \u00e8 a tal punto deteriorata che ciascun coniuge cerca fuori di casa una soluzione al proprio abbattimento interiore e alla noia. Tanto Euridice quanto Orfeo non nascondono la loro attrazione per altri uomini e donne. Si chiacchiera che Orfeo abbia un \"affaire\" con la ninfa Chlo\u00e8 ed Euridice abbia una relazione amorosa con l'affabile pastore e produttore di miele Arist\u00e8e, da poco divenuto vicino di casa della coppia.\nArist\u00e8e intona allora la sua canzone pastorale, un brano che con il suo gradevole profumo bucolico serve a Offenbach per rivelarci l'erronea visione che ha di lui Euridice: erronea poich\u00e9 dietro alla mite personalit\u00e0 di Arist\u00e8e si nasconde il dio Plutone, che intende portare la donna con s\u00e9 negli inferi. Allorch\u00e9 la graziosa Euridice decide di andarsene con Arist\u00e8e, Orfeo non pare eccessivamente afflitto.\nAppare allora l'opinione pubblica, che minaccia Orfeo di rovinare la sua reputazione come personaggio pubblico, in quanto artista e professore di violino se non parte subito alla ricerca di Euridice per esigere il suo ritorno. L'opinione pubblica consiglia a Orfeo di rivolgersi, qualora fosse necessario, anche alla massima autorit\u00e0, ossia Jupiter (Giove) in persona. Infine l'opinione pubblica decide di accompagnarlo nella sua avventura per mostrargli il cammino che conduce all'Olimpo.\nUdiamo un breve intermezzo che si altalena tra il lirismo dolce e sonnolento e l'arcano tenebroso. Gli dei si svegliano dal loro torpore e si ribellano, sulle note del \"La Marsigliese\", al regime imposto da Jupiter; sono perfino contrari alla ridicola e noiosa dieta a base di nettare e ambrosia imposta dal dio supremo.\nLungi dal comportarsi con la dignit\u00e0 propria di un dio, Jupiter non pu\u00f2 trattenersi dal fare numerose scappatelle nel mondo esterno e persino sua moglie, Junon (Giunone), lo riprende per il suo comportamento, convinta che il marito abbia una relazione con Euridice.\nQuando Junon accusa Jupiter, costui si mostra nello stesso tempo adulato e infuriato. In quel momento sopraggiunge Orfeo accompagnato dall'opinione pubblica e chiede, senza troppa convinzione, che gli venga restituita la moglie (cita allora il tema principale \"Che far\u00f2 senza Euridice\" da Orfeo ed Euridice di Gluck). Jupiter convoca gli dei in tutta urgenza, proponendo loro una gita negli inferi. Il dio supremo intende ritrovare Euridice ma non per consegnarla al marito, bens\u00ec per tenersela per s\u00e9.\nAtto II.\nQui il dio tiene rinchiusa Euridice, sorvegliata da un eunuco chiamato John Styx, che rimpiange i tempi passati, allegri e felici. Euridice si mostra completamente indifferente nei confronti di Styx, senza prestare la bench\u00e9 minima attenzione alle sue lagnanze. Anzi, la giovane \u00e8 pi\u00f9 indispettita che mai poich\u00e9 la noia \u00e8 ancor pi\u00f9 grande di quando viveva con Orfeo: indossati gli abiti di Plutone, Arist\u00e8e, ha smesso di mostrare interesse per la donna una volta che costei ha accettato le sue condizioni.\nMentre tutti gli abitanti dell'Olimpo cercano disperatamente Euridice, quest'ultima \u00e8 attratta da un insetto che si \u00e8 posato su buco della serratura che le nega la libert\u00e0. Si tratta di una mosca dalle ali dorate che si fa prendere facilmente fra le mani della ragazza. In realt\u00e0 \u00e8 Jupiter che, cos\u00ec come in altre occasioni, ha mutato le proprie sembianze per raggiungere il suo scopo. Il dio promette ad Euridice che le rallegrer\u00e0 la vita.\nPlutone ha organizzato un banchetto infernale per i suoi invitati dell'Olimpo. Incoraggiato dal suo recente successo come seduttore, Jupiter viene acclamato dagli astanti allorch\u00e9 si esibisce in un vivace minuetto che ben presto degenera in un selvaggio can-can. Ma il mondo umano interrompe il divertimento degli dei: l'opinione pubblica \u00e8 riuscita a spingersi fino agli inferi con sommo disappunto di Orfeo, che si sente immensamente felice per la sua separazione da Euridice.\nAdesso Orfeo, contro la propria volont\u00e0 dato che agisce sotto l'ingiusta imposizione dell'opinione pubblica, si vede costretto a chiedere a Jupiter che gli venga restituita la moglie. Sotto lo sguardo attento degli dei, Jupiter concede il proprio assenso ma ad una condizione: Orfeo non deve guardare indietro durante il suo viaggio di ritorno a Tebe.\nQuando la coppia, guidata dalla trionfale opinione pubblica, sta per raggiungere il fiume Stige, Jupiter scaglia un fulmine: Orfeo si volta impaurito e, cos\u00ec facendo, perde Euridice. Jupiter non pu\u00f2 prenderla con s\u00e9, dato che deve mantenere la propria reputazione di seduttore, e cos\u00ec dispone che la donna passi al servizio di Bacchus (Bacco) il dio del vino.\nAffascinata dal futuro che la attende, Euridice, intona la melodia del celeberrimo galop (conosciuto come can-can), sulle cui note si conclude il finale festante dell'operetta. La nuova baccante viene quindi accolta dalla comitiva ubriaca e giubilante che accompagna il dio Bacchus.\nRappresentazioni.\nQuest'operetta avrebbe dovuto essere rappresentata solo poche volte al Th\u00e9\u00e2tre des Bouffes-Parisiens di Parigi con il soprano Lise Tautin, il baritono D\u00e9sir\u00e9, il mezzosoprano Marguerite Mac\u00e9-Montrouge, Marie Cico, il tenore Jean-Fran\u00e7ois Berthelier e L\u00e9once diretta dal compositore, venne tuttavia stroncata da un critico dell'epoca, con l'accusa di aver infangato la pi\u00f9 aulica delle opere liriche (Orfeo - nella versione di Claudio Monteverdi - , infatti, \u00e8 la prima Opera nella storia del melodramma, autogiustificato per il fatto di rappresentare il \"dio\" della poesia in persona); \nAltro elemento di aspra critica nei confronti dell'autore nasce dai richiami musicali all'Orfeo ed Euridice di Gluck; richiami al minuetto dei Campi Elisi, che diventa il celebre galop (normalmente indicato come can-can), e all'aria \"Che far\u00f2 senza Euridice\", nel momento in cui Orfeo entra negli Inferi, seguito dall'Opinione Pubblica."}
{"id": "868847", "revid": "709565", "url": "https://it.wikipedia.org/wiki?curid=868847", "title": "Goldrake (fumetto)", "text": "Goldrake, in alcuni numeri Goldrake playboy, \u00e8 stato un fumetto italiano per adulti, di spionaggio ed erotico, creato nel 1966 da Renzo Barbieri e dal disegnatore Sandro Angiolini, disegni poi proseguiti nello Studio Montanari e pubblicato inizialmente dalla Editrice 66 e poi la seconda serie dalla Ediperiodici, edizioni EP, fino al 1980. Insieme a Isabella \u00e8 stata fra le serie ideate da Barbieri insieme a Giorgio Cavedon di maggior successo e che portarono alla nascita del genere nero/erotico.\nStoria editoriale.\nLa serie esord\u00ec nel 1966 quando Renzo Barbieri fond\u00f2 la Editrice 66 per poter pubblicare fumetti da lui ideati ispirandosi a famosi soggetti cinematografici e letterari del periodo: nacquero cos\u00ec Isabella, ispirata ai romanzi di Angelica e \"Goldrake\", ispirato all'agente segreto James Bond di Ian Fleming; entrambe le serie furono disegnate da Sandro Angiolini. L'impresa non riscosse per\u00f2 il successo sperato e vennero pubblicati solo pochi numeri prima della chiusura. Nel 1967, Barbieri fonda insieme a Cavedon le Edizioni ErreGI che esordiscono riprendendo la pubblicazione della testata \"Isabella\" e poi quella dedicata a Goldrake ed entrambe raggiungono un certo successo. La seconda serie di Goldrake verr\u00e0 pubblicata ininterrottamente fino al 1980, per 316 volumi.\nTrama.\nGoldrake \u00e8 un agente segreto della CIA, poi investigatore privato, ispirato a James Bond ma con il volto di Jean-Paul Belmondo, che vive avventure sexy e violente. Sempre impegnato a combattere comunisti e affini in Sudamerica, in Cina, a Cuba, ha tuttavia un alleato e partner sessuale in una bellissima agente russa del KGB, di nome Ursula, con le fattezze di Ursula Andress, che l'aiuta nello sconfiggere e trucidare dissidenti della linea ufficiale sovietica. In alcuni episodi appare addirittura Mao Zedong in persona, dipinto come un pederasta.\nSua nemica principale \u00e8 Madame Brutal, una folle lesbica sadica, che lo odia a causa di un incidente nel quale ha perso una gamba. Altra caratteristica di Goldrake, oltre all'anticomunismo estremo, \u00e8 il suo aperto razzismo, che lo spinge in certi episodi a considerare dichiaratamente neri e asiatici degli esseri inferiori."}
{"id": "868850", "revid": "38120", "url": "https://it.wikipedia.org/wiki?curid=868850", "title": "Goldrake, l'agente playboy", "text": ""}
{"id": "868853", "revid": "324090", "url": "https://it.wikipedia.org/wiki?curid=868853", "title": "Kokinwakash\u016b", "text": "Il Kokin Wakash\u016b (\u53e4\u4eca\u548c\u6b4c\u96c6) o abbreviato Kokinsh\u016b (\u53e4\u4eca\u96c6) viene tradotto con \"Raccolta di poesie giapponesi antiche e moderne\", ed \u00e8 la seconda raccolta di poesie giapponese pervenutaci successiva al Manyoshu e la prima delle ventuno antologie imperiali della poesia classica giapponese. Si suppone che sia stata compilata all'inizio del X secolo, nel periodo Heian. Raccoglie 1100 poesie divise in venti libri. La raccolta fu compilata da Ki no Tsurayuki, Ki no Tomonori, \u014cshik\u014dshi no Mibune e Mibu no Tadamine. La forma tornata in auge e perfezionata in questa raccolta \u00e8 il Waka, tuttavia sono presenti anche alcuni Ch\u014dka e Tanka. Questa raccolta non va confusa con il Shin-Kokin Wakash\u016b (\u65b0\u53e4\u4eca\u548c\u6b4c\u96c6) compilata da Fujiwara no Teika in periodo medievale.\nStruttura dell'opera.\nNotevole la suddivisione organica dei libri e degli argomenti, pi\u00f9 approssimativa nel Manyoshu. La raccolta \u00e8 suddivisa in venti libri:\nSi possono inoltre ulteriormente suddividere in due grandi gruppi: la natura e l'amore, temi centrali della poesia giapponese antica. Questo schema fu ripreso, con variazioni minime, anche dalle successive antologie.\nEsponenti di rilievo.\nLa raccolta contiene sia richiami a poesie di rilevantissimi autori del Manyoshu, come Ono no Takamura, Fujiwara no Sekio, Henjo, Ono no Komachi, ma anche la principessa Nukata. Tuttavia questi non occupano che una piccola parte nella grande raccolta, ed ecco che allora troviamo autori pi\u00f9 recenti come: Ki no Tsurayuki, Oshikoshi no Mitsune, Ki no Tomonori e Mibu no Tadamine. Senza contare poi Sosei e Kiyohara no Fukayabu. La maggior parte sono state composte da Ki no Tsurayuki, del quale ricordiamo anche il \"Tosa Nikki\".\nFigure retoriche.\nIl mirabile utilizzo delle figure retoriche nell'opera \u00e8 cospicuo, elenchiamone alcune:\nEsempi di poesie.\n\"Yuki no uchi ni\"\n\"haru wa kinikeri\"\n\"uguisu no\"\n\"koreru namida\"\n\"ima ya tokuramu\"\nFra la neve che fiocca\necco, \u00e8 arrivata la primavera.\nDell'usignolo\nle lacrime gelate\nOra si staranno sciogliendo.\n (Fujiwara no Takaiko)\n\"Kurenai no\"\n\"furiidetsutsu naku\"\n\"namida ni wa\"\n\"tamoto nomi koso\"\n\"iro masarikere\"\nLe lacrime che mi sgorgano\ndal cuore sanguinante,\ncome tinta cremisi,\nimpregnano soltanto le mie maniche\ndi un colore sempre pi\u00f9 intenso.\n (Ki no Tsurayuki)\nBibliografia.\nIkuko Sagiyama, Kokin Waka Shu (Raccolta di poesie giapponesi antiche e moderne), Ariele Editore, ISBN 88-8648-045-8"}
{"id": "868860", "revid": "1504506", "url": "https://it.wikipedia.org/wiki?curid=868860", "title": "Velocit\u00e0 areolare", "text": "In cinematica, la velocit\u00e0 areolare \u00e8 una grandezza vettoriale definita come la variazione di una superficie in funzione del tempo, rientrando, pertanto, nel concetto generale di velocit\u00e0, ovvero di variazione di una coordinata spaziale nel tempo. In altri termini essa rappresenta la velocit\u00e0 con cui una superficie viene spazzata dal raggio vettore di un punto che si muove lungo una curva.\nEssendo coinvolta, insieme alla velocit\u00e0 angolare, nella definizione la velocit\u00e0 di rotazione per descrivere del moto lungo una curva, il suo impiego maggiore \u00e8 nello studio dei moti periodici quali ad esempio il moto circolare e il moto armonico. La velocit\u00e0 areolare e la velocit\u00e0 angolare sono sempre vettori paralleli, ma non necessariamente sono proporzionali in modulo.\nL'unit\u00e0 di misura nel Sistema internazionale m2\u00b7s\u22121 (\"metri quadri al secondo\").\nDescrizione.\nDato un oggetto in moto, il cui vettore posizione \u00e8 detto \"raggio vettore\" formula_1, la velocit\u00e0 areolare dipende dal punto di riferimento, ovvero l'origine del sistema di coordinate del raggio vettore, che risulta funzione del tempo.\nSi definisce \"velocit\u00e0 areolare media\" formula_2 il rapporto tra lo spostamento areolare, inteso come la variazione della superficie spazzata dal raggio vettore, formula_3 e l'intervallo di tempo formula_4 impiegato a percorrerlo:\ndove formula_6 e formula_7 sono le posizioni areolari agli istanti iniziale formula_8 e finale formula_9.\nSi definisce \"velocit\u00e0 areolare istantanea\" formula_10 il valore il limite della velocit\u00e0 media nell'intorno di un determinato istante, ovvero la derivata prima della posizione angolare rispetto al tempo:\nCome direzione si sceglie quella dell'asse di rotazione, ovvero quella normale al piano di rotazione, mentre il verso \u00e8 diretto verso l'osservatore che vede una rotazione antioraria.Come mostrato in figura, l'area del triangolo in giallo formula_12 \u00e8 met\u00e0 dell'area del parallelogramma formula_13, e l'area del parallelogramma \u00e8 uguale alla grandezza del prodotto esterno dei vettori formula_14 e formula_15, cosicch\u00e9:\nLa velocit\u00e0 areolare \u00e8\nMa formula_18 \u00e8 la velocit\u00e0 lineare del vettore formula_19, per cui:\ndove formula_21 rappresenta la velocit\u00e0 tangenziale.\nLegame con il momento angolare e il momento meccanico.\nSapendo che il momento angolare formula_22 rappresenta il momento della quantit\u00e0 di moto formula_23 e che formula_24, \u00e8 possibile ricavare la sua relazione con la velocit\u00e0 areolare:\nDerivando il momento angolare si ottiene la seconda equazione cardinale della dinamica, che nel caso di un corpo rigido rotante risulta pari a:\ndove formula_27 \u00e8 il vettore velocit\u00e0 angolare. Se nel sistema in esame la massa \u00e8 costante, sostituendo il valore ricavato in precedenza, si ottiene il valore del momento meccanico: \ndove formula_29 \u00e8 l'accelerazione areolare. Pertanto, se nel sistema in esame formula_30 risulta parallelo a formula_27, si ha che il momento meccanico \u00e8:\nInoltre, l'energia cinetica rotazionale vale:\nMoto centrale.\nSe il moto avviene sotto l'azione di una forza centrale, ovvero diretta sempre lungo la retta congiungente la posizione istantanea con un polo fisso, rispetto a tale polo si ha che il momento meccanico \u00e8 nullo e quindi il momento angolare e la velocit\u00e0 areolare si conservano.\nIn un moto centrale la velocit\u00e0 areolare \u00e8 costante durante il moto:\ne quindi l'area spazzata da un raggio vettore ha equazione oraria tipica di un moto uniforme:\nQuesta \u00e8 una generalizzazione della seconda legge di Keplero a tutti i moti centrali."}
{"id": "868861", "revid": "1718925", "url": "https://it.wikipedia.org/wiki?curid=868861", "title": "Can-can", "text": "Can-can, o can-can francese, (scritto anche cancan) \u00e8 un tipo di danza di origine francese che acquis\u00ec popolarit\u00e0 nell'ambito dei cabaret al tempo della \"Belle \u00e9poque\".\nOrigini.\nLe origini del can-can sono piuttosto incerte. Molto probabilmente il pi\u00f9 famoso ballo deriva dal galop della quadriglia, inventato nel 1850 dalla ballerina vedette del Bal Mabille.\nSi sostiene, inoltre, che il can-can, in gran parte di origine popolare, derivi dall'usanza delle lavandaie di Montmartre di mostrare, ogni domenica, le gonne per le strade del quartiere.\nIl compositore Jacques Offenbach scrisse famosi can-can per operette, il pi\u00f9 celebre dei quali \u00e8 quello del \"Galop infernal\", nell'operetta \"Orfeo all'inferno\" del 1858.\nStile.\nIl ballo era caratterizzato dall'esibizione delle ballerine che, schierate in fila l'una a fianco dell'altra, al tempo di una musica molto veloce e ritmata alzavano ritmicamente le gambe: durante questo movimento esse si scoprivano parzialmente, emergendo dalle lunghe e ampie gonne e sottogonne in uso all'epoca, suscitando l'entusiasmo degli spettatori, che spesso accompagnavano il ritmo battendo le mani.\nNel dettaglio il movimento del can-can si compone di una sequenza di quattro passi che si ripetono: le ballerine saltellano sul posto, nel primo e nel terzo passo toccano terra con ambo i piedi, nel secondo e nel quarto invece con un piede solo, slanciando l'altra gamba verso l'alto: il primo slancio si effettua a gamba piegata, sollevando il ginocchio, il secondo invece a gamba tesa.\nTutte le mosse, appena citate, sono state inventate dalla ballerina francese Louise Weber, detta la Goulue; questo \u00e8 lo stile del can-can del Moulin Rouge.\nAttualmente il Moulin Rouge continua a curare versioni che utilizzano nuove tecnologie digitali, ma conservano la struttura di base"}
{"id": "868864", "revid": "124123", "url": "https://it.wikipedia.org/wiki?curid=868864", "title": "Carlos Antonio L\u00f3pez", "text": "Fu console, poi presidente del Paraguay dal 1841 fino alla morte.\nTenutosi in disparte dalla vita politica durante la dittatura di Jos\u00e9 Gaspar Rodr\u00edguez de Francia, nel 1841 fu nominato dal tenente Mariano Roque Alonso, di cui era consigliere, segretario del governo militare che assunse il potere dopo la morte del dittatore.\nNello stesso anno L\u00f3pez fu eletto dal Congresso console per tre anni assieme ad Alonso (1841-1844). Il 13 marzo 1844 il Congresso si riun\u00ec e, ritenendo esauriti i compiti del governo consolare, elesse presidente della Repubblica per dieci anni L\u00f3pez, riconfermandolo nel 1854 per tre anni e nel 1857 per altri dieci. Nel 1844 L\u00f3pez promulg\u00f2 la Carta Org\u00e1nica e nel 1845 cominci\u00f2 a pubblicare \u201cEl Paraguayo Independiente\u201d, il primo periodico nazionale, redatto quasi completamente da lui.\nL\u00f3pez ruppe l'isolamento del Paraguay aprendolo al commercio internazionale, modernizz\u00f2 il Paese incrementando la produzione, costruendo le prime ferrovie, creando una flotta fluviale e industrie siderurgiche. Dot\u00f2 lo Stato di un Arsenale e di un esercito moderno ed efficiente, con cui partecip\u00f2 alla \u201cguerra grande\u201d contro il dittatore argentino Juan Manuel de Rosas (1845-1852). Cur\u00f2 l'amministrazione i lavori pubblici e l'istruzione primaria, che rese gratuita e obbligatoria, e confer\u00ec la cittadinanza agli indigeni. Per la sua opera riformatrice e potenziatrice, il Paraguay fu definito \u201cla Prussia in potenza\u201d dell'America Latina.\nIn contrasto con l'operato di Francia, L\u00f3pez favor\u00ec l'arricchimento e l'ascesa politica della propria famiglia, e design\u00f2 come proprio successore il figlio Francisco Solano."}
{"id": "868865", "revid": "228587", "url": "https://it.wikipedia.org/wiki?curid=868865", "title": "Nomisma", "text": ""}
{"id": "868867", "revid": "767487", "url": "https://it.wikipedia.org/wiki?curid=868867", "title": "Nomisma (moneta)", "text": "N\u00f2misma \u00e8 la moneta d'oro dell'impero romano d'Oriente alla base delle riforme finanziarie volute dall'imperatore Giustiniano I (527-565). Era il successore del solido (da cui deriva il termine \"soldo\").\nIl \"n\u00f2misma\" fu il principale mezzo di scambio internazionale per almeno sette o otto secoli fino all'avvento del fiorino e del ducato, messi in circolazione solo nel XIII secolo."}
{"id": "868870", "revid": "2111144", "url": "https://it.wikipedia.org/wiki?curid=868870", "title": "Autocoscienza femminista", "text": "L'autocoscienza femminista \u00e8 una pratica politica nata all'interno dei primi collettivi femministi italiani tra la fine degli anni sessanta e l'inizio dei settanta, nel quadro generale dei movimenti antiautoritarii.\nStoria.\nNegli Stati Uniti gi\u00e0 si erano diffuse varie pratiche politiche che influenzarono il Movimento Femminista: c'era l'esperienza dei \"consciousness raising groups\" ed i gruppi di Self help femministi (separatisti) in cui si cercava di condividere competenze, vissuti ed informazioni relativi al corpo ed alla sessualit\u00e0, anche attraverso le cosiddette \"auto-visite\", con l'idea di riappropriarsi di un sapere personale che veniva considerata perso a causa di una \"medicalizzazione\" dei corpi e di alcuni eventi naturali (ad es. il parto o il ciclo mestruale). C'era il movimento di rivendicazione dei diritti dei neri (di cui l'organizzazione pi\u00f9 famosa \u00e8 stata il Black Panther Party) che evidenzi\u00f2 la valorizzazione delle differenze e la pratica separatista. Si lottava adottando l'azione diretta.\nTutto questo contribu\u00ec alla nascita dell'autocoscienza all'interno di alcuni collettivi femministi separatisti. Si inizi\u00f2 a mettere al centro del discorso politico la scoperta di s\u00e9 in quanto donne, con specifici bisogni e desideri. Si misero in discussione i ruoli sociali e sessuali imposti, in primo luogo la famiglia e la funzionalit\u00e0 al piacere sessuale maschile. Si \"prese parola\" sul proprio corpo, cosa del tutto inedita vista l'educazione al silenzio su questo argomento. Si scopr\u00ec la possibilit\u00e0 di un \"discorso\" del corpo fuori dal linguaggio e dallo sguardo maschile/scientifico. Si cerc\u00f2 di indagare personalmente e collettivamente sulle influenze patriarcali nella costruzione dell'immaginario, mettendo in campo un'autenticit\u00e0 nelle relazioni e nei discorsi all'interno dei collettivi, autenticit\u00e0 che si sentiva soffocata in contesti \"misti\". \nLo strumento dell'autocoscienza, che viene ancora praticato, ha permesso una \"de-strutturazione\" personale anche grazie al sostegno del collettivo, ha permesso alle donne di costruire relazioni di fiducia e solidariet\u00e0 tra di loro quando i modelli femminili prevedevano rivalit\u00e0 o assistenzialismo, ha dato modo di \"riconoscersi\" l'una con l'altra, di individuare insieme le diverse forme di oppressione e subordinazione patriarcali e sessiste e quindi le forme personali e collettive per combatterle. Ha permesso di esperire s\u00e9 stesse in ruoli mai sperimentati in primo luogo all'interno dei gruppi politici e conseguentemente all'esterno. Il \"privato\" si scopriva \"politico\".\nCaratteristiche.\nIn sintesi si pu\u00f2 dire che l'autocoscienza \u00e8 la pratica politica femminista del mettere in discussione s\u00e9 stesse ed il contesto in cui si vive (politico, culturale, sociale, ecc.) attraverso la relazione autentica e dialogica con altre donne. \u00c8 \"\"un processo collettivo ed individuale, che parte da ognuna(\u2026), si esplica nel collettivo con il sostegno di tutte e torna all'\"individua\".\".\nQuesta pratica, in alcuni casi, si svilupp\u00f2 in modalit\u00e0 diverse, ad esempio nel gruppo francese \"Psicoanalise et politique\" o in alcuni gruppi detti \"dell'inconscio\" , presenti soprattutto a Milano si inser\u00ec la figura professionale di una psicoanalista.\nIl termine \"autocoscienza\" fu introdotto da Carla Lonzi all'interno dell'esperienza del gruppo di \"Rivolta Femminile\" di Milano (gruppi autogestiti a Roma, Milano, Torino, Genova, Firenze e Lugano tra il 1970 ed il 1982).\nSuccessivamente la pratica dell'autocoscienza si \u00e8 estesa, seppure in rari casi e con una portata diversa, anche in gruppi di soli uomini o misti..\nNel suo Manifesto cyborg, Donna Haraway scrive:"}
{"id": "868871", "revid": "599013", "url": "https://it.wikipedia.org/wiki?curid=868871", "title": "Vfl", "text": ""}
{"id": "868876", "revid": "22356", "url": "https://it.wikipedia.org/wiki?curid=868876", "title": "L'Urlo dell'odio", "text": ""}
{"id": "868881", "revid": "114237002", "url": "https://it.wikipedia.org/wiki?curid=868881", "title": "Paleosismologia", "text": "La paleosismologia \u00e8 la branca della sismologia che studia i grandi terremoti avvenuti nel passato attraverso le tracce che questi, o le faglie che li hanno generati, hanno lasciato sulla superficie della Terra. Essa \u00e8 indispensabile nei paesi e luoghi privi di un valido catalogo storico dei terremoti ed \u00e8 comunque necessaria per comprendere la pericolosit\u00e0 sismica di una regione ben al di l\u00e0 dei limiti imposti dall'intervallo temporale coperto dalle fonti storiche (1\u00a0000 - 3\u00a0000 anni, contro 10\u00a0000 - 40\u00a0000 anni della paleosismologia).\nStoria.\nSi \u00e8 sviluppata inizialmente negli Stati Uniti, estendendosi poi a molte altre regioni del mondo ove il catalogo sismico non era sufficiente a comprendere i forti terremoti caratterizzati da tempi di ricorrenza pi\u00f9 lunghi del periodo di completezza dei cataloghi stessi. In Italia le faglie studiate con metodologie paleosismologiche sono circa una trentina, distribuite prevalentemente lungo la catena appenninica. Tali faglie hanno generato nelle ultime migliaia di anni decine di terremoti sconosciuti di elevata magnitudo (M &gt; 6,5).\nDescrizione.\nL'elemento primario in paleosismologia \u00e8 il riconoscimento e la datazione dei fenomeni di fagliazione di superficie: grandi faglie generano in profondit\u00e0 grandi terremoti, mentre il loro piano di rottura pu\u00f2 raggiungere e tagliare la superficie stessa.\nDal momento che le faglie si rompono pi\u00f9 o meno ciclicamente e sempre lungo gli stessi piani, individuare e studiare una successione di terreni interessati da fagliazione equivale a sfogliare il catalogo dei terremoti generati nel tempo da quella faglia. Per fare questo la paleosismologia si avvale di scavi specifici (\"trincee\") effettuati attraverso l'emergenza superficiale del piano di faglia. Attraverso la datazione assoluta dei terreni esposti sulle pareti delle trincee e la ricostruzione degli eventi tettonici e deposizionali, \u00e8 possibile individuare il periodo nel quale il terremoto (o la fagliazione) \u00e8 avvenuto e la sua magnitudo.\nAltre tracce (ovvero \"sismiti\") sono indotte dallo scuotimento cosismico della superficie terrestre. Tra le pi\u00f9 significative vi sono quelle legate alla liquefazione delle sabbie granulari saturi; a causa delle oscillazioni cicliche indotte dalle onde elastiche, alcuni terreni perdono di consistenza (la pressione dell'acqua supera quella esistente tra i granuli), divenendo fluidi. A causa delle forti pressioni interstiziali che si generano all'interno del sedimento, pu\u00f2 capitare che in superficie si producano fontane di acqua e sabbia che lasciano in seguito caratteristici coni o vulcanetti sul terreno. Il loro riconoscimento all'interno delle stratigrafie fossili \u00e8 quindi indicativo di un forte terremoto avvenuto in corrispondenza dei livelli che esse ricoprono ed interessano."}
{"id": "868885", "revid": "57342", "url": "https://it.wikipedia.org/wiki?curid=868885", "title": "Razzie Award", "text": ""}
{"id": "868889", "revid": "17654", "url": "https://it.wikipedia.org/wiki?curid=868889", "title": "Orph\u00e9e aux Enfers", "text": ""}
{"id": "868892", "revid": "297031", "url": "https://it.wikipedia.org/wiki?curid=868892", "title": "Jules Feiffer", "text": "Ha vinto un Premio Oscar nel 1961 per il suo cortometraggio \"Munro\", la Torre Guinigi d'oro al Salone Internazionale dei Comics nel 1967 e il Premio Pulitzer nel 1986. \nBiografia.\nDopo un periodo come assistente di Will Eisner, esordisce come autore nel 1949 con il personaggio di \"Clifford\", un bambino protagonista di una serie di strisce. Negli anni cinquanta collabora alla realizzazione di alcuni cartoni animati e nel 1956 esordisce con una serie di tavole intitolate col suo nome sulla testata \"Village Voice\" nelle quali critica la realt\u00e0 sociale e politica del suo paese e che riscuoteranno molto successo influenzando generazioni di autori satirici; in questa serie di tavole - privi di un protagonista fisso - compaiono vari personaggi come Bernard Mergendeiler, un uomo debole e insicuro e pieno di complessi, Munro, un bambino di quattro anni erroneamente arruolato nell'esercito, Hostil-man, un individuo frustrato e angosciato che diventa una specie di Superman alla rovescia). Scrive anche alcune commedie e sceneggiature di diversi film come \"Piccoli omicidi\" e \"Conoscenza carnale\" del 1971 e \"Voglio tornare a casa!\" del 1989.\nOpere.\nFumetti e vignette.\nFeiffer \u00e8 soprattutto noto per le sue strisce di argomento politico e satirico, poetico e psicologico. Queste in genere occupano un'intera tavola e sono composte da sei/otto vignette.\nUno dei personaggi ricorrenti \u00e8 la donna che danza (\"Questa \u00e8 la mia danza della primavera per festeggiare ...\"). Altri personaggi sono Bernard Mergendeiler, nevrotico cronico, e Munro, un bambino di quattro anni erroneamente arruolato nell'esercito, \"Passionella\" e altri personaggi minori.\nTra le vignette di argomento politico, sono particolarmente note quelle relative a Richard Nixon e allo scandalo Watergate.\nLe vignette di Jules Feiffer sono state tradotte in Italia da Linus. Sono usciti diversi volumi fra i quali: \"Passionella a altre storie\", a cura di Umberto Eco e Cathy Berberian, Milano, Bompiani, 1963; \"Il trapianto del trauma: vita privata di Bernard Mergendeiler\", a cura di Umberto Eco e Cathy Berberian, Milano, Bompiani, 1968."}
{"id": "868905", "revid": "287204", "url": "https://it.wikipedia.org/wiki?curid=868905", "title": "Kata guruma", "text": "Kata guruma (\u80a9\u8eca letteralmente \"ruota di braccia\" o \"tecnica ruotando le braccia\") \u00e8 la tecnica del Judo numero 24 del Gokyo. Questa predilige l'uso delle mani e delle braccia (\"Te-Waza\") e apparentemente sembra necessiti di molta forza. In realt\u00e0, come spiegato dal fondatore del Judo Jigor\u014d Kan\u014d, \u00e8 una delle Nage waza che necessita di maggiore tecnica (il judoka esperto non solleva l'intero corpo di Uke, bens\u00ec solamente il 30% circa riuscendo appieno nella tecnica.)\nStoria.\nIl maestro Jigor\u014d Kan\u014d ide\u00f2 questa tecnica prendendo spunto da un'antica mossa del jujitsu: kino katsugi. Questa tecnica rappresentava una sorta di tab\u00f9 per il maestro poich\u00e9 egli stesso la subiva trovandosi di fronte ad un allievo di costituzione imponente. Rammaricato per questo (ma attenendosi alle sue stesse regole secondo le quali il Judo \u00e8 soprattutto un adattamento mentale all'avversario) il maestro lesse vari trattati, studiando tecniche occidentali e asiatiche di lotta e analizzando l'impiego dell'equilibrio dei pesi tra Tori ed Uke. Da questo studio nacque la tecnica conosciuta ai giorni nostri che gli permise, in un nuovo incontro con il precedente jujitsuka di batterlo nonostante la gracile costituzione.\nIl Kata-guruma \u00e8 ritenuta una delle tecniche pi\u00f9 complesse dell'intero Gokyo ed \u00e8 di difficile esecuzione durante una competizione. Questa venne per un certo periodo abbandonata salvo riprendere successivamente auge grazie a varianti che snaturano \u201cil significato\u201d della tecnica, ma pongono l'accento sull'efficacia in combattimento.\nL'esecuzione.\nLo squilibrio ideale per l'esecuzione della tecnica \u00e8 avanti a destra. Tori tira la manica destra di Uke in alto, posizionando il piede destro tra quelli dei Uke e il braccio destro sotto la coscia dell'avversario. La gamba sinistra di Tori, flettendosi, si posiziona vicino alla destra e la nuca poggia sul fianco destro di Uke. Il movimento successivo \u00e8 quello di una bilancia a due braccia nel caso in cui sul braccio sinistro venga posizionato un peso superiore al braccio destro (inizialmente portante il peso maggiore).\nSuccessioni, contraccolpi e varianti.\nUsualmente l'unico attacco successivo che pu\u00f2 essere apportato \u00e8 Hikkomi-gaeshi, mentre se la tecnica \u00e8 eseguita alla perfezione, risulta impossibile eseguire un qualsiasi contraccolpo. A testimonianza di ci\u00f2, \u00e8 stata per un breve periodo l'unica tecnica a non necessitare di proiezione in gara, per ottenere la vittoria. Nel caso in cui venisse eseguita correttamente, per l'\u201c\"ippon\"\u201d (tecnica perfetta che sancisce la vittoria) era sufficiente il sollevamento completo dell'avversario. Le varianti utilizzate in gara consistono nell'esecuzione della tecnica con il ginocchio a terra."}
{"id": "868913", "revid": "122871406", "url": "https://it.wikipedia.org/wiki?curid=868913", "title": "International Journal of Speleology", "text": "L'International Journal of Speleology (IJS) \u00e8 una rivista di speleologia, dal 1978 la rivista ufficiale della Union International de Sp\u00e9l\u00e9ologie (UIS) e viene pubblicata dal 1981 dalla Societ\u00e0 Speleologica Italiana (SSI).\nQuando fu fondato, nel 1964, IJS era suddiviso in quattro sezioni: \"Botany-Microbiology\", \"Zoology\", \"Geology-Geomorphology\" e \"Abstract-News\". Dopo la prima uscita, edita da G. Claus (USA), si unirono altri due editori: R. Husson (Francia) and G. Nicholas (USA). Verlag von J. Kramer (Germania) stamp\u00f2 i primi due volumi; successivamente fu pubblicato da Swets &amp; Zeitlinger N.V. (Paesi Bassi).\nDal 1972 R. Husson divenne redattore capo con Br. G. Nicholas, col nome \"Book &amp; News Editor\" e nove volumi furono pubblicati nel periodo tra il 1964 e il 1977, quando il costo molto elevato della stampa richiese un cambiamento radicale.\nNel 1978 IJS divenne il giornale ufficiale dell\"'Union International de Sp\u00e9l\u00e9ologie\" e fu pubblicato in Italia, dove i costi di stampa erano pi\u00f9 economici. R. Husson (\"Biospeleology\"), A.A. Cigna (\"Physical Speleology\") e Br. G. Nicholas (\"Book &amp; News\") formavano lo staff editoriale.\nNel 1981 V. Sbordoni (Italia) divenne redattore capo dello stesso staff editoriale, che pi\u00f9 tardi incluse anche F. Cucchi (Italia). Contemporaneamente la \"Societ\u00e0 Speleologica Italiana\" acquis\u00ec la propriet\u00e0 della rivista, che venne stampata con il contributo del Ministero Italiano per la Cultura e l'Ambiente, il Consiglio Nazionale delle Ricerche e l'Universit\u00e0 di Trieste.\nNella seconda met\u00e0 degli anni '90 anche il Museo di Speleologia \"V. Rivera\" contribu\u00ec al supporto finanziario del giornale e E. Burri (Italia) succedette a F. Cucchi come redattore per Physical Speleology. Le uscite della rivista vennero alternativamente dedicate alla \"biospeleologia\" e alla \"speleologia fisica\" fino al 1998, quando si convenne di dividere IJS in due diverse serie: \"A\" per \"Biospeleology\" e \"B\" per \"Physical Speleology\".\nIn aggiunta alle uscite regolari del giornale, nel 1996 venne stampato il \"Manual for karst water analysis\" (\"Manuale per l'analisi delle acque carsiche\") di W.E. Krawczyk. Altri manuali concernenti speciali argomenti furono pubblicati a seguire.\nDal 2003 la Sezione Biospeleologica del giornale non \u00e8 pi\u00f9 stata pubblicata, per conciliarsi con le preferenze espresse dai lettori. Tuttavia IJS \u00e8 sempre aperto a qualunque contributo concernente la speleologia in generale, inclusa la biospeleologia."}
{"id": "868917", "revid": "339392", "url": "https://it.wikipedia.org/wiki?curid=868917", "title": "Formula giapponese Anno 1975", "text": ""}
{"id": "868925", "revid": "767487", "url": "https://it.wikipedia.org/wiki?curid=868925", "title": "Scott Clendenin", "text": "Dal 1997 al 1999 ha fatto parte anche dei Control Denied ma li ha lasciati ancora prima della registrazione dell'album \"The Fragile Art of Existence\" per essere sostituito da Steve DiGiorgio."}
{"id": "868938", "revid": "1543377", "url": "https://it.wikipedia.org/wiki?curid=868938", "title": "Rashi", "text": "Rabbino medievale francese, fu un rinomato e altamente stimato contributore aschenazita dello studio della Torah. \u00c8 famoso come autore di un vasto commentario del Talmud e di un esaustivo commentario del \"Tanakh\" (Bibbia ebraica). \u00c8 considerato il \"padre\" di tutti i commentari talmudici che seguirono (per esempio, \"Baalei Tosafot\") nonch\u00e9 le esegesi bibliche (per es., Ramban, Ibn Ezra, Chaim ibn Attar, \"et al.\").\nL'innovazione essenziale portata da Rashi sta nel fatto che, anzich\u00e9 continuare solo nel solco della tradizione del Midrash, egli inizia un commento delle Scritture pi\u00f9 aderente al significato letterale delle parole. Acclamato per la sua capacit\u00e0 di presentare il significato basilare del testo in modo sintetico e lucido, Rashi attrae sia gli studiosi eruditi che gli studenti novelli, e le sue opere rimangono il fulcro dello studio ebraico contemporaneo. Il suo commento al Talmud, che copre quasi tutto il Talmud babilonese (un totale di 30 Trattati), \u00e8 incluso in tutte le edizioni del Talmud sin dalla sua prima stampa a cura di Daniel Bomberg negli anni 1520. Il suo commentario del Tanakh - specialmente quello del Chumash (\"cinque libri di Mos\u00e8\") - \u00e8 un aiuto indispensabile agli studenti di tutti i livelli. Quest'ultimo, da solo, serve come base per pi\u00f9 di 300 \"supercommentari\", che analizzano la scelta di Rashi del linguaggio e delle citazioni, scritti da alcuni dei pi\u00f9 grandi nomi della letteratura rabbinica. La prima versione ebraica del commentario della Torah, a caratteri mobili, venne stampata a Reggio Calabria nel 1475 da Abraham ben Garton.\nIl cognome Yitzhaki deriva dal nome di suo padre, Yitzhak. L'acronimo \u00e8 a volte anche liberamente esteso a Rabban Shel Yisrael (Maestro d'Israele), o Rabbenu SheYichyeh (Nostro Rabbi, possa egli vivere). Viene citato nei testi ebraici e aramaici come (1) \"Shlomo figlio di Rabbi Yitzhak,\" (2) \"Shlomo figlio di Yitzhak,\" (3) \"Shlomo Yitzhaki,\" ecc.\nNella letteratura pi\u00f9 antica, Rashi viene saltuariamente citato come \"Jarchi\" o \"Yarhi\" , con l'acronimo interpretato da Rabbi Shlomo Yarhi. Si pensa si riferisse al nome ebraico di Lunel in Provenza, comunemente fatto derivare dal francese \"lune\" \"luna\", , dove si assume Rashi abbia vissuto in un qualche periodo o addirittura sia nato, o per lo meno dove i suoi avi risiedevano. Richard Simon e Johann Wilhelm Wolf affermano che solo gli studiosi cristiani si riferivano al Rashi col nome Jarchi e che tale epiteto era sconosciuto agli ebrei. Il domenicano Bernardo de Rossi (1687\u20131775) tuttavia dimostr\u00f2 che anche gli studiosi ebrei si riferivano al Rashi con l'appellativo Yarhi. Nel 1839, Leopold Zunz (1794-1886) asser\u00ec che l'uso ebraico di Jarchi era una diffusione fallace di un errore commesso da scrittori cristiani, e che invece bisognava interpretare l'abbreviazione come \u00e8 conosciuta oggi, cio\u00e8: Rabbi Shlomo Yitchaki. Di conseguenza, a partire dalla seconda met\u00e0 del XIX secolo, l'appellativo \"Jarchi\" venne considerato obsoleto. L'evoluzione di questo termine \u00e8 stato esaminato esaustivamente fino alle sue origini.\nRashi e la sua famiglia sopravvissero alla grande persecuzione antisemita quando aveva 45 anni; molti dei suoi insegnanti, che erano tra i pi\u00f9 grande saggi aschenaziti dell'Ebraismo e suoi mentori, non sopravvissero. Dopo l'incendio delle yeshivah a Magonza e Worms da parte dei crociati, Rashi fond\u00f2 una scuola di successo a Troyes, che dur\u00f2 per generazioni (fino alla seconda crociata). Anche gli insegnanti delle yeshivah e la comunit\u00e0 di Spira con cui Rashi aveva a che fare vennero distrutti durante il suo tempo.\nBiografia.\nNascita e primi anni.\nRashi era figlio unico, nato a Troyes, nella provincia di Champagne (Francia settentrionale). Il fratello di sua moglie era Simone il Maggiore, rabbino di Magonza. Simone era discepolo di Rabbeinu Gershom Meor HaGolah, che mor\u00ec quello stesso anno. Da parte del padre, Rashi si dice fosse un discendente di 33\u00aa generazione di Yochanan HaSandlar, che a sua volta era discendente di 4\u00aa generazione di Gamaliele, che presubilmente discendeva dalla Casa di Davide. Nei suoi corposi scritti, Rashi stesso non fece mai tali affermazioni genealogiche. Anche la fonte rabbinica principale sulla sua discendenza, \"Responsum No. 29\" di Solomon Luria, non fa tali rivendicazioni ataviche.\nLeggende.\nLa sua fama in seguito ne fece oggetto di numerose leggende. Una tradizione sostiene che i suoi genitori fossero senza figli per molti anni. Il padre di Rashi, Yitzhak, un modesto enologo, una volta trov\u00f2 un gioiello prezioso e fu avvicinato da alcuni gentili che volevano comprarlo per adornare il loro idolo. Yitzhak accett\u00f2 di viaggiare con loro alla loro terra, ma in viaggio gett\u00f2 la gemma in mare. Successivamente fu visitato dalla Voce di Dio o dal profeta Elia, che gli disse che sarebbe stato ricompensato con la nascita di un figlio nobile \"che avrebbe illuminato il mondo con la sua conoscenza della Torah.\"\nLa leggenda afferma anche che la coppia si trasfer\u00ec a Worms (Germania), mentre la madre di Rashi era incinta. Camminando lungo una delle stradine del quartiere ebraico, fu messa in pericolo da due carrozze in arrivo. Si volt\u00f2 e si strinse contro un muro, che si apr\u00ec a riceverla. Questa nicchia miracolosa \u00e8 ancora visibile nella parete della Sinagoga di Worms.\nStudi.\nSecondo la tradizione, Rashi fu inizialmente portato da suo padre ad imparare la Torah nel giorno di Shavuot, all'et\u00e0 di cinque anni. Il padre fu il suo principale insegnante di Torah fino alla morte, quando Rashi era ancora un giovinetto. Si spos\u00f2 all'et\u00e0 di 17 anni e subito dopo and\u00f2 a studiare presso la yeshivah di Rabbi Yaakov Ben Yakar a Worms, ritornando da sua moglie tre volte all'anno, per Yom Kippur, Pesach e Shavuot. Quando Rabbi Yaakov mor\u00ec nel 1064, Rashi continu\u00f2 a studiare a Worms per un altro anno, nella yeshivah di un suo parente, Rabbi Isaac ben Eliezer Halevi, che era anche il Rabbino Capo di Worms. Poi si trasfer\u00ec a Magonza, dove studi\u00f2 con un altro dei suoi parenti, Rabbi Isaac ben Judah, il capo rabbinico di Magonza e uno dei saggi pi\u00f9 noti del Ducato di Lorena, a cavallo tra Francia e la Germania.\nInsegnanti di Rashi erano studenti di Gershom ben Judah e di Rabbi Eliezer Hagadol, importanti talmudisti della generazione precedente. Dai suoi maestri, Rashi assorb\u00ec le tradizioni orali pertinenti al Talmud come erano stati tramandate da secoli, come anche la comprensione della logica unica del Talmud e la forma di argomentazione. Rashi prese appunti concisi di ci\u00f2 che imparava nella yeshivah, incorporando tale materiale nei suoi commentari.\nRosh Yeshiva.\nRitorn\u00f2 a Troyes all'et\u00e0 di 25 anni, e dopo la morte della madre gli venne chiesto di unirsi al \"Beth Din\" (tribunale rabbinico) della citt\u00e0. Inizi\u00f2 inoltre a rispondere a quesiti halakhici. Alla morte del capo del \"Beth Din\" Rabbi Zerach ben Abraham, Rashi assunse la direzione del tribunale e rispose a centinaia di questioni halakhiche. Verso il 1070 fond\u00f2 una yeshivah che attrasse molti discepoli. Si pensa che il Rashi si guadagnasse da vivere come viticoltore, poich\u00e9 dimostra una profonda conoscenza dei relativi utensili e procedimenti, ma non ne esiste prova.\nLa maggioranza degli studiosi e una tradizione orale ebraica asserisce comunque che egli fosse un viticoltore. La sola ragione che questa tradizione centenaria che fosse un vignaiolo non sia vera, viene fornita dalla ricerca di Rabbi Haym Solevetchik, che afferma che tutta la terra di Troyes non \u00e8 la migliore per la coltivazione delle viti. Alcuni riferimenti ad un certo sigillo del suo vigneto si dice non provi che vendesse vino, ma soltanto che fermentava l'uva per suo uso personale.\nSebbene ci siano molte leggende sui suoi viaggi, pare che Rashi non sia mai andato oltre i limiti che vanno dalla Senna al Reno. Nel 1096, la Crociata dei poveri marci\u00f2 attraverso tutta la Lorena, uccidendo circa 12000 ebrei e spazzando via intere comunit\u00e0. Tra coloro che furono uccisi a Worms, figurano i tre figli di Rabbi Isaac ben Eliezer Halevi, l'insegnante di Rashi. Rashi scrisse veri \"Selichot\" (poemi penitenziali) che compiangono il massacro e la distruzione delle grandi yeshivah della regione. Sette \"Selichot\" del Rashi esistono ancora, tra cui \"Adonai Elohei Hatz'vaot\", che viene recitato alla vigilia di Rosh Hashanah, e \"Az Terem Nimtehu\", che \u00e8 recitato durante il Digiuno di Gedalia.\nMorte e sepoltura.\nRashi mor\u00ec il 13 luglio 1105 (29 Tammuz 4865) all'et\u00e0 di 65 anni. Fu sepolto a Troyes: il sito approssimativo del cimitero ove fu sepolto venne registrato sull'opera cronologica \"Seder ha-Dorot\", ma col tempo il luogo del cimitero fu dimenticato. Alcuni anni fa un professore della Sorbona scopr\u00ec una mappa che indicava il sito del cimitero, che ora giace sotto una piazza aperta della citt\u00e0 di Troyes. Dopo la scoperta, gli ebrei francesi eressero un monumento nel centro della piazza \u2014 un grande globo bianco e nero che mostra in notevole rilievo la lettera ebraica \"\u0160in\" (\u05e9) (presumibilmente l'iniziale di \"Shlomo\", nome di Rashi).\nLa base di granito del monumento ha inciso: \"Rabbi Shlomo Yitzchaki \u2014 Commentatore e Guida\". Nel 2005, Yisroel Meir Gabbai (che dedica la sua vita professionale al restauro di cimiteri ebraici) ha eretto una targa aggiuntiva su questo sito, che nomina la piazza come sito di sepolture. La targa afferma: \"Il luogo su cui ti trovi \u00e8 il cimitero della citt\u00e0 di Troyes. Molti Rishonim sono qui sepolti, tra cui Rabbi Shlomo, noto come Rashi il santo, possano i suoi meriti proteggerci\".\nDiscendenti.\nRashi non ebbe figli maschi, ma le sue tre figlie \u2013 Miriam, Yocheved e Rachel \u2013 sposarono tutte degli studiosi talmudici. Esistono leggende sulle figlie che indossavano i tefillin ma, mentre alcune donne aschenazite in tempi medievali indossavano davvero i tefillin, non ci sono prove che le figlie di rashi lo facessero.\nOpere.\nCommentari del Tanakh.\nIl commentario di Rashi sul Tanakh \u2014 specialmente il suo commentario del Chumash \u2014 \u00e8 un compagno essenziale per qualsiasi studio del Talmud a qualsiasi livello. Attingendo da tutta la letteratura midrashica, talmudica e aggadica (tra cui la letteratura che non esiste pi\u00f9), cos\u00ec come la sua conoscenza della grammatica, della Halakhah e del funzionamento delle cose, Rashi chiarisce il significato \"semplice\" del testo in modo che persino un bambino sveglio di cinque anni possa capire.. Egli dichiar\u00f2 infatti esplicitamente di essere voluto andare alla ricerca, col suo lavoro - discostandosi dal pensiero rabbinico prevalente del suo tempo -, di quello che sarebbe stato il senso originale, letterale della Parola biblica, cio\u00e8 il cd. \"pshat\". Allo stesso tempo il suo commentario forma il fondamento di alcune delle pi\u00f9 profonde analisi e dei discorsi mistici che vennero successivamente. Gli esegeti dibattono tuttora sul perch\u00e9 Rashi abbia scelto certi passi midrashici e non altri, per illustrare un punto, o perch\u00e9 abbia usato certe parole e frasi e non altre.\nRabbi Shneur Zalman di Liadi scrisse che \"il commentario di Rashi sulla Torah \u00e8 il \u2018vino della Torah\u2019. Apre il cuore e rivela il proprio amore essenziale e timore di Dio.\" Gli studiosi ritengono che il commentario di Rashi alla Torah sia stato composto dalle conferenze tenute ai suoi allievi nella sua yeshivah e si sia evoluto grazie alle domande e risposte generate da questi. Rashi complet\u00f2 questo commentario soltanto negli ultimi anni della sua vita e fu immediatamente accettato come autorevole da tutte le comunit\u00e0 ebraiche, sia aschenazite che sefardite.\nIl primo libro stampato in ebraico fu il commentario di Rashi al Chumash, preparato per i tipi di Abraham ben Garton a Reggio, nel Regno di Napoli, il 18 febbraio 1475 (questa versione non include il testo del Chumash stesso). Rashi scrisse commentari su tutti i libri del Tanakh, tranne i Libri delle Cronache. Gli studiosi biblici ritengono che il commentario che appare col nome di Rashi in questi ultimi sia stato compilato dagli studenti di Rabbi Saadiah del Reno, che incorpor\u00f2 materiale proveniente dalla yeshivah di Rashi. Gli studenti di Rashi, Rabbi Shemaya e Rabbi Yosef, redassero il commento finale sulla Torah: alcune delle loro note e aggiunte sono state incluse anche nella versione che esiste correntemente.\nOggigiorno, decine di migliaia di uomini, donne e bambini studiano il \"Chumash con Rashi\" nell'esaminare la porzione di Torah letta in sinagoga nello Shabbat. Secondo la Halakhah, un uomo pu\u00f2 studiare il Rashi per ogni versetto della Torah persino in adempimento del requisito di rivedere la Parashah due volte con il Targum (che di solito si riferisce al \"Targum Onkelos\"). Tale pratica \u00e8 chiamata in ebraico: \"Shnayim mikra ve-echad Targum\" (Due volte la Torah e una volta il Targum). Fin dalla sua pubblicazione, il commentario di Rashi alla Torah \u00e8 standard in quasi tutti i Chumash prodotti all'interno della comunit\u00e0 ortodossa ebraica.\nCommentari del Talmud.\nRashi scrisse il primo commentario completo del Talmud. Il commentario di Rashi, attingendo alla profonda conoscenza di tutto il contenuto del Talmud da parte del suo autore, tenta di fornire una spiegazione completa delle parole e della struttura logica di ogni passaggio talmudico. A differenza di altri commentatori, Rashi non parafrasa o esclude una qualsiasi parte del testo, ma chiarisce frase per frase. Spesso egli fornisce la punteggiatura nel testo non punteggiato, spiegando, per esempio, \"Questa \u00e8 una domanda\", \"Lo dice con sorpresa\", \"Lo ripete in accordo\", ecc.\nCome fa nel suo commentario al Tanakh, Rashi illustra spesso il significato del testo utilizzando analogie con le professioni, i mestieri, e lo sport del suo tempo. Traduce anche difficili parole ebraiche o aramaiche nella lingua francese parlata nel suo tempo, dando agli studiosi successivi una panoramica del vocabolario e della pronuncia del francese antico. Rashi esercit\u00f2 un influsso determinante sulla redazione del testo corretto del Talmud: fino alla sua epoca, i testi di ciascun trattato talmudico erano copiati a mano e diffusi nelle yeshivah.\nSpesso comprendevano degli errori: a volte un copista scambiava le parole e altre volte incorporava note a margine di uno studente nel testo principale. Grazie al gran numero di mercanti-studiosi provenienti da tutto il mondo ebraico per partecipare alle rinomate fiere di Troyes, Rashi fu in grado di confrontare diversi manoscritti e letture testuali della Tosefta, Talmud di Gerusalemme, Midrash, Targum e gli scritti del Geonim, e determinare quali versioni dovevano essere preferite.\nTuttavia, nella sua umilt\u00e0, dava la preferenza ad interpretazioni di altri studiosi che erano in disaccordo con lui. Per esempio, in \"Chulin\" 4a, commenta su una frase: \"Noi non leggiamo questo. Ma per coloro che lo fanno, la spiegazione \u00e8 la seguente...\" Il commentario di Rashi, che copre quasi tutto il Talmud babilonese (un totale di 30 trattati), \u00e8 stato incluso in ogni versione del Talmud fin dalla sua prima stampa nel XV secolo. \u00c8 sempre situato verso il centro del libro aperto, cio\u00e8 sul lato della pagina pi\u00f9 vicino alla rilegatura.\nAlcuni degli altri commentari stampati che vengono attribuiti a Rashi sono stati composti da altri, in primo luogo dai suoi studenti. In alcuni commentari, il testo indica che Rashi mor\u00ec prima di completare il trattato e che fu completato da uno studente. Questo accade nel Trattato Makkot, le cui parti conclusive sono state composte da suo genero, il rabbino Judah Ben Nathan, e nel Trattato Bava Batra, finito (in uno stile pi\u00f9 dettagliato) dal nipote, il Rashbam (Samuel ben Meir). C'\u00e8 una leggenda che narra che il commentario \"Nedarim\", chiaramente non suo, fosse in realt\u00e0 composto dalle figlie.\nResponsa.\nEsistono circa 300 dei responsa e delle decisioni halakhiche di Rashi. Tali responsa furono copiati e conservati dai suoi studenti. Anche il \"Siddur Rashi (Libro di preghiere di Rashi)\", compilato da uno studente ignoto, contiene i responsa di Rashi sulla preghiera. Altre raccolte includono \"Sefer Hapardes\", redatto da Rabbi Shemayah, un discepolo di Rashi, e \"Sefer Haoraah\", preparato da Rabbi Nathan Hamachiri.\nInfluenza nei circoli non ebraici.\nRashi influenz\u00f2 non solo l'apprendimento tradizionale ebraico, ma anche i circoli non ebraici. I suoi commentari della Bibbia si diffusero in molte comunit\u00e0 differenti, soprattutto i suoi commentari dei libri della Torah. Nei secoli XII-XVII, l'influenza di Rashi si sparse dalle province francesi e tedesche alla Spagna e l'Est. \nFu il primo testo stampato in caratteri ebraici ad appena 14 anni dall'invenzione di Gutenberg e dalla prima edizione a stampa della Bibbia latina. Trov\u00f2 un'ampia diffusione in Francia nella cui lingua venivano tradotte numerose parole ebraiche adottando la pi\u00f9 precisa e scientifica traslitterazione dell'alfabeto israeliano.\nIl monaco francese Nicolas de Lyre di Manjacoria, noto come la \"scimmia di Rashi\", dipendeva dal Rashi quando scriveva le 'Postillae Perpetuate' della Bibbia. reputava che i commentari di Rashi fossero i \"depositi ufficiali della tradizione rabbinica\" e fondamentali per comprendere la Bibbia. De Lyre ebbe inoltre una grande influenza su Martin Lutero. I commentari di Rashi divennero alquanto significativi per gli umanisti del periodo, che studiavano grammatica ed esegesi. Gli ebraisti cristiani studiavano i commentari di Rashi come importanti interpretazioni \"autorizzate dalla Sinagoga\".\nL'influenza di Rashi crebbe ancor di pi\u00f9 nel XV secolo e, a partire dal XVII secolo, i suoi commentari furono tradotti in molte altre lingue. Il commentario di Rashi ai libri della Torah era conosciuto come la prima opera ebraica stampata (stampa avvenuta a Reggio Calabria). Gran parte delle sue opere sono state tradotte in inglese da M. Rosenbaum e A. M. Silbermann a Londra a partire dal 1929-1934. In italiano molti dei suoi commentari biblici sono disponibili nelle traduzioni della casa editrice \"Marietti Editore\". Sebbene Rashi abbia avuto un influsso sulle comunit\u00e0 al di fuori dell'Ebraismo, e non econdariamente anche sugli studiosi cristiani, la sua mancanza di connessione con la scienza gli ha impedito di entrare nel dominio generale ed \u00e8 rimasto molto pi\u00f9 popolare tra le comunit\u00e0 ebraiche del mondo.\nCritica.\nAnche se le interpretazioni di Rashi sono ampiamente rispettate, ci sono molti che criticano il suo lavoro. Dopo il XII secolo, la critica dei commentari di Rashi divenne comune nelle opere ebraiche come il Talmud. Le critiche si rivolgevano principalmente ai passaggi difficili. Generalmente Rashi fornisce il \"pshat\" o significato letterale dei testi ebraici, mentre i suoi discepoli, conosciuti come i Tosafot (tosafisti), criticano il suo metodo e danno descrizioni pi\u00f9 interpretative dei testi. I commentari dei Tosafot si possono trovare nei testi ebraici normalmente a fronte del commentario di Rashi. I Tosafot aggiungono commenti e critiche nei passi in cui Rashi non ha lasciato commenti. I Tosafot vanno per\u00f2 oltre il passo stesso in cerca di argomenti, paralleli e le distinzioni che se ne possono estrarre. Questa aggiunta esegetica ai testi ebraici \u00e8 stata vista come un completamento nodale di un \"prodotto culturale importante\", diventato una parte essenziale dello studio della Torah.\nLascito.\nIl commentario di Rashi al Talmud continua ad essere una base fondamentale di studio e interpretazione del rabbinismo contemporaneo. Senza il commentario di Rashi, il Talmud sarebbe rimasto un libro chiuso, ostico. Con esso, qualsiasi studente che sia stato introdotto al suo studio da un insegnante, pu\u00f2 continuare ad imparare da solo, decifrando il suo linguaggio e significato con l'aiuto di Rashi.\nNel 2006, la Biblioteca nazionale di Israele della Universit\u00e0 Ebraica di Gerusalemme ha allestito una mostra che commemora il 900\u00ba anniversario della morte di Rashi (2005), esibendo rari reperti della collezione bibliotecaria scritti da Rashi, come anche varie opere e articoli che riguardano Rashi, la sua vita ed il suo operato.\nI supercommentari.\nVoluminosi supercommentari sono stati pubblicati sui commentari di Rashi alla Bibbia e al Talmud, tra cui \"Gur Aryeh\" di Rabbi Judah Loew (detto il \"Maharal\"), \"Sefer ha-Mizrachi\" di Rabbi Elijah Mizrachi e \"Yeri'ot Shlomo\" di Rabbi Solomon Luria. Quasi tutta la letteratura rabbinica pubblicata a partire dal Medioevo discute il Rashi, usando la sua interpretazione come evidenza a supporto o dibattendo contro di essa - in un modo o nell'altro, Rashi \u00e8 una base fondamentale dell'esegesi scritturale.\n\"Scrittura Rashi\".\nIl carattere semicorsivo in cui i commentari del Rashi sono stampati sia nel Talmud che nel Tanakh \u00e8 spesso definito come \"Carattere Rashi\". Questo non significa che il Rashi stesso abbia usato tale tipo di scrittura: il carattere tipografico \u00e8 basato su un semicorsivo sefardita del XV secolo. Quello che potrebbe essere chiamato \"Carattere Rashi\" \u00e8 stato impiegato dai primi tipografi ebrei, come la famiglia Soncino e Daniel Bomberg, un tipografo cristiano a Venezia, nelle loro edizioni di testi commentati (come il Mikraot Gedolot ed il Talmud, in cui i commentari di Rashi sono posti in primo piano) per distinguere il commentario rabbinico dal testo primario, per il quale \u00e8 utilizzato invece un carattere quadrato."}
{"id": "868944", "revid": "767487", "url": "https://it.wikipedia.org/wiki?curid=868944", "title": "Santeri Kallio", "text": "Biografia.\nKallio entra nella band nel 1998, dopo aver militato in Kyyria e Verenpisara, band minori del panorama finlandese. Ad oggi con la band ha composto nove album.\nTra le sue band preferite cita: Led Zeppelin, Mot\u00f6rhead, Pink Floyd, Ronnie James Dio, Ozric Tentacles, Red Hot Chili Peppers, Black Sabbath, Iron Maiden, Metallica, Venom, Wigwam, Faith No More, Type O Negative, David Bowie, Atomic Swing, Piirpauke, Shpongle."}
{"id": "868962", "revid": "30610", "url": "https://it.wikipedia.org/wiki?curid=868962", "title": "Pressostato", "text": "Il pressostato \u00e8 un dispositivo a due stati (\"aperto\" o \"chiuso\" di un interruttore) utilizzato per la gestione semplice di una macchina che produce un determinato valore di pressione di un fluido.\nA differenza del manometro, non \u00e8 in grado di effettuare alcuna misura: il dispositivo ha in effetti un valore di soglia di attivazione, normalmente distanziato dal valore di disattivazione da una opportuna isteresi, atta a limitare gli effetti indesiderati di commutazione nell'intorno del valore di soglia.\nTipo di pressostato.\nI modelli pi\u00f9 comuni sono elettro-meccanici, dove l'elemento meccanico immerso nel fluido aziona un vero e proprio interruttore mediante leverismo.&lt;br&gt;\nIl difetto fondamentale di questa tecnologia risiede nella relativa complessit\u00e0 del gruppo meccanico, della necessit\u00e0 di una adeguata tenuta meccanica e della inaffidabilit\u00e0 intrinseca dei contatti elettrici a parti mobili.\nPer applicazioni pi\u00f9 critiche sono disponibili modelli con meccanica semplificata e con l'utilizzo dei sensori di posizione allo stato solido, quali semiconduttori ad effetto Hall o fotocellule (pi\u00f9 frequentemente composte dalla coppia Led e Fototransistor), oppure realizzati senza alcuna parte mobile, tramite trasduttori di pressione lineari collegati ad un circuito trigger.\nRegolazioni.\nIl pressostato pu\u00f2 essere tarato tramite due regolazioni:\nApplicazione.\nTrova applicazione nei sistemi di controllo, dove a livello progettuale \u00e8 utile o necessario ottenere un cambiamento di stato per un valore specifico di pressione. Ad esempio, nei sistemi di riscaldamento domestico, l'apertura di un rubinetto nel circuito dell'acqua sanitaria produce un abbassamento della pressione e la conseguente attivazione della caldaia. Oppure, nei sistemi di climatizzazione per autoveicoli, un pressostato di alta pressione aziona il ventilatore del condensatore al superamento di un determinato valore di pressione operativo nell'impianto (e disattiva il compressore in caso di superamento di un valore critico), e un pressostato di bassa pressione disattiva il compressore in caso di pressione di aspirazione oppure mandata troppo bassa (determinate, ad esempio, da una quantit\u00e0 di fluido refrigerante insufficiente, una temperatura dell'ambiente troppo bassa o, nel caso della pressione di aspirazione, un difetto operativo del sistema di ventilazione dell'abitacolo che provoca il congelamento di evaporatori).\nAltre applicazioni comuni dei pressostati sono nei sistemi di sicurezza degli impianti frenanti pneumatici (accompagnato dal regolatore di pressione) di veicoli a convoglio, treni o autotreni o nei compressori dell'aria."}
{"id": "868965", "revid": "767487", "url": "https://it.wikipedia.org/wiki?curid=868965", "title": "Tomi Joutsen", "text": "\u00c8 entrato nel gruppo nel 2005 in sostituzione di Pasi Koskinen. Canta anche nei Sinisthra ed \u00e8 l'ex cantante dei The Candles Burning Blue. Nel 2017 forma gli Hallatar assieme al chitarrista Juha Raivio (Swallow the sun, Trees of eternity) e il batterista Gas Lipstick (ex-HIM)."}
{"id": "868978", "revid": "1543377", "url": "https://it.wikipedia.org/wiki?curid=868978", "title": "Cut-the-knot", "text": "cut-the-knot \u00e8 un sito web dedicato alla divulgazione di una grande variet\u00e0 di argomenti matematici amministrato da Alexander Bogomolny fino alla sua scomparsa l'8 luglio 2018.\nIl sito ha vinto pi\u00f9 di 20 premi per pubblicazioni scientifiche e divulgative, incluso uno Scientific American Web Award nel 2003, l'Internet Guide Award dell'Encyclopedia Britannica, ed il NetWatch award di Science. Il suo nome \u00e8 legato alla leggenda sulla soluzione del problema del nodo gordiano da parte di Alessandro Magno.\nIl manifesto di cut-the-knot afferma che:\ne descrive il sito come:\nIl sito \u00e8 pensato per insegnanti, bambini e genitori, e chiunque altro sia curioso di matematica, con l'intento di insegnare, stimolare l'interesse e suscitare curiosit\u00e0. Molte idee matematiche vengono illustrate tramite applet."}
{"id": "868981", "revid": "57872", "url": "https://it.wikipedia.org/wiki?curid=868981", "title": "Santuario delle Grazia (Chiavari)", "text": ""}
{"id": "868983", "revid": "599013", "url": "https://it.wikipedia.org/wiki?curid=868983", "title": "Hvb", "text": ""}
{"id": "868991", "revid": "2812", "url": "https://it.wikipedia.org/wiki?curid=868991", "title": "Progetto Apollo", "text": ""}
{"id": "868995", "revid": "767487", "url": "https://it.wikipedia.org/wiki?curid=868995", "title": "Banda Ionica", "text": "La Banda Ionica \u00e8 un ensemble di musicisti diretti dal Maestro Roy Paci formatasi nel 1997 per valorizzare le musiche del Sud Italia che accompagnano le celebrazioni e le marce funebri.\nStoria della Banda Ionica.\nLa Banda Ionica nacque nel 1997 dall'iniziativa di Roy Paci e Fabio Barovero entrambi affascinati dalle celebrazioni della Settimana Santa in Sicilia. Il progetto prevedeva infatti il coinvolgimento di musicisti di Bande siciliane al fine di riarrangiare e rielaborare brani tipici delle processioni e celebrazioni, ed oggi adottate dalle bande municipali in Campania, Calabria e Sicilia.\nNel 1998 firmarono per la Felmay, con cui pubblicarono il loro primo album intitolato \"Passione\", che comprendeva brani bandistici utilizzati perlopi\u00f9 nel rito e nelle processioni del Venerd\u00ec Santo, e spesso nei riti funebri. Tra questi anche brani di autori importanti e poco conosciuti al di fuori di questi ambiti come Enrico Petrella e Amedeo Vella. Nello stesso anno il regista francese Patrice Leconte inser\u00ec un loro brano nel film \"La ragazza sul ponte\", ed il progetto, inizialmente nato come estemporaneo, prese maggiore consistenza. Nel 2000 il brano \"Jone\" venne inserito nella compilazione \"The Rough Guide To The Music Of Italy\" (World Music Network). In questi anni \"Passione\" divenne un disco seminale e di culto, \"un apice di meraviglia per intenditori\".\nNel 2002 pubblicarono il loro secondo album intitolato \"Matri mia\" (Felmay), che prevedeva di portare un passo pi\u00f9 avanti le intuizioni del disco precedente, proponendo canzoni perlopi\u00f9 nuove, che mescolassero la canzone popular a sonorit\u00e0 bandistiche, coinvolgendo anche numerosi ospiti chiamati a mettere soprattutto le voci ai nuovi brani, e tra questi vi furono Vinicio Capossela, il francese Arthur H, lo spagnolo Dani Carbonell, Mauro Ermanno Giovanardi dei La Crus, Cristina Zavalloni. Il disco presentava poi toni surreali, come in \"Lorenzo in Sicilia\", che parodizzava il famoso tema delle musiche di \"Lawrence d'Arabia\" riproponendolo in salsa bossa nova. L'album fu presentato al Teatro Regio di Torino l'11 aprile 2002 all'interno della XII edizione della rassegna \"Musica 90 - Dalle Nuove Musiche al Suono Mondiale\" ed usc\u00ec l'8 marzo, in occasione della festa della donna.\nTra le partecipazioni a compilazioni sono da ricordare la tedesca \"Shantel Presents Bucovina Club\" (Essay Recordings, 2003) curata da Shantel, \"World 2003 (Music Without Frontiers)\" (Narada World, 2003) curata da Charlie Gillett e \"Barcelona Raval Sessions\" (Sat\u00e9lite K, 2003).\nNel 2004 Davide Ferrario inser\u00ec un loro brano nel film \"Dopo mezzanotte\". Nel 2005 Alessandro D'Alatri commission\u00f2 loro il brano omonimo per la colonna sonora del film \"La febbre\", che vinse il Nastro d'argento alla migliore colonna sonora nel 2006, dove hanno anche interpretato \"Storia d'amore\" di Adriano Celentano, \"Fratelli d'Italia\", \"Per Domenico Morelli\" e altri cinque brani dai tratti dai due dischi pubblicati."}
{"id": "869009", "revid": "599013", "url": "https://it.wikipedia.org/wiki?curid=869009", "title": "Theofan\u012bs Gkekas", "text": "Carriera.\nClub.\nInizi.\nInizia la sua carriera nel Toxotis, dove totalizza 36 presenze segnando 33 reti.\nNell'estate 1998 passa al Larissa, dove rimane per tre anni, fino al 2001, contribuendo alla promozione della squadra della citt\u00e0 di Larissa.\nDopo questa stagione passa al Kallithea dove nella stagione 2001-2002 raggiunge la massima serie del campionato greco. Nell'estate 2004 subito dopo i Giochi olimpici di Atene e la conquista degli Europei da parte della Nazionale greca, Gkekas trova come allenatore Takis Lemonis.\nNell'estate 2005 passa al Panathinaikos per dove realizza 23 gol in 41 partite, diventando il capocannoniere del campionato. Al Panathinaikos sfiora il titolo di Grecia arrivando secondo; qui trova anche Alberto Malesani come allenatore.\nNel 2006 il Bochum prende il giocatore in prestito annuale a 500.000 euro con diritto di riscatto fissato a 700.000 euro. Con il Bochum realizza 20 reti nella stagione 2006-2007, risultando il miglior marcatore della Bundesliga.\nNel 2007 fu acquistato per 4,7 milioni di euro dal Bayer Leverkusen. Partito titolare, \u00e8 stato messo ai margini della squadra dall'allenatore Michael Skibbe, che spesso lo ha fatto partire dalla panchina. Con l'infortunio di Dmitrij Bulykin, Gekas ha maggior spazio nella formazione titolare, segnando alcune reti importanti, come quella che consent\u00ec al Bayer Leverkusen di qualificarsi per i quarti di finale di Coppa UEFA.\nDopo aver militato nelle file del Bayer nella prima parte del 2008-2009, il 2 febbraio 2009 si \u00e8 trasferito in prestito al Portsmouth, voluto da Tony Adams, insieme al suo connazionale Aggelos Mpasinas il quale fu di l\u00ec a poco esonerato e rimpiazzato da Paul Hart. A due mesi dall'arrivo in Inghilterra fece il suo esordio in Premier League, subentrando a partita in corso.\nTerminato il periodo in prestito, ha fatto ritorno al Bayer Leverkusen.\nDurante la stagione 2009-2010, prima della sosta invernale, la squadra \u00e8 prima in classifica ma per Gkekas non c'\u00e8 molto spazio (scender\u00e0 in campo 6 volte senza mai segnare). Il 17 dicembre 2009 viene ceduto in prestito all'Hertha Berlino fino al termine della stagione.\nEintracht Francoforte.\nIl 20 maggio 2010 l'Eintracht Francoforte ne acquista i diritti sportivi. Al Bayer Leverkusen \u00e8 stato ceduto un conguaglio economico di 1 milione di euro. Il calciatore ha firmato un contratto biennale. Realizza le sue prime reti in campionato alla terza giornata contro il Borussia M\u00f6nchengladbach, segnando una doppietta. Conclude la stagione con 16 reti in 34 presenze, che non bastano alla squadra per salvarsi.\nSamsunspor.\nIl 10 gennaio 2012 firma un contratto di sei mesi con il Samsunspor, militante nel campionato turco. Il 2 febbraio realizza una tripletta nell'incontro vinto 3-1 contro il Fenerbah\u00e7e. Chiude la sua prima esperienza turca con un bilancio di 8 reti in 11 presenze.\nLevante.\nIl 14 agosto 2012 passa a titolo definitivo al Levante. Esordisce nella Liga il 19 agosto in Levante-Atletico Madrid (1-1), sostituendo \u00c1ngel Rodr\u00edguez al 57' della seconda met\u00e0 di gioco. Mette a segno la sua prima rete con gli spagnoli il 30 agosto contro il Motherwell, in UEFA Europa League.\nIl 28 novembre rescinde consensualmente il contratto che lo legava alla societ\u00e0 iberica. Lascia la squadra dopo aver totalizzato 4 presenze nella Liga, a cui se ne aggiungono 5 in Europa League.\nRitorno in Turchia.\nIl 24 gennaio 2013 passa all', formazione turca debuttante nella S\u00fcper Lig. Conduce la squadra alla salvezza, segnando 12 reti in 15 apparizioni.\nIl 5 settembre 2013 passa a parametro zero al Konyaspor, sottoscrivendo un contratto annuale. Esordisce con i biancoverdi il 15 settembre contro l'Elaz\u0131\u011fspor (sconfitta per 2-0). Il 5 ottobre segna la sua prima rete in campionato.\nTermina l'annata con 24 presenze e 13 reti, tra cui una tripletta nell'incontro vinto 4-0 contro l'Akhisar Belediyespor.\nIl 27 luglio 2014 viene ufficializzato il suo ritorno all'Akhisar Belediyespor, con cui firma un contratto valido fino al 2016. Il 3 aprile 2015 l'allenatore Roberto Carlos lo lascia fuori dalla squadra sebbene sia il miglior marcatore della compagine turca e non accusi alcun infortunio.\nIl 7 luglio 2015 firma un contratto annuale con l', che lascia il 20 novembre, rescindendo il proprio contratto di comune accordo con la societ\u00e0 dopo 5 gol in 10 presenze.\nSion.\nIl 1\u00ba febbraio 2016 si accorda con il , formazione svizzera, firmando un contratto valido fino all'estate del 2017. Nel primo scorcio di stagione con il club elvetico gioca 18 partite di campionato e segna 10 gol, con anche una partita di Coppa di Svizzera e 2 partite e 2 gol in Europa League all'attivo. Nella seconda stagione segna 3 gol in 12 presenze in campionato.\nSivasspor.\nIl 14 dicembre 2016 passa al , facendo ritorno in Turchia. Nel 2016-2017 totalizza 10 presenze e 2 reti in campionato, 2 presenze e un gol in Coppa di Turchia. Terminato il contratto con la squadra, rimane svincolato.\nNazionale.\nEsordisce con la nazionale ellenica il 30 marzo 2005 in Grecia-Albania 2-0, incontro valevole per le qualificazioni ai Mondiali 2006, subentrando a pochi istanti dal termine al posto di Z\u012bs\u012bs Vryzas, Prende parte alla Confederations Cup 2005, dove la Grecia viene eliminata al primo turno.\nIl 2 giugno 2007 segna la sua prima rete in nazionale nella partita vinta 2-0 contro l'Ungheria. Il 17 novembre 2007 mette a segno una tripletta in Grecia-Malta (5-0), valida per le qualificazioni all'Europeo 2008. \u00c8 tra i 23 convocati del CT Otto Rehhagel per l'Europeo 2008. I greci usciranno dalla competizione nella fase a gironi.\nSi laurea capocannoniere negli incontri di qualificazione ai Mondiali 2010 con 10 centri, uno in pi\u00f9 di Wayne Rooney, fermatosi a quota 9. Tra le reti, una quaterna nel 5-2 contro la Lettonia.\nViene convocato dal CT Otto Rehhagel per i Mondiali in Sud Africa, dove la Grecia viene eliminata al primo turno. Il 10 settembre 2010 annuncia il proprio ritiro dalla nazionale greca, salvo poi tornare sui suoi passi ad un anno di distanza.\nPrende anche parte all'Europeo 2012. Metter\u00e0 a segno una rete in 4 presenze.\nIl 19 maggio 2014 viene incluso dal CT Fernando Santos tra i 23 giocatori che prenderanno parte al Mondiale 2014. Un suo errore dal dischetto sancisce l'eliminazione della Grecia agli ottavi di finale. Gli ellenici verranno sconfitti dai tiri dagli undici metri dalla Costa Rica. I tempi supplementari si erano conclusi in parit\u00e0 sul risultato di 1-1. Concluso il Mondiale, si ritira dalla nazionale ellenica.\nTuttavia prima del definitivo addio scender\u00e0 in campo l'autunno successivo in altre due occasioni.\nStatistiche.\nPresenze e reti nei club.\n\"Statistiche aggiornate al 24 febbraio 2016.\"\nCronologia presenze e reti in nazionale.\n "}
{"id": "869022", "revid": "729019", "url": "https://it.wikipedia.org/wiki?curid=869022", "title": "Federico Giosia di Sassonia-Coburgo-Saalfeld", "text": "Biografia.\nInfanzia.\nEra il terzo figlio del duca Francesco Giosea di Sassonia-Coburgo-Saalfeld e di sua moglie, la Principessa Anna Sofia di Schwarzburg-Rudolstadt.\nCarriera militare.\nEntr\u00f2 nel 1755 nella cavalleria austriaca e prese subito parte alla Guerra dei sette anni. Fu promosso nel 1773 Luogotenente Feldmaresciallo e nel 1785 gli fu assegnato il comando supremo in Galizia.\nNella guerra austro-russo-turca, dal 1788 al 1791, comand\u00f2 un corpo d'armata sotto il barone di Laudon, espugn\u00f2 la fortezza di Chotyn in Bessarabia, partecip\u00f2 il 4 agosto 1789 alla vittoria presso Foc\u0219ani con il generale russo Principe Aleksandr Suvorov. Avendo battuto l'esercito principale dell'Impero Ottomano comandato dal Grand Vizsir Koca Yusuf Pasha nella Battaglia di Rymnik (22 settembre 1789), egli occup\u00f2 la maggior parte della Valacchia, compresa Bucarest e dopo la fuga di Nicholas Mavrogenes, principe di Valacchia, (26 ottobre 1789), fu accolto benevolmente dalla popolazione.\nMatrimonio.\nDurante l'occupazione della Moldavia Giosia strinse una relazione con una donna non titolata, certa Teresa Stroffeck, che gli diede un figlio che fu chiamato Federico.\nGiosia spos\u00f2 Teresa quando torn\u00f2 a Coburgo e riconobbe subito il figlio da lei avuto, che fu nobilitato nell'Impero austriaco il 25 agosto 1808 e successivamente creato Barone di Rohmann dal suo parente Ernesto II di Sassonia-Coburgo-Gotha il 17 febbraio 1853.\nTuttavia, a causa del matrimonio non nobiliare, a Federico ed ai suoi discendenti fu impedita la successione del Ducato di Sassonia-Coburgo-Saalfeld.\nFeldmaresciallo.\nPer questi successi fu nominato feldmaresciallo.\nDopo la pace di Sistowa del 1791 divenne comandante generale in Ungheria ed alla fine del 1792 fu nominato comandante in capo delle truppe austriache contro i francesi.\nNella prima coalizione comand\u00f2 quindi le truppe dell'armata reale nell'Olanda austriaca. Sconfisse le truppe francesi del generale Charles Fran\u00e7ois Dumouriez a Neerwinden rafforzando cos\u00ec la posizione austriaca nei Paesi Bassi mentre riprendeva il Belgio dalle loro mani. Tuttavia l'impacciata politica del ministro austriaco barone di Thugut non riusc\u00ec a rendere duraturi i successi del Coburgo. Questi fu battuto il 18 maggio 1793 dal generale francese Jean-Baptiste Jourdan a Wattignies. Quando i francesi assediarono e presero la citt\u00e0 di Charleroi, Federico Giosia attacc\u00f2 con i suoi 46.000 uomini ma le truppe francesi erano state rinforzate giungendo al numero di 80.000 effettivi circa. Il Coburgo si impadron\u00ec ancora delle piazze francesi di Cond\u00e9, Valenciennes, Quesnoy e Landrecies e respinse i francesi per la quarta volta oltre la Sambre ma fu sconfitto dal generale Moreau il 18 maggio 1794 a Tourcoing ed il 26 giugno 1794 a Fleurus, presso Charleroi.\nLa perdita di piazzaforte era strategicamente decisiva, e gli imperiali dovettero sgombrare i Paesi Bassi austriaci. La ritirata del Coburgo lasciava ai francesi libera la strada della Renania e delle Province Unite, e rendeva inutile il controllo delle fortezze che ancora gli imperiali controllavano in Francia. Ci\u00f2 mentre il Principe d'Orange portava il piccolo esercito olandese a ricongiungersi con il corpo di spedizione inglese del duca di York, al riparo delle grandi fortezze sulla Mosa ed il Reno inferiore.\nCongedo e morte.\nLa sconfitta comport\u00f2 il congedo del Coburgo: il suo posto venne assunto, il 28 agosto 1794, dal conte di Clerfait e il principe, indispettito, si ritir\u00f2 nel suo castello a Coburgo, ove rimase fino alla morte.\nCuriosit\u00e0.\nVi sono due composizioni musicali a lui dedicate: la \"Marcia di Giosia di Coburgo\", composta da Johan Michael Haydn e nota con il nome di \"Marcia Coburgo\", e la contraddanza in Do maggiore per orchestra \"La vittoria dell'eroe di Coburgo\", composta da Wolfgang Amadeus Mozart nel dicembre 1789 (KV587). Tuttavia pare che quest'ultima non sia stata originariamente dedicata a Giosia dall'autore ma fosse stata cos\u00ec denominata su iniziativa di un copista che la pubblicizz\u00f2 con questo nome. (Amedeo Poggi e Edgar Vallora, \"Mozart\", Torino, Giulio Einaudi Editore, 1991, ISBN 88-06-14235-6)"}
{"id": "869032", "revid": "486946", "url": "https://it.wikipedia.org/wiki?curid=869032", "title": "Basilica di san Giovanni in Laterano", "text": ""}
{"id": "869033", "revid": "3082", "url": "https://it.wikipedia.org/wiki?curid=869033", "title": "Basilica di san Paolo fuori le mura", "text": ""}
{"id": "869036", "revid": "3082", "url": "https://it.wikipedia.org/wiki?curid=869036", "title": "Basilica di san Pietro in Vaticano", "text": ""}
{"id": "869037", "revid": "3082", "url": "https://it.wikipedia.org/wiki?curid=869037", "title": "Basilica di santa Maria maggiore", "text": ""}
{"id": "869038", "revid": "2204565", "url": "https://it.wikipedia.org/wiki?curid=869038", "title": "Monte Cornagera", "text": "La Cornagera \u00e8 una montagna delle Prealpi Bergamasche situata in valle Seriana, in provincia di Bergamo.\nDescrizione.\nTotalmente compresa nel territorio del comune di Aviatico, svetta sull'omonimo altipiano, mostrandosi con la sua caratteristica forma piramidale a gran parte della pianura centrale lombarda, alla media val Seriana, permettendo la vista di gran parte delle Orobie, tra cui la Presolana, ma anche delle Alpi Pennine, in particolar modo del monte Rosa.\n\u00c8 la struttura geologica a rendere particolare questa montagna: la dolomia di cui \u00e8 composta \u00e8 stata interessata, nel corso dei millenni, da fratturazioni dovute al lento spostamento del corpo centrale verso ovest, con la conseguente formazione di pareti rocciose, creando le forme caratteristiche tuttora visibili.\nPalestra di roccia.\nLe sue pareti rocciose ed i suoi torrioni, esposti a Sud, sono da molto tempo una nota palestra di arrampicata, tanto da essere frequentati da alpinisti gi\u00e0 nei primi anni del XX secolo. Qualche decennio pi\u00f9 tardi su questi pinnacoli si sono formati alpinisti quali i fratelli Giuseppe e Innocente Longo e Ilario Garlini (a cui sono intitolati due torrioni), Agostino Parravicini e Carlo Nembrini, spesso vi ha portato i suoi allievi Leone Pellicioli.\nAi nostri giorni, la frequentazione \u00e8 diventata di massa anche per quanto riguarda l'arrampicata sportiva, con difficolt\u00e0 che vanno dal II al V grado.\nStoria.\nOriginariamente identificata con il nome latino \"Ruina\" (indicante la grande quantit\u00e0 di detriti e sfasciume di pietre, visti come fossero delle macerie), deve l'origine dell'attuale toponimo al dialetto locale, dall'unione di \"Corna\" (roccia appuntita) e \"gera\" (ghiaia), che rendono l'idea di questa montagna, costituita da rocce appuntite e da ghiaioni che le circondano alla base.\nNel corso della storia \u00e8 anche stata utilizzata come riparo dagli abitanti dei borghi sottostanti. Le cronache riportano infatti che parte della popolazione di Aviatico si rifugi\u00f2 nel 999 nelle grotte e negli anfratti esistenti, al fine di scampare alla presunta fine del mondo, paventata dal millenarismo. \nAltra occasione si verific\u00f2 nel 1630, quando nei vicini centri abitati imperversava l'epidemia di peste di manzoniana memoria. Alcune persone cercarono di scampare alla diffusione del morbo rifugiandosi in questi luoghi isolati, come testimoniato da resti umani qui rinvenuti, fatti risalire proprio a quel periodo. \nUn ultimo esempio \u00e8 dato dal ritrovamento di una piastrina rappresentante la Madonna, riportante la data del 1944 ed incastonata tutt'oggi in una delle rocce alle pendici del monte, che ha garantito probabilmente un riparo a qualche soldato durante la seconda guerra mondiale. \nQuesti ritrovamenti, uniti alla particolarit\u00e0 della montagna, contribuirono a creare numerosi racconti e leggende che si tramandarono tra gli abitanti della zona. "}
{"id": "869047", "revid": "767487", "url": "https://it.wikipedia.org/wiki?curid=869047", "title": "Business", "text": ""}
{"id": "869048", "revid": "287204", "url": "https://it.wikipedia.org/wiki?curid=869048", "title": "Linea Curzon", "text": "La Linea Curzon fu una linea di demarcazione proposta nel 1919 dal ministro degli esteri inglese George Nathaniel Curzon come possibile armistizio tra la Polonia a ovest e la Repubblica socialista federativa sovietica russa a est, durante la guerra polacco-sovietica del 1919-1920. Il piano di Curzon non fu accettato da nessuna delle due parti in lotta allorch\u00e9 la situazione militare volgeva in proprio favore, e infatti non ebbe alcun ruolo nello stabilire il confine polacco-sovietico nel 1921.\nLa linea Curzon fu comunque utilizzata da Stalin come argomento significativo nelle trattative con gli Alleati dal 1942 al 1945 al fine di stabilire il confine polacco-sovietico. Stalin sostenne che l'URSS non poteva avere meno territorio di quanto Lord Curzon non gliene avesse riconosciuto nel 1919.\nLa Linea Curzon seguiva pressappoco il confine che era stato stabilito tra la Prussia e la Russia nel 1797, dopo la terza spartizione della Polonia, confine che fu l'ultimo riconosciuto dal Regno Unito. La linea che separava le zone di occupazione tedesca e sovietica dopo la sconfitta della Polonia nel 1939 seguiva all'incirca la linea Curzon, ma includeva nel territorio dell'Unione Sovietica la citt\u00e0 di Bia\u0142ystok e la Galizia orientale. La linea fu utilizzata nel 1945 come base per il confine permanente tra la Polonia e l'Unione Sovietica.\nPer gran parte della sua lunghezza la linea Curzon separava le regioni dell'ovest, a maggioranza polacca, dalle regioni dell'est, a maggioranza non polacca, secondo la frontiera etnica definita dalla commissione della Conferenza di pace di Parigi.\nComunque, la linea Curzon poneva entro i confini polacchi una porzione di territorio etnicamente ucraino: Posiannia, Podlachia e parti delle regioni di Che\u0142m e Lemko.\nStoria della linea Curzon.\nAlla fine della prima guerra mondiale, gli Alleati acconsentirono al fatto che fosse formato uno Stato indipendente polacco nei territori che avevano fatto parte degli ex imperi russo, austro-ungarico e tedesco. Il Trattato di Versailles del 1919 stabil\u00ec che il confine orientale della Polonia sarebbe stato determinato successivamente. Lord Curzon di Kedleston, a nome della Triplice intesa, sugger\u00ec nel 1920 una linea che correva da Hrodna, attraverso Brest-Litovsk, verso Leopoli a sud. Esistevano due versioni della linea che si differenziavano nella parte meridionale: la linea \"B\" assegnava la citt\u00e0 di Leopoli alla Polonia; la linea \"A\" all'Unione Sovietica. La linea \"A\" fu quella rivendicata da Josif Stalin nei negoziati riguardo al confine con la Polonia durante la Conferenza di Teheran e quella di Jalta.\nL'articolo 87 del Trattato di Versailles affermava che: \u00abI confini della Polonia non tracciati nel presente Trattato saranno successivamente determinati dalle principali potenze Alleate ed associate\u00bb. In accordo con queste dichiarazioni, il Supremo Consiglio Alleato incaric\u00f2 la Commissione per gli affari polacchi di elaborare una linea di confine per la frontiera orientale della Polonia basata su criteri storici ed etnici. La linea di confine elaborata dalla commissione era prossima a quella dell'Impero russo del 1795 stabilita dopo la terza spartizione della Polonia.\nLa genesi delle due differenti linee di confine, \"A\" e \"B\", che si differenziavano per il diverso percorso che seguivano in Galizia, \u00e8 da far risalire alla guerra polacco-ucraina che, sin dal 1918, opponeva la Polonia alla Repubblica Popolare dell'Ucraina Occidentale (ZUNR). Le potenze occidentali erano interessate a porre fine al conflitto per rafforzare il fronte antibolscevico, perci\u00f2, dopo vari tentativi infruttuosi di accordo, incaricarono la Commissione per gli affari polacchi di preparare una soluzione. Il 17 giugno 1919, la Commissione present\u00f2 tre possibilit\u00e0 di accordo: stabilire un mandato della Societ\u00e0 delle Nazioni sulla Galizia orientale; incorporare il territorio nella Polonia assicurandogli una forte autonomia; stabilire un'amministrazione temporanea e organizzare un plebiscito. Alla soluzione proposta dalla Commissione erano allegate due possibili linee di frontiera (che in seguito sarebbero state associate alla linea Curzon) e che si differenziavano per il fatto che l'una (linea \"B\") incorporava la citt\u00e0 di Leopoli alla Polonia, mentre l'altra (linea \"A\") la lasciava sul lato orientale del confine. Gli Stati Uniti d'America, la Francia e l'Italia erano favorevoli alla linea \"B\", mentre Lloyd George, capo della delegazione britannica, propendeva per la linea \"A\". \nL'8 dicembre 1919 il Consiglio pubblic\u00f2 una mappa e la descrizione della linea di confine e gli Alleati fecero la seguente dichiarazione: \u00abLe Principali Potenze Alleate ed Associate, riconoscendo l'importanza a che sia posta subito fine all'incertezza politica e delle condizioni di esistenza della nazione polacca, e senza pregiudicare le decisioni che dovranno nel futuro definire i confini della Polonia, dichiarano di riconoscere il diritto del governo polacco a procedere, secondo le condizioni del Trattato con la Polonia del 28 giugno 1919, a organizzare un'amministrazione regolare dei territori dell'ex Impero russo situati ad ovest della linea sotto descritta. I diritti che la Polonia potr\u00e0 stabilire nei territori ad est della linea sono espressamente riservati\u00bb. L'annuncio non ebbe alcuna conseguenza, anche se gli Alleati raccomandarono di prenderlo in considerazione in una proposta inviata alla Polonia nell'agosto del 1919 che, per\u00f2, fu ignorata.\nLa linea era determinata con precisione in base a consecutivi punti topografici: \u00ab...partendo dalla precedente frontiera austriaca lungo il corso del Bug fino al punto in cui i confini amministrativi delle contee di Br\u0117st e Bielsk Podlaski si intersecano, quindi verso nord, approssimativamente fino a 9 km a nord-est di Mielnik, poi ad est, attraversando la linea ferroviaria Brest Litovsk-Bielsk vicino Kleszczele, quindi due km ad est di Skupowo, 4 km a nord di Ja\u0142\u00f3wka e lungo il corso del fiume \u0160\u010dara, separandosene a ovest di Baranowo, nella localit\u00e0 di Kie\u0142basin, prima di Grodno, poi lungo il fiume Lasosna, affluente del Niemen, fino a Studzianka, Ber\u017cniki e Zegary.\u00bb\nNel 1920 l'esercito polacco avanz\u00f2 verso est, occupando Kiev in maggio. La successiva controffensiva sovietica ricacci\u00f2 i polacchi dai territori occupati avanzando all'interno della stessa Polonia fino a minacciare direttamente Varsavia. In luglio i polacchi, temendo la sconfitta, chiesero aiuto agli Alleati. Il 10 luglio 1920, durante la Conferenza di Spa, i britannici proposero il ritiro dell'esercito polacco sulla linea definita dai corsi dei fiumi Bug e Niemen, mentre la linea di demarcazione in Galizia sarebbe stata definita dalla linea del fronte del momento, che allora correva a est del fiume Zbru\u010d, lasciando Leopoli e i campi petroliferi della Galizia ancora in mano ai polacchi. La proposta fu definita nei particolari da Lord Curzon di Kedleston, la cui intenzione era quella di fornire una linea di demarcazione che soddisfacesse entrambi i contendenti ponendo fine alla guerra. Fu deciso di inviare immediatamente la proposta al Commissario sovietico per gli affari esteri Georgij Vasil'jevi\u010d \u010ci\u010derin e un telegramma fu spedito nella notte fra il 10 e l'11 luglio dal ministero degli esteri britannico. Il telegramma fu firmato da Lord Curzon e indirizzato al Commissario per gli affari esteri, per essere personalmente consegnato nelle mani di Georgij \u010ci\u010derin. Per\u00f2, secondo talune fonti, questo compito fu eseguito da Ludwik Niemirovskij, stretto collaboratore di Lloyd George e Lord Curzon, che cambi\u00f2 il contenuto del telegramma in modo da definire una linea (linea \"A\") di frontiera anche in Galizia e che portava Leopoli dalla parte sovietica. Tuttavia, considerando la vicinanza di Niemirovskij con Lloyd George e Lord Curzon e il fatto che i britannici non si opposero in alcun modo al cambiamento, si pu\u00f2 ritenere che la frontiera definita da Niemirovskij per la Galizia fosse in linea con le vedute politiche del governo britannico sulla questione.\nIl 17 luglio i sovietici rifiutarono la proposta, argomentando che avrebbero aperto negoziati soltanto quando i polacchi li avessero esplicitamente richiesti. Il Commissario sovietico per gli affari esteri \u010ci\u010derin si lament\u00f2 del ritardato interesse da parte britannica per una pace fra Russia e Polonia e di come, a suo tempo, i sovietici avessero offerto ai polacchi una soluzione alle controversie di confine molto pi\u00f9 favorevole di quella offerta dalla linea Curzon.\nIn agosto i sovietici furono sconfitti nella battaglia per la conquista di Varsavia. Costretti a ritirarsi, con il Trattato di Riga del marzo del 1921, i sovietici dovettero concedere una frontiera molto pi\u00f9 ad est della linea Curzon. La Polonia acquist\u00f2 gran parte del Governatorato di Vil'na, compresa la citt\u00e0 di Vilna, la Galizia orientale con la citt\u00e0 di Leopoli e gran parte della Volinia. In totale 135.000\u00a0km\u00b2 di territorio compreso in una fascia larga in media circa 250\u00a0km a est della linea Curzon. In nuovo confine fu riconosciuto dalla Societ\u00e0 delle Nazioni nel 1923 e confermato da vari accordi polacco-sovietici.\nI termini del Patto Molotov-Ribbentrop dell'agosto 1939 assegnarono all'Unione Sovietica i territori annessi dalla Polonia con il Trattato di Riga, con il progetto di portare la frontiera lungo la linea dei fiumi San, Vistola e Narew. In settembre, dopo la sconfitta della Polonia, l'Unione Sovietica annesse i territori a est della linea Curzon, pi\u00f9 Bia\u0142ystok e la Galizia orientale. I territori acquistati furono incorporati nelle RSS Bielorussa e RSS Ucraina. Nel luglio 1941 questi territori furono conquistati dalla Germania nel corso dell'invasione dell'Unione Sovietica. Durante l'occupazione tedesca, la maggior parte degli ebrei fu uccisa.\nNel 1944 le forze armate sovietiche ricacciarono i tedeschi. I sovietici dichiararono unilateralmente che l'ex confine russo-tedesco (corrispondente all'incirca alla linea Curzon) dovesse essere la nuova frontiera tra URSS e Polonia. Il Governo in esilio della Polonia a Londra si oppose aspramente e, durante le Conferenze di Teheran e di Jalta tra Stalin e gli Alleati anglo-americani, chiese di modificare il confine, specialmente per la citt\u00e0 di Leopoli. Stalin oppose il proprio rifiuto chiedendo: \"Volete che dica al popolo russo che sono meno russo di Lord Curzon?\". La linea Curzon \"A\" divenne la frontiera con alcune correzioni di 5/8 km a favore della Polonia; infatti, un comitato polacco formatosi nel villaggio di Sapotskin chiese e ottenne da Stalin alcune correzioni di confine e cos\u00ec, il 29 settembre 1944, 17 dei 23 centri abitati della regione di Belastok, con la citt\u00e0 di Bia\u0142ystok, e altre tre cittadine della regione di Br\u0117st \u2014 Siemiatycze, Hajn\u00f3wka e Kleszczele \u2014 passarono dalla Bielorussia sotto l'amministrazione del Comitato Polacco di Liberazione Nazionale. In ottobre anche Lubacz\u00f3w, Horyniec-Zdr\u00f3j, Laszki e Sieniawa furono trasferiti dall'oblast' ucraino di Leopoli alla Polonia. Nel marzo 1945 anche le regioni di Bieszczady, Lesko e gran parte del \"rajon\" di Przemy\u015bl (con la citt\u00e0 di Przemy\u015bl) furono trasferiti dall'Ucraina al Governo provvisorio della Repubblica di Polonia. Il confine cos\u00ec ottenuto fu riconosciuto dagli Alleati nel luglio 1945. Con l'accordo del 16 agosto 1945 fra Unione Sovietica e Polonia, il confine fu spostato ulteriormente pi\u00f9 a est da 17 a 30 km rispetto alla linea Curzon.\nUlteriori aggiustamenti si ebbero nel 1948, con il trasferimento di Medyka dall'Ucraina alla Polonia, e nel 1951, con l'accordo del 15 febbraio fra Polonia e URSS, che vide lo scambio di 478 km\u00b2 di territorio polacco nei distretti di Hrubiesz\u00f3w e Zamo\u015b\u0107 per una regione sovietica di analoga estensione nella regione dei Monti Bieszczady.\nLa linea Curzon, modificata dai vari compromessi territoriali fra le parti, fu dichiarata inviolabile dall'atto finale della Conferenza sulla sicurezza e cooperazione in Europa, firmata a Helsinki il 1\u00ba agosto 1975. Quando l'Unione Sovietica fu sciolta nel 1991, la linea Curzon divenne il confine orientale della Polonia con la Lituania, la Bielorussia e l'Ucraina.\nEtnografia a est della Linea.\nIl territorio che sorgeva tra la linea Curzon e il confine polacco orientale del 1921 aveva una popolazione di circa 12 milioni di persone in un'area di 188.000 chilometri quadrati. Secondo le statistiche del censimento polacco del 1931, la popolazione di questi territori per madre lingua era:\nLa popolazione, divisa per religione era:\nDa questi dati di parte, in quanto derivati dal censimento condotto sotto l'amministrazione polacca, si pu\u00f2 notare che nessuno dei gruppi etnici raggiungeva la maggioranza assoluta. I Polacchi erano forse diventati il gruppo etnico e religioso di maggioranza relativa dopo le politiche di insediamento degli anni venti. Gli Ucraini erano la seconda etnia e tra gli altri gruppi vi erano i Ruteni, i Bielorussi e i Poleszuki, questi ultimi spesso inclusi nel numero dei Polacchi. \nIl censimento polacco del 1931 provvide dati sulla divisione etnica basati solo su due indicatori: lingua e religione dichiarate. \u00c8 comune opinione, fra la maggior parte degli studiosi, che il criterio della lingua dichiarata port\u00f2 a una sovrastima del numero dei polacchi, infatti questo tipo di dati si presta a manipolazioni e interpretazioni di parte; tuttavia, l'uso anche della religione come criterio demografico consente di verificare e aggiustare i dati. La maggior parte dei cattolici erano romano-cattolici, ma il numero dei romano-cattolici e quelli che dichiararono il polacco come propria lingua non coincidono sotto nessun criterio. Ad esempio, il numero dei cristiano-ortodossi e degli uniati eccede di circa 800.000 quello totale degli ucraini, bielorussi e russi. Una simile discrepanza appare anche nel numero degli ebrei per lingua rispetto a quello dei professanti l'ebraismo. Secondo i rappresentanti delle minoranze non polacche, il criterio della lingua avrebbe portato a una sovrastima del numero dei polacchi di almeno un milione. Gli ucraini erano concentrati nella parte sud, i bielorussi a nord e gli ebrei nelle citt\u00e0. Gli ebrei erano maggioranza in molte citt\u00e0, come ad esempio Pinsk (63,4%) e Rivne (56,0%).\nCombinando i dati relativi alla lingua con quelli relativi alla religione nel censimento del 1931, si ottiene la seguente divisione etnica per i territori polacchi a est della linea Curzon annessi dall'URSS dopo la fine della seconda guerra mondiale:\nUn articolo del \"Times\" nel 1944 stimava che, nel 1931, la popolazione polacca a est della linea Curzon fosse di 2,2/2,5 milioni di persone. Una stima simile (sotto i 2,5 milioni di polacchi) fu data dallo storico e diplomatico britannico Edward Carr. Secondo Yohanan Cohen, politico e diplomatico israeliano di origine polacca, la popolazione della Polonia a est della linea Curzon comprendeva circa 12 milioni di persone nel 1939 con circa 3,5/4 milioni di polacchi, oltre 5 milioni di ucraini, 1,5 milioni di bielorussi e 1,3 milioni di ebrei.\nIn base al censimento del 1931, nei territori occupati dai sovietici fra il settembre del 1939 e il giugno del 1941 abitavano circa 12 milioni di persone: 4 milioni di polacchi, 5 milioni di ucraini, 2 milioni di bielorussi e pi\u00f9 di un milione di ebrei; quindi solo un terzo della popolazione era polacco. I polacchi avevano una netta maggioranza nel voivodato di Bia\u0142ystok ed erano appena sopra il 50% nel voivodato di Vilnius, ma in quest'ultimo erano in minoranza nelle aree rurali. Nei voivodati di Tarnopol e Nowogr\u00f3dek i polacchi erano circa un terzo della popolazione e meno del 17% in Volinia, Stanis\u0142aw\u00f3w e Polesia. Nel voivodato di Leopoli polacchi e ucraini erano prossimi alla parit\u00e0, sebbene gli ucraini fossero pi\u00f9 numerosi nelle aree rurali. In grandi centri urbani come Leopoli e Vilnius, i polacchi avevano la maggioranza assoluta, mentre gli ebrei costituivano il secondo gruppo etnico. La maggioranza delle piccole citt\u00e0 avevano il carattere di insediamenti ebraici (Shtetl).\nLe deportazioni subite dalla popolazione polacca fra il 1939 e il 1941 a opera dei sovietici (fra 1939 e 1941 furono circa 315.000/330.000 i cittadini polacchi deportati dai sovietici, in Siberia o all'estremo nord della Russia, dei quali circa il 63% era rappresentato da polacchi etnici. Altri 22.000 furono i fucilati, compresi i 14.587 soldati e ufficiali uccisi nel cosiddetto Massacro di Katyn) e, soprattutto, di quella ebrea dal 1941 al 1945 per mano dei tedeschi con il conseguente Olocausto, fecero s\u00ec che la popolazione diventasse in maggioranza assoluta ucraina a sud e bielorussa a nord. Mentre Leopoli, Vilnius, Hrodna e altre citt\u00e0 minori continuarono ad avere maggioranze polacche. Winston Churchill stim\u00f2 da 3 a 4 milioni il numero dei polacchi a est della linea Curzon che avrebbero potuto essere interessati dai trasferimenti di popolazioni dopo la guerra a seguito dello spostamento della frontiera sovietico-polacca lungo la linea Curzon. Dopo il 1945, la maggior parte della popolazione polacca dell'area a est del nuovo confine sovietico-polacco fu espulsa andando a insediarsi nei territori della neonata Repubblica Popolare Polacca sottratti alla Germania. Oggi l'area \u00e8 a maggioranza quasi assoluta bielorussa a nord e ucraina a sud (ma ci sono comunque circa 500.000 Polacchi in Bielorussia - il 5% della popolazione).\nEtnografia a ovest della Linea.\nProblemi simili affliggevano la parte a ovest della linea Curzon. La popolazione polacca era generalmente predominante nelle citt\u00e0, mentre nelle zone rurali vi era una forte presenza di Bielorussi, specialmente intorno alla citt\u00e0 di Bia\u0142ystok, e a sud di questa, intorno a Che\u0142m, viveva una consistente popolazione ucraina. La maggior parte di queste popolazioni fu costretta a insediarsi nei territori acquisiti a spese della Germania dalla Polonia dopo la seconda guerra mondiale (Slesia, Pomerania, Terra di Lebus, Varmia e Masuria), nel quadro della cosiddetta Operazione Vistola. Queste erano le province storiche acquisite dalla Germania durante e dopo il Medioevo e da cui fu espulsa la popolazione di lingua tedesca dopo la guerra."}
{"id": "869049", "revid": "1543377", "url": "https://it.wikipedia.org/wiki?curid=869049", "title": "Ibn Arabi", "text": "La sua opera ha influenzato molti intellettuali e mistici sia orientali sia occidentali. Alcuni studiosi ritengono che egli abbia in qualche misura influenzato, seppure in modo indiretto, anche Dante e San Giovanni della Croce.\n\u00c8 conosciuto in Occidente come \"Doctor Maximus\" e in alcuni paesi islamici con i titoli di \"Mu\u1e25y\u012b al-D\u012bn\" (\"Colui che rivivifica la religione\") e di \"al-Shaykh al-Akbar\" (\"Il sommo Maestro\"). Il grande studioso orientalista francese Henry Corbin non esita a definirlo \"Uno dei pi\u00f9 grandi teosofi visionari di tutti i tempi.\"\nBiografia.\nNacque a Murcia, nella Taifa di Murcia nel corso della notte. Gli verr\u00e0 dato il nome Mu\u1e25yi al-D\u012bn Ibn al-\u02bfArab\u012b, e fu in seguito soprannominato il \"grande Shaykh\".\nLa famiglia.\nLa famiglia di suo padre sosteneva di discendere dal leggendario poeta arabo \u1e24\u0101tim al-\u1e6c\u0101\u02be\u012b. Il padre, \u02bfAl\u012b ibn Mu\u1e25ammad, serv\u00ec nell'esercito di Abu \u02bfAbd All\u0101h Mu\u1e25ammad ibn Sa\u02bfd ibn Mardan\u012b\u0161. Quando questi mor\u00ec nel 1172, \u02bfAl\u012b b. Mu\u1e25ammad rapidamente si leg\u00f2 al sultano almohade, Ab\u016b Ya\u02bfq\u016bb Y\u016bsuf I, di cui divenne uno dei consiglieri militari. La sua famiglia si spost\u00f2 cos\u00ec a Siviglia.\nLa madre proveniva da una nobile famiglia berbera con forti legami con il Maghreb. Ibn al-\u02bfArab\u012b cita il suo zio materno, Ya\u1e25y\u0101 b. Yughm\u0101n, che divenne a un certo punto un ricco esponente della citt\u00e0 di Tlemcen, prima di lasciare la sua posizione di rilievo per condurre una vita di spiritualit\u00e0, in seguito al suo incontro con un sufi.\nIstruzione.\nInizi\u00f2 a studiare a Siviglia e Ceuta. La maggior parte dei suoi insegnanti erano Almohadi e alcuni di loro ricoprivano le cariche ufficiali di q\u0101\u1e0d\u012b o di \"kha\u1e6d\u012bb\". Il suo mentore spirituale di Fes era Mu\u1e25ammad ibn Q\u0101sim al-Tam\u012bm\u012b. Nel 1179, incontr\u00f2 il filosofo Averro\u00e8 a Cordova. Averro\u00e8, filosofo razionalista e aristotelico, ormai settantenne, chiese di incontrare il giovanissimo teologo. L'incontro fu molto importante per entrambi. Il vecchio Averro\u00e8 fu molto colpito da un \"cos\u00ec divino maestro\", al quale chiese: \"Come risolvi il dilemma dell'illuminazione e dell'ispirazione divina? Sono queste identiche a ci\u00f2 che ci giunge dalla riflessione speculativa?\", ricevendo dal giovane Ibn \u02bfArab\u012b la stringata ma densa risposta: \"S\u00ec e no\". Malgrado la sua giovane et\u00e0 (aveva infatti 14 anni appena) riteneva che il percorso razionalistico della filosofia per giungere alla verit\u00e0 della Rivelazione fosse inadeguato.\nFino al 1198 Ibn \u02bfArab\u012b trascorse la sua vita in al-Andalus e in Maghreb, incontrando sufi e teologi razionalisti, talvolta misurandosi con loro in dibattiti. Per tutto questo tempo si afferma che avesse avuto varie visioni mistiche. Nel 1198 ebbe una nuova visione che gli ordinava di partire verso est, ove avrebbe passato il resto dei suoi giorni. Dopo alcuni anni di viaggio attraverso Arabia, Egitto, Asia Minore e altri luoghi, ormai maestro di grande fama, si stabil\u00ec a Damasco, dove trascorse il resto della propria vita. Qui avvenne un altro incontro importante per gli sviluppi del sufismo, con il giovane Jalal al-Din Rumi destinato a diventare il pi\u00f9 grande poeta mistico della letteratura persiana medievale. Durante questo periodo complet\u00f2 la sua opera principale, i dodici volumi delle \"al-Fut\u016b\u1e25\u0101t al-Makkiyya\" (\"Le Rivelazioni della Mecca\"), che era non solo un'enciclopedia esaustiva del credo e delle dottrine del sufismo, ma anche un diario trentennale delle sue esperienze spirituali; un compendio delle scienze esoteriche dell'Islam che sorpass\u00f2 qualsiasi altra opera precedente ma anche successiva che trattasse degli stessi argomenti.\nNell'anno 1200, and\u00f2 in Marocco dove si conged\u00f2 dal suo maestro Y\u016bsuf al-K\u016bm\u012b, che viveva in quel momento nel villaggio di Sal\u00e9.\nIl pellegrinaggio alla Mecca.\nNel 1201 a trentasei anni visit\u00f2 la Mecca (dove vivr\u00e0 per tre anni,) accolto da una nobile famiglia persiana, la cui figlia aveva il dono di una profonda saggezza spirituale e che introdusse Ibn \u02bfArab\u012b all'iniziazione dei \"Fedeli d'amore\".\nI viaggi.\nDopo la Mecca, egli viaggi\u00f2 in tutta la Siria, la Palestina, l'Iraq e l'Anatolia.\nNell'anno 600 E. ci fu un incontro tra Ibn \u02bfArab\u012b e lo \"Shaykh\" Majd al-D\u012bn Is\u1e25\u0101q ibn Y\u016bsuf (\u0634\u064a\u062e \u0645\u062c\u062f \u0627\u0644\u062f\u064a\u0646 \u0625\u0633\u062d\u0627\u0642 \u0628\u0646 \u064a\u0648\u0633\u0641), nativo di Malatya, e uomo di grande importanza alla corte selgiuchide. Questa volta Ibn \u02bfArab\u012b stava viaggiando a nord; assieme visitarono Medina e nel 601 E. entrarono a Baghdad. Questa visita, oltre ad altri benefici, gli offr\u00ec la possibilit\u00e0 di incontrare i discepoli diretti dello \"Shaykh\" \u02bfAbd al-Q\u0101dir J\u012bl\u0101n\u012b. Ibn \u02bfArab\u012b vi rimase solo per 12 giorni perch\u00e9 voleva visitare Mosul per vedere il suo amico \u02bfAl\u012b ibn \u02bfAbd All\u0101h ibn J\u0101mi\u02bf, un discepolo di Qa\u1e0d\u012bb al-B\u0101n (\u0642\u0636\u064a\u0628 \u0627\u0644\u0628\u0627\u0646). Vi trascorse il mese del Ramadan componendo le \"Tanazzul\u0101t al-Maw\u1e63iliyya\" (\u062a\u0646\u0632\u0644\u0627\u062a \u0627\u0644\u0645\u0648\u0635\u0644\u064a\u0629), il \"Kit\u0101b al-Jal\u0101l wa l-Jam\u0101l\" (\u0643\u062a\u0627\u0628 \u0627\u0644\u062c\u0644\u0627\u0644 \u0648\u0627\u0644\u062c\u0645\u0627\u0644, \"Il libro della Maest\u00e0 e bellezza\") e il \"Kunh m\u0101 l\u0101 budda li l-mur\u012bd minhu.\"\nNell'anno 602 E. visit\u00f2 Gerusalemme, La Mecca e l'Egitto. Dopo il 1204 al Cairo, ebbe una nuova visione: vide un essere di straordinaria bellezza che gli annunci\u00f2: \u201cIo sono il messaggero che l'Essere Divino ti invia\u201d. \u00c8 in questo modo che gli fu rivelata la sua dottrina.\nAttraverser\u00e0 poi la Siria, visitando Aleppo e Damasco. Pi\u00f9 tardi, nel 604 E., torn\u00f2 alla Mecca, dove continu\u00f2 a studiare e scrivere, e passare il tempo con il suo amico Ab\u016b Shuj\u0101 bin Rustem e la famiglia. I successivi 4-5 anni di vita di Ibn \u02bfArab\u012b trascorsero in queste terre, viaggiando e tenendo sessioni di lettura delle sue opere alla sua stessa presenza.\nLa morte.\nIbn \u02bfArab\u012b mor\u00ec a Damasco il 16 novembre 1240. Il suo corpo fu inumato a nord della citt\u00e0, nel quartiere \"\u1e62\u0101li\u1e25iyya\", ai piedi del monte Qasiy\u016bn. Nel XVI secolo, il sultano ottomano Selim II fece edificare sulla sua tomba un mausoleo e una madrasa.\nIl pensiero.\nIl percorso mistico.\nPer Ibn \u02bfArab\u012b, il percorso mistico non \u00e8 n\u00e9 razionale n\u00e9 irrazionale: lo spirito sfugge le limitazioni della materia. A differenza della filosofia, esso \u00e8 al di fuori del regno della ragione, come pensava Tertulliano. Cos\u00ec, a differenza della scissione operata da Averro\u00e8, diviso tra fede e ragione, la visione di Ibn \u02bfArab\u012b \u00e8 quella di un incontro tra intelligenza, amore e conoscenza. Ibn 'Arabi \u00e8 intellettualmente nella linea di al-Hallaj che cita ripetutamente: egli ritiene che i veri fondamenti della fede sono nella conoscenza della scienza delle lettere (\"\u02bfIlm al-\u1e25ur\u016bf\", \"Scienza delle lettere\"). Secondo lui, la scienza del Corano si trova nelle lettere \"misteriose\" poste all'inizio di alcune sure, concezione che la corrente dottrinale dell'Islam non ammette. Anche l'opera di Ibn \u02bfArab\u012b in proposito rimane emarginata ancora oggi dall'ortodossia islamica.\nLa donna.\nSecondo Ibn \u02bfArab\u012b la donna va contemplata proprio come si contempla Dio. Inoltre l'amore verso la donna pu\u00f2 raggiungere vette spirituali qualora esso sia ritualizzato, attraverso la donna, alla divinit\u00e0: \u00abQuesto atto corrisponde alla proiezione della volont\u00e0 divina su ci\u00f2 che Egli cre\u00f2 nella sua forma, al momento stesso in cui la cre\u00f2, per riconoscervi s\u00e9 stesso...\u00bb secondo lui, chi ama le donne in questo modo \u00able ama di un amore divino\u00bb.\nLa legge islamica.\nAnche se Ibn \u02bfArab\u012b ha dichiarato in pi\u00f9 di un'occasione che non preferiva una tra le varie scuole di giurisprudenza islamica (\"madhhab \"), \u00e8 stato indicato come responsabile della copia e della conservazione dei libri della Zahiriyya o \"Scuola letteralista\", alla quale \u00e8 stato erroneamente collegato.\nL'Uomo perfetto (Uomo universale) o \"al-Ins\u0101n al-K\u0101mil\".\nAl-Ins\u0101n al-K\u0101mil o l'essere perfetto \u00e8 stato profondamente discusso in forma scritta da Ibn \u02bfArab\u012b in una delle sue opere pi\u00f9 prolifiche dal titolo \"Fu\u1e63\u016b\u1e63 al-\u1e24ikam\". L'assunzione di un'idea gi\u00e0 comune all'interno della cultura sufi, \u00e8 applicata da Ibn \u02bfArab\u012b alla profonda analisi e riflessione sul tema dell\"'Uomo Perfetto\" e la ricerca nella realizzazione di questo obiettivo. Nello sviluppare la sua spiegazione del perfetto essere, Ibn \u02bfArab\u012b prima discute della questione dell'Unicit\u00e0 dell'Esistenza attraverso la metafora dello specchio.\nIn questa metafora Ibn \u02bfArab\u012b confronta un oggetto che viene riflesso in innumerevoli specchi al rapporto tra Dio e le sue creature. L'essenza di Dio si vede nell'essere umano esistente, come Dio \u00e8 l'oggetto e gli esseri umani sono gli specchi. Ci\u00f2 significa due cose, che da quando gli esseri umani sono meri riflessi di Dio non ci pu\u00f2 essere alcuna distinzione o separazione tra i due e senza Dio le creature sarebbero inesistenti. Quando un individuo capisce che non c'\u00e8 separazione tra l'uomo e Dio, ha inizio il percorso verso l'unit\u00e0 finale. Chi decide di camminare in direzione di tale unit\u00e0 persegue la vera realt\u00e0 e risponde al desiderio di Dio di essere conosciuto. La ricerca all'interno di questa realt\u00e0 di unit\u00e0 provoca un ricongiungimento con Dio, cos\u00ec come il miglioramento della coscienza di s\u00e9.\nL'Uomo perfetto, attraverso questo sviluppo di autocoscienza e auto-realizzazione, richiede una auto-manifestazione divina. In questo modo l'Uomo Perfetto diviene di origine sia divina sia terrena. Ibn \u02bfArab\u012b lo chiama l'\"istmo\". Essendo l'istmo tra cielo e terra, l'Uomo Perfetto soddisfa il desiderio di Dio di essere conosciuto e la presenza di Dio pu\u00f2 essere realizzata per mezzo di Lui da altri. Inoltre attraverso l'automanifestazione, si acquisisce la conoscenza divina, che \u00e8 lo spirito primordiale di Maometto e tutta la sua perfezione. Ibn \u02bfArab\u012b aggiunge che l'Uomo Perfetto veicola lo spirito divino al cosmo.\nIbn \u02bfArab\u012b ha inoltre spiegato l'Uomo Perfetto utilizzando almeno ventidue diverse descrizioni e vari aspetti quando si considera il \"Logos\". Ibn \u02bfArab\u012b contempla il \"Logos\", o \"Uomo Universale\", come una mediazione tra l'individuo umano e l'essenza divina.\nL'uomo in Ibn \u02bfArab\u012b \u00e8 l'immagine perfetta della creazione completata: \u00abChi ha creato te, poi modellato e plasmato armoniosamente? Egli ti ha formato nel modo in cui Egli ha voluto\u00bb. L'immagine esteriore dell'uomo assomiglia in qualche modo al mondo e alle sue dimensioni macrocosmiche. Le sue facolt\u00e0 interiori (intelletto, immaginazione, etc.) hanno una somiglianza con le sfere superiori. La somiglianza esteriore e interiore \u00e8 costantemente citata nei diversi capitoli del \"Fut\u016b\u1e25\u0101t\" nonch\u00e9 del \"Maw\u0101qi\u02bf al-Nuj\u016bm\" (Il tramonto delle stelle) e le \"Tadb\u012br\u0101t al-Il\u0101hiyya\" (Le disposizioni divine). Prima di Ibn \u02bfArab\u012b, molti filosofi, come i \"Fratelli della purezza\" (Ikhwan al-Safa) e Avicenna (Ibn S\u012bn\u0101), sistemati nel loro volto umano metafisico dell'universo e nell'aspetto cosmologico dell'uomo.\nIbn \u02bfArab\u012b intende per l'uomo un grado elevato e distinto, quello dell'Uomo Perfetto (il \"Qu\u1e6db\", il \"Polo\"), che ha la conoscenza filosofica e l'esperienza mistica. La perfezione umana \u00e8 associata all'immagine divina che fornisce i segreti esoterici dell'agire sulla creatura. Inoltre, la presenza dell'uomo nella creatura contribuisce alla perfezione della sua immagine. L'Uomo Perfetto si distingue dall'uomo comune (Ibn \u02bfArab\u012b parla di \"uomo-animale\", a causa delle sue caratteristiche anatomiche e fisiologiche) in quanto \u00e8 lui solo, grazie all'appropriazione dei Nomi Divini, ad avere la volont\u00e0 creativa e il comando del mondo. Inoltre, l'Uomo Perfetto si distingue per l'energia spirituale o l'aspirazione (in arabo: \"himma\") che \u00e8 il suo strumento di creazione. Esso rappresenta, nell'uomo-animale, il lato manuale nei suoi prodotti e delle sue disposizioni.\nOltre l'appartenenza all'entit\u00e0 spirituale, l'Uomo Perfetto si distingue anche per la \"luogotenenza\" (\"Khil\u0101fa\"). \u00c8 quindi vicario (\"khal\u012bfa\") e successore (\"n\u0101\u02beib\"), in quanto in controllo di tutti i nomi e in copia ridotta della realt\u00e0 cosmica e metafisica. Questo versetto ci insegna questa verit\u00e0: \u00abEgli insegn\u00f2 ad Adamo tutti i nomi\u00bb.\nSe Dio \u00e8 qualificato come un \"tesoro nascosto\", Egli \u00e8 nascosto dietro la forma di un Uomo Perfetto e si manifesta con la sua Teofania in quella forma perfetta. Essendo il luogo epifanico, l'Uomo Perfetto conosce s\u00e9 stesso e conosce il suo Signore che appare in lui a differenza dell'uomo-animale che conosce la realt\u00e0 superiore attraverso l'intermediazione delle prove cosmiche e dei segni eretti nel mondo. La meditazione di questi segni non supera in lui il solo sforzo speculativo. L'Uomo Perfetto, piuttosto, contempla questi segni in lui ed estrae le perle del tesoro nascosto nella sua anima. Esso combina in tal modo la meditazione e la contemplazione. Questo sforzo di contemplazione culmina nell'esperienza delle diverse modalit\u00e0 di presenza (\"\u1e24a\u1e0dara\") Divina. L'uomo universale o perfetto \u00e8 colui che raggiunge la soglia della \"Presenza totale\" (\"al-\u1e24a\u1e0dar\u0101t al-j\u0101m\u02bfiyya\") che comprende tutte le altre forme di presenza e sintetizza, attualizzando e l'integrando di un punto di vista esistenziale le infinite qualit\u00e0 dei nomi divini che contengono la prospettiva del principio.\nIl \"tesoro nascosto\".\nQuesta nozione si riferisce al \"\u1e25ad\u012bth\" (narrazione di Maometto), che Dio ha detto: \u00abEro un tesoro nascosto e mi \u00e8 piaciuto [o voluto] essere conosciuto cos\u00ec ho creato le creature per essere conosciuto da loro.\u00bb. In questo \"\u1e25ad\u012bth\", la volont\u00e0 di Dio \u00e8 conosciuta per essere trasportata dal desiderio e dall'amore: \u00abQuando Dio si \u00e8 conosciuto e ha conosciuto il mondo da s\u00e9 stesso, l'ha creato secondo questa forma. Il mondo \u00e8 quindi uno specchio in cui egli contempla la sua immagine. Egli non ha amato, infatti, che egli stesso\u00bb. In questo rapporto di s\u00e9 stesso con s\u00e9 stesso si comprende per il fatto che il mondo intero, conosciuto da Dio attraverso la Sua scienza eterna, non che una forma epifanica della sua manifestazione (\"tajall\u012b\"). E si manifesta in queste forme, si conosce e si contempla e ama la creatura che ama S\u00e9 stesso. Da notare che Ibn \u02bfArab\u012b, nel \"Trattato d'amore\" (p.\u00a060) dice: \u00abCos\u00ec, l'oggetto d'amore, in tutti i suoi aspetti, \u00e8 Dio. L'Essere Vero che conoscendo S\u00e9 stesso conosce il suo mondo e manifesta la Sua forma. Pertanto, il mondo si trova ad essere uno specchio di Dio, in cui vede la sua forma. Ed egli non ama che S\u00e9 stesso.\u00bb\nLa \"Wa\u1e25dat al-Wuj\u016bd\".\nLa teoria della \"Wa\u1e25dat al-Wuj\u016bd\" (Unicit\u00e0 dell'Essere) \u00e8 stata sistematizzata per la prima volta dal suo discepolo e figlio Sadr al-D\u012bn al-Q\u016bnaw\u012b.\nIbn \u02bfArab\u012b non ha espressamente usato questa formula, ma ha lasciato intendere in vari brani del suo lavoro, tra cui le \"Fut\u016b\u1e25\u0101t\" e i \"Fu\u1e63\u016b\u1e63 al-\u1e24ikam\" che \"la realt\u00e0 \u00e8 di essere unici\" (\"\u1e24aq\u012bqat al-wuj\u016bd w\u0101\u1e25ida\"), e che Dio \u00e8 il senso assoluto, il vero Essere, l'Essere necessario che condiziona tutti gli esseri subordinati e contingenti, e non \u00e8 condizionato da alcun altro essere. Il concetto di \"Wa\u1e25dat al-Wuj\u016bd\" in Ibn \u02bfArab\u012b \u00e8 solo l'interpretazione enfatica e iperbolica dell'unicit\u00e0 (\"taw\u1e25\u012bd\"), un pilastro dell'Islam.\nI nomi divini.\nPer Ibn \u02bfArab\u012b, Dio non \u00e8 conosciuto nella sua realt\u00e0 essenziale (\"Huwa\", Allah), ma conosciuto attraverso i Suoi nomi divini. Cos\u00ec, tutti i doni di Dio per quanto riguarda la creazione si diffonderanno attraverso i nomi divini. \u00c8 essenzialmente divina la misericordia che Dio elargisce alle creature attraverso i Suoi molteplici nomi, come (\"al-Ra\u1e25m\u0101n\") \"Allah crea benefici in \"al-duny\u0101\" (il mondo inferiore) per i musulmani e i non musulmani e crea benefici in \"al-\u0101khira\" (l'aldil\u00e0) solo per i musulmani e alcune persone che non hanno accesso al messaggio dell'Islam o che hanno male recepito il messaggio dai musulmani\" (\"al-\u02bfadl\") \"Colui che crea una moltitudine di gradi di merito o sanzioni abbondanti, ma eque, questi dalla cima di \"al-Janna\" (luoghi futuri di residenza per i musulmani) in profondit\u00e0 nel \"n\u0101r al-jahannam\" (\"il Fuoco infernale\", il luogo delle future sanzioni perpetue per i non-musulmani e un luogo di punizione temporanea per alcuni musulmani)\" (\"al-ghaff\u0101r\").\nD'altra parte, i nomi divini si riflettono nella creazione e non si incorporano. Il tema dello specchio della creazione in cui Dio si riflette attraverso i Suoi nomi divini interviene a vietare qualsiasi assimilazione dell'essenza divina con l'essenza della creazione. Henry Corbin parla a proposito del teomonismo. Si potrebbe dire che, contrariamente al panteismo che naturalizza Dio e lo assorbe nell'immanenza, il teomonismo di Ibn \u02bfArab\u012b divinizza la natura, preservando la trascendenza e l'unicit\u00e0 di Dio. Per quanto riguarda l'uomo, il suo posto speciale e privilegiato nella creazione deriva dal fatto che egli \u00e8 l'unica creatura in lui che riassume tutti i nomi divini.\nMa non solo la molteplicit\u00e0 di Dio avviene anche nella sua manifestazione attraverso le fedi. Per questa ragione Maometto in una celebre frase afferma: \"Chi conosce s\u00e9 stesso conosce suo Signore.\" La conoscenza di s\u00e9 stessi avvicina a Dio e al suo nome cui ogni uomo \u00e8 portatore, ma nello stesso tempo il Signore \u00e8 relativo alla propria fede e rivelazione.\nL'immaginazione creatrice.\nL'immaginazione in Ibn \u02bfArab\u012b gioca un ruolo di primo piano, e Henry Corbin \u00e8 stato il primo commentatore di Ibn \u02bfArab\u012b a parlare ampiamente nel suo libro di riferimento: \"L'immaginazione creatrice nel Sufismo di Ibn \u02bfArab\u012b\". Questo libro \u00e8 una lettura filosofica a vocazione fenomenologica per esplorare un tema centrale, mai studiato prima. Questo tema \u00e8 l'immaginazione che ha portato all'invenzione di diverse parole correlate come \"immaginale\" e \"mondo immaginale\", o \"mundus imaginalis\". Il mondo immaginale, o \"\u02bf\u0101lam al-m\u012bth\u0101l\", si distingue dal mondo della realt\u00e0 concreta come da quella dell'intelletto, ma si sovrappone alla prima, come una dimensione supplementare.\nPer Corbin, la dottrina di Ibn \u02bfArab\u012b, descritta come Teosofia (sapienza divina) o l'ermeneutica profetica si basa su un concetto che \u00e8 la Teofania, la presenza di Dio, o la sua manifestazione nel mondo dei fenomeni; l'immaginazione gioca un ruolo decisivo, per la percezione di quel volto divino nelle cose e degli esseri. L'Amor Profano \u00e8 il supporto dell'amore divino, l'amore \u00e8 il luogo della Teofania. Questo non vuol dire che Dio si incarna nella persona amata, ma si \u00e8 rivelato in esso. L'immaginazione \u00e8 \"creativa\" nella misura in cui chi vede Dio, vede in lui ha creato la scienza di questa divinit\u00e0 incarnata nel mondo. Tutto \u00e8 interpretato alla luce della Teofania la cui immaginazione \u00e8 l'organo di percezione. H. Corbin ha scritto: \u00abL'immaginazione attiva \u00e8 essenzialmente l'organo delle teofanie, perch\u00e9 \u00e8 l'organo della creazione e che la creazione \u00e8 essenzialmente teofania\u00bb. H. Corbin mette il cuore al centro di questa creativit\u00e0 perch\u00e9 \u00e8 l'unico organo in grado di resistere alla trasmutazione dal suo improvviso e incessante cambio: \u00abIl cuore \u00e8 la sede dove si concentra l'energia spirituale creativa, che \u00e8 cio\u00e8 teofanica, mentre l'immaginazione \u00e8 l'organo\u00bb.\nDa questo punto di vista, H. Corbin pone il luogo dell'immaginazione al centro di tutta la creazione e la cogitazione. Non c'\u00e8 conoscenza, nessuna rivelazione, n\u00e9 interpretazione senza immaginazione che \u00e8, prima di tutto, la creativit\u00e0.\nLa creazione continua.\nPer Ibn \u02bfArab\u012b il mondo fenomenico \u00e8 in continua evoluzione. Persino una pietra che crediamo immutata nel corso del tempo \u00e8 in mutamento, un po' come vedere la fiamma di un lume che \u00e8 in realt\u00e0 la sovrapposizione di piccole fiamme. Chi crede che la pietra rimanga tale \u00e8 ad un livello mentale infantile, mentre i mistici che notano le differenze sono come gli adulti. La visione del mutamento costante, o \"creazione eterna\", prerogativa del Cuore cosmo dell'Uomo Universale, identico all'Ipseit\u00e0 dell'Assoluto.\nLe reazioni e l'influenza del suo pensiero.\nL'influenza di Ibn \u02bfArab\u012b nella storia della spiritualit\u00e0 islamica \u00e8 immensa. Essa non solo comprende la scuola di Ibn \u02bfArab\u012b stesso, ma si estende a molti ordini sufi, come la Shadhiliyya, la Khalwatiyya, la Mawlawiyya (quella dei dervisci rotanti), la Cishtiyya. Il concetto di \"Wa\u1e25dat al-Wuj\u016bd\" ha un posto importante nell'Islam alevi bektashi. Al di l\u00e0 del Sufismo, le opere di Ibn \u02bfArab\u012b sono state meditate e commentate da molti mistici e teosofi persiani di orientamento sciita. Osman Yahya ha identificato 130 commentari persiani solo dei \"Fu\u1e63\u016b\u1e63\". Pi\u00f9 tardi ancora, la sua influenza si estender\u00e0 producendo la giunzione di questa scuola con l\"'Ishr\u0101q\" di Sohrawardi e la teosofia sciita dei dotti imam (Haydar Amoli, Ibn Abi Jomhur, Moll\u0101 \u1e62adra).\nL'opera di Ibn \u02bfArab\u012b \u00e8 considerata come l'apice dell'esoterismo islamico. Egli ha segnato una data nella storia di questa corrente. Si presenta come la somma pi\u00f9 completa e sistematica dell'esoterismo islamico. I pensatori occidentali come Gu\u00e9non e Schuon, considerano un'espressione di privilegio della \"filosofia perenne\". Secondo Roger Deladri\u00e8re, Ibn \u02bfArab\u012b \u00e8 l'autore del \"lavoro teologico, mistico e metafisico pi\u00f9 significativo che nessun uomo ha mai fatto.\" Anche in ambito letterario occidentale, il pensiero di Ibn \u02bfArab\u012b (mediato da Corbin) \u00e8 influente, in opere che rivisitano aspetti dell\u2019esoterismo islamico, come nel caso della scrittrice portoghese Maria Gabriela Llansol, che ha dedicato a Ibn \u02bfArab\u012b, e al tema della cosiddetta \u00abimmaginazione creatrice\u00bb, varie prose in diversi libri.\nNonostante un gran numero di seguaci e difensori di prestigio, sia sunniti sia sciiti, \u00e8 stato oggetto di aspre critiche nel corso della storia, da parte dei teologi essoterici (vedi Ibn Taymiyya), e tutti i movimenti neo-hanbaliti, tra cui il wahhabismo saudita. I Wahhabiti accusano Ibn \u02bfArab\u012b di usare un vocabolario di amore per parlare del nostro rapporto con Dio, cosa che \u00e8, secondo costoro, un sacrilegio. Essi rifiutano anche la dottrina dell'Unicit\u00e0 dell'Esistenza, riassunta come segue: vi \u00e8 un solo Dio che esiste (o ancora: il mondo \u00e8 lo specchio di Dio), perch\u00e9 credono (erroneamente i discepoli di Ibn \u02bfArab\u012b) che essa sia una forma di panteismo che rimuove la trascendenza di Dio. Alcuni studiosi musulmani hanno dichiarato che Ibn Arabi \u00e8 il leader spirituale e il maestro sufi pi\u00f9 importante della storia musulmana. Altri lo considerano un eretico o anche un apostata. In pochi hanno avuto reazioni neutrali o tiepide.\n\u00c8 anche commentato da Abd al-Qader nei suoi \"Scritti spirituali\".\nOpere di Ibn \u02bfArab\u012b.\nQuesto lavoro di 846 opere, 17 elencati da Osman Yahia nella sua \"Storia e classificazione del lavoro di Ibn \u02bfArab\u012b\" - illustra tutte le scienze religiose islamiche: quelli della sharia o legge essoterica temporale (Corano, Sunna o Tradizione di Maometto, diritto); quelli dell\"'Haq\u00eeqa\" o verit\u00e0 metafisica e esoterica della \"\u1e6dar\u012bqa\", vale a dire, il cammino spirituale e essoterico verso la \"realizzazione\" della verit\u00e0. \" Nel \"Maw\u0101qi\u02bf al-Nuj\u016bm\" (\"Le posizioni della cornice delle stelle\"), scritto nel 1198, spiega le tre fasi del percorso. Dalla shari'a, la religione letterale, la pratica del \"ta\u02bew\u012bl\", l'esegesi simbolica ed esoterica si raggiunge la verit\u00e0 mistica. Henry Corbin lo considera come: \u00abuno dei pi\u00f9 grandi visionari teosofi di tutti i tempi\u00bb. Il lavoro \u00e8 di difficile accesso, in quanto, nonostante le sue dimensioni enormi, \u00e8 spesso scritto in uno stile molto conciso ed ellittico richiamando il commentario.\nSono circa 800 le opere attribuite a Ibn \u02bfArab\u012b, anche se solo alcune sono state autenticate. Recenti ricerche indicano che oltre 100 delle sue opere sono sopravvissute in forma manoscritta, anche se la maggior parte delle versioni stampate non sono ancora state curate in modo critico e comprendono molti errori.\nLe rivelazioni meccane.\nNel 629 del calendario islamico, la prima bozza di \"al-Fut\u016b\u1e25\u0101t al-Makkiyya\" venne completata. Esistono centinaia di manoscritti di questo lavoro nelle varie biblioteche del mondo, il pi\u00f9 importante dei quali \u00e8 il manoscritto di Konya, scritto dal suo autore.\nTre anni dopo, nel 632 E, il primo di Mu\u1e25arram, Ibn \u02bfArab\u012b intraprese una seconda bozza delle \"Fut\u016b\u1e25\u0101t\", includendo una serie di aggiunte e un certo numero di cancellazioni rispetto al progetto precedente. Questa revisione completata nell'anno 636 (Addas 286). Dopo il completamento di questo secondo progetto, ha iniziato a insegnare ai suoi discepoli. Osman Yahia ha citato centinaia di queste udienze o letture pubbliche che sono avvenute tra l'anno 633 e 638 AH AH.\nLa sapienza dei profeti.\nCi sono stati molti commenti sull'opera \"Fu\u1e63\u016b\u1e63 al-\u1e24ikam\": il primo, al-Fuk\u016bk, \u00e8 stato scritto da suo figliastro ed erede, \u1e62adr al-D\u012bn al-Qunaw\u012b, che aveva studiato il libro con Ibn' Arab\u012b; il secondo dallo studente di Qunaw\u012b, Mu'ayyad al-D\u012bn al-Jand\u012b, che \u00e8 stato il primo commento eseguito punto per punto; il terzo da uno studente di Jand\u012b', Daw\u016bd al-Qaysar\u012b, che divenne molto influente nel mondo in lingua persiana. Ci sono stati molti altri, nel mondo ottomano (ad esempio, 'Abd Allah al-Bosnaw\u012b), nel mondo arabo ('Abd al-Ghan\u012b al-Nabulus\u012b) e nel mondo persiano (Haydar \u0100mol\u012b). Si stima che vi siano oltre cinquanta commentari del Fu\u1e63\u016b\u1e63, la maggior parte dei quali esistono solo in forma manoscritta. Il pi\u00f9 noto (come \"Fuk\u016bk di Qunaw\u012b\"') sono stati stampati negli ultimi anni in Iran. Una recente traduzione in inglese del \"Fu\u1e63\u016b\u1e63\", Naqsh al-Fu\u1e63\u016b\u1e63 (L'Impronta o modello del \"Fusus\"), nonch\u00e9 un commento a questo lavoro di 'Abd al-Ra\u1e25m\u0101n J\u0101m\u012b, Naqd al-Nu\u1e63\u016b\u1e63 f\u012b Shar\u1e25 Naqsh al-Fu\u1e63\u016b\u1e63 (1459), di William Chittick \u00e8 stato pubblicato nel volume 1 del \"Journal of Muhyiddin Ibn 'Arabi Society\" (1982).\nI \"Fu\u1e63\u016b\u1e63\" sono stati criticamente modificati in arabo da 'Af\u012bf\u012b (1946). La prima traduzione inglese \u00e8 stata fatta in forma parziale da Angela Culme-Seymour dalla traduzione francese di Titus Burckhardt come \"La Saggezza dei Profeti\" (1975), e la prima traduzione completa era di Ralph Austin come \"Bezels of Wisdom\" (1980). C'\u00e8 anche una traduzione francese completa di Charles-Andr\u00e9 Gilis, dal titolo Le livre des chatons des Sagesses (1997). L'unico commento importante tradotto in inglese finora \u00e8 la traduzione di Ismail Hakki Bursevi sul Fusus al-hikam da Muhyiddin Ibn 'Arabi, tradotto dal turco ottomano da Bulent Rauf in 4 volumi (1985-1991).\nLe opere poetiche.\nIbn \u02bfArab\u012b, \u00e8 pi\u00f9 conosciuto per la sua prosa che per la sua poesia, tuttavia, ci ha lasciato un'opera poetica molto importante. \u00c8 infatti l'autore di almeno due collezioni complete: una \u00e8 chiamata (Tarjum\u00e2n al-Ashw\u00e2q) o \"L'interprete dei desideri\"; un'altra, senza titolo, offre una variet\u00e0 di poesie e tratta molti temi. I \"Futuh\u00e2t\" sono anche una raccolta di poesie. \"Nell'interprete dei desideri\", l'amante, anche se si manifesta in un vero e proprio supporto reale \u00e8 sempre un'allegoria di un amore ed \u00e8 in ultima analisi, un relazionarsi a Dio.\nI commentatori dell'opera di Ibn \u02bfArab\u012b.\nLa mole e l'importanza dell'opera di Ibn \u02bfArab\u012b \u00e8 tale da aver determinato molti discepoli ma anche molti critici. Tra i pi\u00f9 celebri commentatori dei \"Fu\u1e63\u016b\u1e63\", c'\u00e8 quello di D\u0101w\u016bd Qaysar\u012b (751/1350-1351) e di Kam\u00e2lodd\u00een 'Abdorrazz\u00e2q K\u00e2sh\u00e2n\u00ee (morto tra il 735/1334 e il 751/1350-1351). Vi \u00e8 inoltre il commento di Haydar \u0100mol\u012b. Infine un grande lavoro di catalogazione e pubblicazione delle opere \u00e8 a cura di Osman Yahy\u00e2.\nBibliografia.\nFilmografia su Ibn Arabi.\nFilm che trattano la figura di Ibn Arabi:"}
{"id": "869051", "revid": "2075278", "url": "https://it.wikipedia.org/wiki?curid=869051", "title": "Ferrero (azienda)", "text": "La Ferrero \u00e8 un'azienda multinazionale italiana con sede in Lussemburgo specializzata in prodotti dolciari. \u00c8 stata fondata da Pietro Ferrero, il fratello Giovanni Ferrero e dalla moglie Piera Cillario nel 1946 ad Alba (Cuneo). \nAltri stabilimenti italiani sono a Pozzuolo Martesana, Balvano e Sant'Angelo dei Lombardi. \nLa holding Ferrero International SA, sin dal 1973, ha sede legale, domicilio fiscale e amministrativo a Findel di Sandweiler in Lussemburgo, dove nel dicembre 2019 \u00e8 stata inaugurata la nuova sede centrale e quartier generale mondiale del Gruppo. La cassaforte di famiglia Fedesa ha invece sede a Montecarlo. Inoltre in Lussemburgo \u00e8 presente anche la Teseo Capital Sicav Sif S.A., una finanziaria di investimento capitali riconducibile al gruppo, controllata dalla fiduciaria CDM International Holding S.C.S. (societ\u00e0 anch'essa lussemburghese, ma originariamente fondata nelle Isole Vergini Britanniche). In Belgio hanno invece sede la CTH Invest S.A., un'altra holding finanziaria estera del gruppo, e la FFH Holding, una finanziaria utilizzata dal gruppo per le acquisizioni fuori dall'Europa. Tutte queste entit\u00e0 sono coinvolte nella gestione e nel controllo della Ferrero. Costituita nel 2016 in uno studio notarile di Bruxelles da Gmbf Investment s.\u00e0.r.l. e Giovanni Ferrero sotto la supervisione commissariale di un'altra entit\u00e0, la Peter Bogaert BV BVBA, all'inizio del 2021 ha assorbito e incorporato la CDM International.\nNel marzo 2019 il Reputation Institute (societ\u00e0 leader mondiale nella misurazione e gestione della reputazione aziendale) dopo aver realizzato un'indagine in quindici Paesi intervistando pi\u00f9 di 80.000 consumatori, ha collocato Ferrero in posizione n.19 tra i marchi pi\u00f9 affidabili e con migliore reputazione al mondo (primo brand italiano della lista) in una classifica dove sul podio si collocano Rolex, Lego e Disney e dove si trovano tra i primi cento posti anche altre imprese italiane come Pirelli (posizione n.23), Armani (n.24), Barilla (n.31) e Lavazza (n.38). Nella lista 2020 Ferrero \u00e8 stata di nuovo inclusa nel \"ranking\" delle prime 100 imprese mondiali per reputazione, ma superata in classifica dalla Ferrari (in posizione n.4) come migliore industria italiana secondo il giudizio dei consumatori. Il bilancio generale di gruppo 2018 di Ferrero International ha riportato un fatturato pari a \u20ac 10,7 miliardi; l'utile netto \u00e8 stato di \u20ac 736,4 milioni.\nNel 2019 Ferrero International ha realizzato utili per 928 milioni di \u20ac; nel 2020 il fatturato ha raggiunto 12,3 miliardi di \u20ac. All'inizio del 2020 la deputata laburista britannica Rachel Reeves ha apertamente accusato la multinazionale di frodare il fisco del Regno Unito, evidenziando come la divisione inglese del gruppo, a fronte di 419 milioni di \u00a3 di fatturato realizzato nell'ultimo anno (pari a 500 milioni di \u20ac), abbia versato nelle casse dell'erario britannico appena 110.000 \u20ac (e complessivamente 600.000 \u20ac negli ultimi dieci anni). Secondo alcuni analisti fiscali che hanno esaminato il caso, Ferrero International utilizzerebbe lo stratagemma di spostare gli utili realizzati dalle sue varie filiali mondiali dalla nazione di origine al Lussemburgo, da dove i proventi sarebbero poi spostati nel Principato di Monaco, Stato in cui \u00e8 situata Fedesa, la cassaforte del gruppo, dove non esistono imposte sul reddito.\nStruttura e controllo.\nIl gruppo \u00e8 strutturato attraverso una serie di societ\u00e0 e subholding internazionali (in totale 94 con 25 stabilimenti produttivi, secondo dati 2018) che fanno tutte riferimento a Ferrero International SA, holding generale del gruppo, con sede in Lussemburgo. La filiale italiana Ferrero S.p.a. di Alba \u00e8 controllata da Ferrero International, allo stesso modo di tutte le altre succursali operative mondiali del gruppo. La societ\u00e0 non fornisce alcuna informazione ufficiale circa l'assetto azionario del gruppo e la ripartizione delle quote tra i membri della famiglia (e l'eventuale presenza di altri azionisti). Fino al 1986 Ferrero International risultava controllata di fatto dalla fiduciaria olandese Bridport Investment BV all'incirca per l'80% del capitale e da Michele Ferrero (cittadino italiano residente in Belgio) in persona per il rimanente. Nel 1985 viene costituita Intercandy B.V., finanziaria con sede a Cura\u00e7ao nelle Antille Olandesi riconducibile alla famiglia Ferrero destinata a divenire nuova \"top holding\" del gruppo. Secondo dati del 1987, il 43% di Ferrero International risultava controllato da Intercandy B.V. Nel 1992 Intercandy B.V. viene poi trasformata in Ferrero International B.V., societ\u00e0 con sede in Olanda, la quale a sua volta viene spostata in Lussemburgo nel settembre 1997 quando con un atto notarile viene costituita l'attuale Ferrero International S.A. (non quella del 1973): secondo dati diffusi da un'inchiesta giornalistica pubblicata nel 2020, i fondatori della societ\u00e0 sono la Banque Internationale \u00e0 Luxembourg S.A. (BIL) e la fiduciara lussemburghese Lirepa S.A., le quali tramite due loro rappresentanti creano la nuova holding di controllo del gruppo conferendo l'82,92% del capitale della vecchia omonima Ferrero International B.V. olandese insieme al 100% di un'altra societ\u00e0, la Pekurmo Investeringsmaatschappij B.V., anche questa con sede in Olanda; subito dopo la neocostituita Ferrero International S.A. lussemburghese rileva la residua quota del 17,08% di Ferrero International B.V. detenuto da BIL. Nel 2020 il 74,99% del capitale di Ferrero International risulta controllato da tre fiduciarie anch'esse con sede in Lussemburgo: Bermic S.A.R.L. (per il 49% delle quote), Gmbf Investments S.A.R.L. (per il 6%) e Hamilton Management Co S.A.R.L. (per il 19,99%); in particolare emerge che la partecipazione del 19,99% detenuta da Hamilton Management in Ferrero International sarebbe posseduta in nuda propriet\u00e0: ovverosia che la quota sarebbe nelle disponibilit\u00e0 del fiduciario (Giovanni Ferrero o altri), ma l'usufrutto spetti a soggetti terzi. Le restanti quote del capitale di Ferrero International risultano intestate per il 18% alla fiduciaria Holding-Back S.A. ed il rimanente 7% risulta di propriet\u00e0 sconosciuta. Queste societ\u00e0 non detengono direttamente il capitale di Ferrero International, bens\u00ec quello di Schenkenberg S.A. (ex-Erem 18 N.V.), una holding con sede in Lussemburgo (ma originariamente creata nelle Antille Olandesi) che di fatto detiene il 100% del capitale di Ferrero International, la quale perci\u00f2 risulta essere a tutti gli effetti una subholding di Schenkenberg S.A., la quale indirettamente controlla tutte le 104 societ\u00e0 del gruppo Ferrero con sede in tutto il mondo (compresa la Ferrero S.p.A. italiana). Recentemente la Holding-Back S.A. \u00e8 stata fusa e incorporata in Schenkenberg. \nAzionariato.\nFERRERO INTERNATIONAL S.A. (LUX)\nSCHENKENBERG S.A. (LUX)\nGli inizi.\nNel 1942 Pietro Ferrero apre un laboratorio per i dolci ad Alba, in via Rattazzi cominciando a perfezionare la crema gianduia inventata a Torino ad inizio '800, che utilizzava le nocciole, a seguito dei blocchi all'importazione di prodotti dell'industria britannica ordinati da Napoleone Bonaparte e rimasti in vigore fino al 1813.\nStoria.\nNel 1946 Pietro, ispirandosi al Gianduiot \",\"inventa una crema a base di nocciole e la chiama Pasta \"Gianduja\" e poi associandola al famoso cioccolatino torinese da cui prese l'idea di introdurre le nocciole. Si trattava di un impasto di crema in carta stagnola che si poteva facilmente trasportare per essere tagliato e spalmato sul pane. Ne produsse una piccola quantit\u00e0 da vendere ai negozianti di Alba, riscuotendo un enorme e inatteso successo dai consumatori.\nIl prodotto era apprezzato ed economico: la richiesta era talmente alta che una produzione artigianale non era pi\u00f9 possibile. In quello stesso anno nasce l'azienda Ferrero, la quale dovette subito incrementare il livello di produzione e assumere nuovi lavoratori. La conduzione \u00e8 familiare e Giovanni Ferrero, il fratello minore di Pietro, si assume l'onere di organizzare la vendita dei prodotti. Invece di affidare la distribuzione ad altri, l'azienda crea una propria rete di distribuzione diretta: dalla fabbrica al rivenditore.\nNel settembre del 1948 un'alluvione allaga lo stabilimento che rimane isolato. I dipendenti in prima persona collaboreranno al ripristino della normalit\u00e0 e alla ripresa della produzione. Il 2 marzo del 1949 avviene il primo lutto in azienda: muore Pietro Ferrero.\nNel 1950 entra ufficialmente in azienda Giovanni che diventa socio della Societ\u00e0 in nome collettivo P. Ferrero &amp; C. di Cillario Piera vedova Ferrero e Ferrero Michele. Nel 1956 la Ferrero apre il primo stabilimento estero, a Stadtallendorf, a da Francoforte in Germania con 5 dipendenti che presto diverranno 60. Il prodotto principale \u00e8 la \"Creamalba\" e successivamente vi sar\u00e0 prodotto il cioccolatino \"Mon ch\u00e9ri\".\nNel 1952 la famiglia Ferrero acquista il castello di Cravanzana e ne fa una colonia estiva per i figli dei dipendenti della fabbrica dolciaria. Poi, nel 1955, trasforma il castello nella sede dell\"'Istituto professionale per l\u2019Agricoltura dell\u2019Alta Langa G. Ferrero\".\nNell'ottobre del 1957 muore Giovanni Ferrero e di conseguenza la responsabilit\u00e0 del gruppo passa a Michele Ferrero, il figlio. La vedova, Ottavia Amerio, per qualche tempo ancora rimane socia in azienda. Intanto l'azienda si espande e nel 1960 apre il secondo stabilimento italiano a Pozzuolo Martesana, in provincia di Milano. L'anno prima invece, l'azienda rileva una vecchia fabbrica tessile del comune francese di Villers-\u00c9calles.\nNasce la Nutella.\nIl 20 aprile 1964 la crema di nocciole \"Supercrema\", che era stata introdotta sul mercato nel 1951, cambia formula, densit\u00e0 e nome. Nasce ufficialmente la Nutella. Tale prodotto accresce il successo dell'industria dolciaria al di fuori dei confini nazionali, giungendo dapprima in Europa e poi in tutto il mondo. Nello stesso anno il centro direzionale viene posto a Pino Torinese. In seguito aprono altri stabilimenti e sedi commerciali nei Paesi Bassi, Belgio, Svizzera, Danimarca e Regno Unito. Nel 1968 viene inaugurata la linea di prodotto Kinder Cioccolato. L'anno seguente la Ferrero si espande oltre oceano aprendo un ufficio di rappresentanza a New York. A seguire apriranno sedi produttive in Austria, Irlanda, Porto Rico ed Ecuador. La produzione \u00e8 ormai mondiale.\nSulla reale formula (ufficialmente segreta) del prodotto, che di fatto ha trasformato una impresa dolciaria italiana di media grandezza in una multinazionale di livello mondiale del settore alimentare, si sono susseguite nel corso degli anni diverse ipotesi e teorie, nessuna della quali per\u00f2 poteva essere comprovata; nel giugno 2015 l\u2019organizzazione tedesca Verbraucherzentrale Hamburg (la quale si occupa di consumi e informazione alimentare) ha pubblicato sulla propria pagina Facebook una rappresentazione (seppur approssimativa) del presunto contenuto di un vasetto di Nutella basandosi sulle informazioni nutrizionali e sull\u2019elenco degli ingredienti riportati in etichetta, mettendo in risalto la quantit\u00e0 elevata di zucchero vicina al 50% e di olio di palma superiore al 20%.\nLe iniziative commerciali e sociali.\nIl quinquennio 1971-1976 rappresenta il periodo d'oro di \"Carosello\" e Ferrero \u00e8 una delle principali aziende che utilizzano i primi spazi pubblicitari in TV. Per pubblicizzare Nutella viene scelta una serie d'animazione con disegni dei fratelli Toni e Nino Pagot: \"Il gigante Amico\". Nel 1976 l'azienda firma un accordo con la C.P.C. per la diffusione in Italia della Knorr. Nel 1983 nasce la \"Fondazione Ferrero\" dall'idea di Michele Ferrero e sua moglie Maria Franca Fissolo. Lo scopo \u00e8 quello di raccogliere e mantenere saldi legami tra l'azienda, i suoi dipendenti e chi ha lasciato l'azienda raggiungendo l'et\u00e0 della pensione. La fondazione si propone come ente culturale e sociale. Nel 1991 la fondazione viene riconosciuta come persona giuridica (ovvero, al tempo, Ente Morale). Nel 2006 il Gruppo Ferrero d\u00e0 vita al progetto di CSR Kinder+Sport, uno dei pilastri della propria Responsabilit\u00e0 Sociale d'impresa, con l\u2019obiettivo di promuovere la pratica sportiva tra le giovani generazioni a livello globale. \nNel 2018 il gruppo Ferrero si \u00e8 fatto promotore di un progetto di studio sulle abitudini alimentari dei bambini coordinato insieme all'Istituto Weizmann di Israele e supportato dall'Universit\u00e0 Federico II di Napoli denominato CAPRII (\"Children Alimentary Personalized Research Italy Israel\"); l'iniziativa prevede il monitoraggio costante su glicemia e microbiota intestinale dei ragazzi per ricavare un algoritmo che consenta di costruire l'alimentazione su misura. \nEspansione.\nNel 1987 incomincia l'attivit\u00e0 produttiva dei nuovi stabilimenti di Balvano, in Basilicata, e di Sant'Angelo dei Lombardi, in Irpinia, entrambi nati coi fondi per la ricostruzione dopo il terremoto del 1980. Seguiranno nel tempo l'apertura di sedi commerciali estere nell'Est dell'Europa: Polonia, Cecoslovacchia, Ungheria. In Polonia viene inaugurato un nuovo stabilimento produttivo a Belsk Du\u017cy. Nel novembre 1994 un'alluvione inonda Alba e nuovamente lo stabilimento piemontese si trova in difficolt\u00e0, ma queste sono subito superate anche grazie all'intervento degli stessi dipendenti che in quel momento si trovavano in fabbrica e non solo.\nGli investimenti danno i loro frutti: nel 1996 il fatturato globale dell'azienda raggiunge i 7 500 miliardi di lire e i dipendenti superano le 14 000 unit\u00e0 e nello stesso anno, in occasione del cinquantesimo anniversario della nascita della Ferrero, l'azienda pubblica un libro autocelebrativo in cui viene ripercorsa la storia e l'evoluzione del marchio piemontese.\nDal 6 giugno 1997 alla guida dell'azienda subentrano ufficialmente i figli Pietro e Giovanni Ferrero che diventano \"Chief executive officer\". Approda quindi al comando la \"terza generazione imprenditoriale\" dei Ferrero.\nLa crescita economica dell'azienda non si ferma: se nel 2000 il fatturato tocca quota 4 miliardi di euro (con pi\u00f9 di 16 000 dipendenti), nel 2006 cresce a 5,6 miliardi di euro e i lavoratori giungono a 19 600 unit\u00e0. Le societ\u00e0 operative sono 36 e gli stabilimenti di produzione 15, l'ultimo dei quali a Brantford (Canada). Nel 2007 la Ferrero registra un fatturato consolidato di circa 6 miliardi di euro impiegando 20 400 dipendenti.\nIl 18 aprile 2011 Pietro Ferrero, amministratore delegato in carica e figlio di Michele Ferrero, muore d'infarto in Sudafrica all'et\u00e0 di 47 anni. Alla guida dell'azienda rimane il fratello Giovanni, che da tempo condivideva il comando del gruppo con il fratello Pietro.\nNel 2014 l'azienda, in collaborazione con PepsiCo, distribuisce in Italia le patatine Lay's. Quell'anno il fatturato consolidato del gruppo \u00e8 di circa 8,4 miliardi di euro, in crescita del 3,9% rispetto all'anno precedente con risultati brillanti in Asia, Russia, Usa, Canada, Brasile, Messico e Turchia, mentre l'utile prima delle imposte si assesta a 907 milioni di euro (+14%). Nel mondo sono occupati oltre 21 900 dipendenti, con 74 societ\u00e0 consolidate e con 38 compagnie operative per la vendita e 20 stabilimenti per la produzione di cui 3 ulteriori operanti nell'ambito delle Imprese Sociali. Otto di questi stabilimenti sono distribuiti in Europa e i rimanenti sette rispettivamente in Argentina, Australia, Brasile, Ecuador, Porto Rico, Canada e Stati Uniti. I prodotti Ferrero sono presenti direttamente o tramite distributori autorizzati in oltre 160 Paesi.\nI progressi finanziari vengono confermati dalla classifica degli uomini pi\u00f9 ricchi d'Italia secondo Forbes, pubblicata nel 2014: in essa Michele Ferrero e famiglia risultano essere al 1\u00ba posto in Italia e al 30\u00ba nel mondo.\nDopo una lunga malattia, Michele Ferrero muore nel pomeriggio del 14 febbraio 2015 a Montecarlo all'et\u00e0 di 89 anni.\nQualche mese dopo viene chiusa la storica direzione commerciale di Pino Torinese e i dipendenti trasferiti ad Alba. Viene inoltre completato il decentramento della sede centrale e direzionale dall'Italia a Lussemburgo.\nAcquisizioni in Europa e USA.\nNel giugno 2015 Ferrero rileva l'azienda inglese Thorntons e da quella data ne diventa titolare del brand e dei suoi prodotti. Nell'ottobre 2016 Gmbf Investments (una delle fiduciarie che controllano Ferrero International) rileva da United Biscuits (industria dolciaria inglese facente capo al gruppo alimentare turco Yildiz Holding) il marchio di biscotti \"Delacre\"; nel marzo 2017 viene annunciato che Lapo Civiletti diventer\u00e0 il nuovo CEO esterno alla famiglia dal 1\u00ba settembre dello stesso anno. Giovanni Ferrero, CEO attuale, sar\u00e0 \"Executive Chairman\" concentrandosi sulle scelte strategiche. Sempre nel marzo 2017, Ferrero International S.A. rileva per 107 milioni di euro dalla societ\u00e0 americana Flowers Inc. la Fannie May Confections Brands Inc., societa statunitense specializzata nel cioccolato premium e i relativi marchi controllati (tra cui \"Harry London\") . Pochi mesi pi\u00f9 tardi il gruppo effettua una nuova acquisizione negli Stati Uniti: ad ottobre Pontiac Holdco Inc. (una sussidiaria americana di Cth Invest con sede in Delaware) rileva dalla societ\u00e0 privata L. Catterton la Ferrara Candy Company Inc., terza societ\u00e0 statunitense nel settore delle caramelle e delle gomme da masticare; la strategia \u00e8 quella di entrare con forza nel mercato d'oltre Atlantico dove il gruppo genera appena il 6% dei ricavi.\nIl 16 gennaio 2018 Ferrero rileva le attivit\u00e0 dolciarie di Nestl\u00e9 negli Stati Uniti per 2,8 miliardi di dollari, acquisendo la titolarit\u00e0 sul mercato americano dei marchi \"Crunch\", \"Butterfinger\", \"BabyRuth\", \"100Grand\", \"Raisinets\", \"Wonka\" e altri, e i relativi stabilimenti di produzione situati a Bloomington, Franklin Park e Itasca, in Illinois. Nell'aprile 2019 acquisisce da Kellogg Company alcuni brand di biscotti e snack Kellogg nel mercato degli Stati Uniti (compresi 6 stabilimenti in Kentucky e 2 in Illinois) per 1,3 miliardi di dollari. Nel luglio 2019, attraverso la holding belga Cth, acquisisce per 300 milioni di dollari dal colosso americano Campbell Soup Co. la sua controllata danese Kelsen Group (e i suoi relativi 400 dipendenti) e la propriet\u00e0 dei marchi \"Kelsen\", \"Kjeldsen\" e \"Royal Dansk\". Inoltre Cth Invest e le sue societ\u00e0 controllate hanno rilevato alcune divisioni della compagnia dolciaria Fox's in Inghilterra e la compagnia di produzione gelati Ice Cream Factory Comaker in Spagna. Nel 2020 viene creata una subholding di Cth Invest, la Fine Biscuits Company (FBC) N.V. nella quale vengono conferite le partecipazioni delle compagnie precedentemente acquisite Delacre e Kelsen. All'inizio del 2021 \u00e8 stata inoltre creata una sussidiaria di Fine Biscuits Company, The Fine Lab S.A..\nProduzione.\nQuando l'azienda assunse il livello di industria diversific\u00f2 il suo business con altri prodotti oltre a quelli a base di cioccolato: prodotti da forno (brioche e merendine), caramelle e bevande. Nel 2019, grazie a una partnership con Unilever, \u00e8 stata immessa sul mercato la linea di gelati Kinder.\nAlcune di queste sono:"}
{"id": "869054", "revid": "122542994", "url": "https://it.wikipedia.org/wiki?curid=869054", "title": "Grazia Nidasio", "text": "Biografia.\nNata a Milano nel 1931, dopo il liceo artistico e l'Accademia di Brera ha collaborato per quattro decenni con il \"Corriere dei Piccoli\" prima come disegnatrice, poi come redattrice. Riconosciuta come \"caposcuola del fumetto italiano\", ha creato o disegnato vari personaggi come Scaramacai, Violante, dottor Oss, Nicoletta, Valentina Mela Verde e la sorella Stefi, e il Piccolo Mugnaio Bianco protagonista della campagna pubblicitaria del Mulino Bianco negli anni '80. \nNel 1972 la Nidasio vinse lo \"Yellow Kid\", premio assegnato al miglior autore di fumetti. Impossibilitata a presenziare personalmente, il premio venne consegnato, in occasione del Salone Internazionale dei Comics di Lucca, dal presidente della giuria Hugo Pratt al direttore del Corriere dei Ragazzi Giancarlo Francesconi. \nHa collaborato a vario titolo, tra gli altri, con Mondadori, Einaudi Ragazzi, Salani, Cartacanta, Casa Editrice Universo, El Pays, Smemoranda. Il suo stile grafico ha un tratto fluido ed elegante, con vignette non imprigionate in schemi fissi. Dal 1984 al 1987 \u00e8 stata Presidente dell'Associazione illustratori. Dal 2000 al 2008 \u00e8 stata Presidente del sindacato di categoria dei settori fumetto, illustrazione, animazione SILF. I suoi personaggi sono conosciuti e tradotti in molti paesi, tra cui Francia, Argentina e Brasile\n\u00c8 morta il 25 dicembre 2018, a Certosa di Pavia, dove risiedeva da molto tempo, a causa di un tumore. Il 2 novembre 2020 il suo nome \u00e8 stato iscritto nel Famedio di Milano."}
{"id": "869056", "revid": "57342", "url": "https://it.wikipedia.org/wiki?curid=869056", "title": "Razzie", "text": ""}
{"id": "869057", "revid": "1149807", "url": "https://it.wikipedia.org/wiki?curid=869057", "title": "Solamente tu", "text": " \u00e8 un manga sh\u014djo creato da Wataru Yoshizumi e pubblicato in Giappone dalla Sh\u016beisha nella rivista \"Ribon\". La serie \u00e8 stata poi successivamente raccolta in 2 tank\u014dbon.\nIn Italia \u00e8 stato acquistato ed adattato dalla Panini Comics sotto l'etichetta Planet Manga, che ha pubblicato la serie in 4 volumetti.\nTrama.\nAkane Kurihara, di sedici anni, \u00e8 stata costretta a cambiare scuola a causa del matrimonio, finito con un tradimento, avuto con il suo medico Kyo-chan.\nNella nuova scuola un ragazzo di nome Atsumu Totoki si innamora subito di Akane, il quale viene a conoscenza del suo precedente matrimonio. Il ragazzo si pone cos\u00ec l'obbiettivo di far ritornare il sorriso sul viso di Akane.\nAtsumu \u00e8 segretamente aiutato da Moe, la sorellina di Akane che ha il suo stesso obbiettivo e vede in Atsumu la soluzione per dimenticare definitivamente il disastroso matrimonio.\nAkane per\u00f2 rifiuta Atsumu perch\u00e9 ancora innamorata del suo ex, nonostante sia consapevole che non potr\u00e0 mai funzionare. Ma dopo mille difficolt\u00e0, Akane si rende conto di non amare pi\u00f9 l'ex marito ma di essersi innamorata di Atsumu."}
{"id": "869058", "revid": "713168", "url": "https://it.wikipedia.org/wiki?curid=869058", "title": "Wadi al-qura", "text": "Il W\u0101d\u012b al-qur\u0101 ( \"Valle dei villaggi\") \u00e8 l'area settentrionale higiazena in cui, nel VII secolo d.C. Muhammad effettu\u00f2 una serie di operazioni militari miranti a portare sotto il controllo della \"Umma\" islamica l'intera regione del \u1e24ij\u0101z, dopo aver sottomesso Mecca e \u1e6c\u0101\u02beif.\nIn essa, in epoca preislamica vi sarebbero vissuti i Tham\u016bd e gli \u02bf\u0100d, cui si affiancarono gruppi ebraici che vi apportarono le loro capacit\u00e0 di agricoltori e di artigiani, facendola prosperare. Le virt\u00f9 guerriere degli ebrei permisero alla regione di conoscere una relativa tranquillit\u00e0, mettendo i vari insediamenti del \nW\u0101d\u012b al-qur\u0101 al riparo dalle incursioni dei nomadi dei Ban\u016b Qu\u1e0d\u0101\u02bfa, grazie anche ai buoni rapporti stretti con i Ban\u016b Faz\u0101ra, sottogruppo dei Ban\u016b Gha\u1e6daf\u0101n.\nNell'anno 7 dell'Egira, equivalente al 629, la regione si sottomise alla potenza crescente dell'Islam e Maometto ricevette, in cambio della sua protezione, un terzo dei raccolti, essenzialmente in datteri, del W\u0101d\u012b al-Qur\u0101.\nPi\u00f9 tardi una parte degli ebrei fu espulsa - dietro pagamento di un cospicuo indennizzo - dal secondo califfo, \u02bfUmar b. al-Kha\u1e6d\u1e6d\u0101b, in parziale applicazione del suo disposto per il quale non sarebbe stata pi\u00f9 ammessa sul territorio del \u1e24ij\u0101z e della Jaz\u012brat al-\u02bfArab (la Penisola araba alcuna presenza che non fosse quella musulmana e di questa misura si avvantaggiarono proprio i B. Qu\u1e0d\u0101\u02bfa che s'erano nel frattempo opportunamente convertiti."}
{"id": "869061", "revid": "106456", "url": "https://it.wikipedia.org/wiki?curid=869061", "title": "Friedrich Josias von Sachsen-Coburg-Saalfeld", "text": ""}
{"id": "869063", "revid": "12109", "url": "https://it.wikipedia.org/wiki?curid=869063", "title": "Moschetto 91/38", "text": ""}
{"id": "869064", "revid": "6923", "url": "https://it.wikipedia.org/wiki?curid=869064", "title": "Terry Allen", "text": "Biografia.\nFiglio di Fletcher Mason \"Sled\" Allen (23 agosto 1886 - 16 ottobre 1959), ex giocatore di baseball ed allenatore nella Texas League , \u00e8 cresciuto a Lubbock, Texas, dove ha frequentato la Monterey High School \nCon lui frequentarono la stessa scuola anche i musicisti Butch Hancock, Jimmie Dale Gilmore e Joe Ely.\nDopo gli studi in architettura e un B.F.A. ottenuto dal Chouinard Art Institute di Los Angeles intraprese la carriera di artista, ottenendo tre National Endowment for the Arts (finanziamenti da parte di un programma statunitense per l'incoraggiamento agli artisti eccellenti) e un premio Guggenheim Fellowship.\nLa sua opera \"Trees\" \u00e8 installata nel campus della University of California San Diego come parte della Collezione Stuart. I suoi lavori sono stati esposti anche alla galleria di L.A. Louver in Venice, California.\nTerry Allen oggi espone presso la Gallery Paule Anglim di San Francisco, e ha opere nelle collezioni di diversi musei internazionali, incluso il MOMA di New York, il Detroit Institute of Arts, il Nelson/Atkins Museum di Kansas City, il San Diego Museum of Contemporary Art, Los Angeles County Museum of Art, il New York Metropolitan Museum of Art, l'Espace Lyonnais d'Art Contemporain, lo Houston Museum of Fine Arts, il San Francisco Museum of Modern Art, il Dallas Museum of Art, e il Los Angeles Museum of Contemporary Art.\nCarriera da musicista.\nHa registrato otto album tra il 1979 e il 2004, ha collaborato con David Byrne alla colonna sonora per il film di Byrne \"True Stories\".\nSecondo AllMusic, il suo album del 1979 \"Lubbock (On Everything)\" \u00e8 considerato il miglior album country mai prodotto.\nIl suo album \"Human Remains\" contiene la canzone \"Galleria dele armi\" dedicata alla sciagura del treno 8017 avvenuta a Balvano.\nVive a Santa Fe, nel Nuovo Messico."}
{"id": "869065", "revid": "31465", "url": "https://it.wikipedia.org/wiki?curid=869065", "title": "Petralie", "text": ""}
{"id": "869066", "revid": "115958146", "url": "https://it.wikipedia.org/wiki?curid=869066", "title": "Mare di Laptev", "text": "Il mare di Laptev (Russo: \u043c\u043e\u0301\u0440\u0435 \u041b\u0430\u0301\u043f\u0442\u0435\u0432\u044b\u0445) \u00e8 una sezione del Mar Glaciale Artico.\nCaratteristiche fisiche.\nIl mare di Laptev \u00e8 delimitato a sud dalla costa della Siberia Orientale, a est dalle isole della Nuova Siberia ed a ovest dalla penisola del Tajmyr e dalle isole Severnaja Zemlja (Terra del Nord). \nTramite lo stretto di Dmitrij Laptev ad est comunica con il mare della Siberia Orientale. Ad ovest lo stretto di Vil'kickij lo mette in comunicazione con il mare di Kara.\nIl mare di Laptev si estende per una superficie di circa 700.000 km\u00b2. Ha una profondit\u00e0 media di 578 e una massima di 3.385 metri.\nIl fiume principale che vi sfocia \u00e8 il fiume Lena che apporta circa la met\u00e0 dell'acqua dolce totale che riceve. Altri fiumi che vi sfociano sono da ovest a est: Chatanga, Anabar, Olen\u00ebk, e Jana. Le maggiori insenature della costa siberiana sono: il golfo della Chatanga, il golfo dell'Olen\u00ebk, il golfo di Buor-Chaja, il golfo della Jana.\nIl mare \u00e8 ghiacciato per circa 10 mesi l'anno e navigabile da agosto a settembre. I porti principali che vi sia affacciano sono: Tiksi, Nordvik e Ni\u017enejansk. All'imbocco dell'estuario del fiume Chatanga, nell'omonimo golfo vi affiora l'isola Bol'\u0161oj Begi\u010dev. Ad oriente vi affiorano le isole Stolbovoj e Belkov che fanno parte dell'arcipelago delle isole della Nuova Siberia.\nEsplorazione.\nIl mare era stato denominato precedentemente mare di Nordenskj\u00f6ld in onore dell'esploratore e scienziato svedese Adolf Erik Nordenskj\u00f6ld che comp\u00ec per primo il percorso del Passaggio a nord-est dall'oceano Atlantico all'oceano Pacifico. \u00c8 stato successivamente rinominato in onore degli esploratori russi Dmitrij e Chariton Laptev che esplorarono la regione nel XVIII secolo.\nStoria.\nIl mare di Laptev \u00e8 ricordato dal popolo lituano come un luogo di deportazione. Quasi un terzo della popolazione attiva lituana, soprattutto letterati, storici, musicisti, professori e maestri scolastici, con le loro famiglie venne deportata a partire dal 14 giugno 1941 sul Mar di Laptev, alla foce della Lena.\nSecondo i dati del \"Centro studi sul Genocidio e sulla resistenza degli abitanti della Lituania\" soltanto nei primi tre giorni di deportazione furono deportati 15000 Lituani, donne e bambini (anche neonati) compresi, di cui 8000 eliminati nei tre anni successivi. Nei successivi 10 anni furono 130.000 i deportati, mentre altri 150.000 vennero rinchiusi nei campi di concentramento. . Chi veniva deportato al Mar di Laptev doveva \"lavorare\" come tagliaboschi, pescatori, cacciatori, conciatori, costruttori di strade, nelle miniere, per 300 g di pane al giorno. Bastava essere in grado di alzare una pala ed essere pi\u00f9 vecchi di 6 anni.\nAnche finlandesi, lettoni, estoni e russi dissidenti furono oggetto di deportazione al Mar di Laptev.\n\"I lituani al mar di Laptev\" di Dalia Grinkeviciute descrive diffusamente le angherie, i soprusi, le violenze che i deportati subirono giornalmente. La stessa autrice, secondogenita di una famiglia di intellettuali, venne deportata sulle rive del Mar di Laptev all'et\u00e0 di 14 anni. I manoscritti originali, conservati al Museo Nazionale Lituano, raccolgono le memorie delle due deportazioni subite da Dalia Grinkeviciute, dal 1941 al 1974."}
{"id": "869068", "revid": "848247", "url": "https://it.wikipedia.org/wiki?curid=869068", "title": "The Lords of the New Church", "text": "I The Lords of the New Church furono un supergruppo new wave formato da membri dei Dead Boys (Stiv Bators), The Damned (Brian James) e Sham 69 (Dave Tregunna).&lt;/br&gt;Il gruppo ha all'attivo tre album da studio, \"The Lords of the New Church\" (1982), \"Is Nothing Sacred?\" (1983) e \"The Method to Our Madness\" (1984).\nIl gruppo si \u00e8 sciolto nel corso del 1988, dopo aver pubblicato una cover di \"Like a Virgin\", uno dei classici di Madonna."}
{"id": "869069", "revid": "116774", "url": "https://it.wikipedia.org/wiki?curid=869069", "title": "Pressione statica", "text": ""}
{"id": "869070", "revid": "59975", "url": "https://it.wikipedia.org/wiki?curid=869070", "title": "Lords of the New Church", "text": ""}
{"id": "869075", "revid": "986213", "url": "https://it.wikipedia.org/wiki?curid=869075", "title": "Louis Aleman", "text": "Fu vescovo di Maguelonne (1418-1423), arcivescovo di Arles (dal dicembre 1423 alla morte) con un intervallo di nove anni, dal 1440 al 1449, nel quale venne scomunicato, cardinale della Chiesa cattolica dal 1426. Fu beatificato nel 1527.\nBiografia.\nLouis Aleman nacque da una famiglia nobile a ch\u00e2teau d'Arbent presso Bugey nella diocesi di Belley, nell'anno 1390 (altre fonti indicano 1380 o 1381).\nGrazie all'influenza del suo parente Fran\u00e7ois de Conzi\u00e9, \"ciambellano\" del Papa, Louis Aleman divenne rapidamente un personaggio importante nella Chiesa francese.\nVenne nominato vescovo di Maguelonne nel 1418 (secondo altri nel 1419), da papa Martino V, che lo incaric\u00f2 di missioni delicate, come ad esempio, la missione a Pavia per il Concilio convocato nel 1423.\nNel dicembre 1423 venne nominato arcivescovo di Arles; nel 1425 fu inviato a Bologna come legato pontificio (ci rimase fino al 1428) e nel 1426 fu elevato alla porpora cardinalizia.\nDal 1436 inizi\u00f2 a ricoprire un ruolo importante al Concilio di Basilea (1431-1449). Divenne cos\u00ec un membro influente di questa assemblea che capeggiava, assieme al cardinale Giuliano Cesarini, il partito dei cardinali che sostenevano la superiorit\u00e0 del Concilio sull'autorit\u00e0 del papa. Il 14 febbraio 1438, il cardinale Louis Aleman venne eletto presidente del Concilio, ma il giorno seguente il Papa lanci\u00f2 l'anatema contro tutte le decisioni prese dal Concilio.\nLouis Aleman ottenne il sostegno dell'imperatore Sigismondo I e del duca di Milano. In seguito a ci\u00f2, in data 25 giugno 1439, il Concilio depose papa Eugenio IV e in novembre venne eletto Amedeo VIII, duca di Savoia, conosciuto in seguito come antipapa Felice V, provocando un nuovo scisma.\nPapa Eugenio IV reag\u00ec scomunicando l'antipapa e privando Louis Aleman di tutte le cariche ecclesiastiche. Cos\u00ec, Aleman non partecip\u00f2, nel 1448, alla translazione delle reliquie di santa Maria Jacob\u00e9 e santa Maria Salom\u00e9 alla chiesa di Saintes-Maries-de-la-Mer, quando questa comunit\u00e0 era sotto la giurisdizione della diocesi di Arles.\nFinalmente, allo scopo di porre fine allo scisma, Felice V abdic\u00f2 in un'assemblea episcopale tenuta a Lione nel 1449, su consiglio dell'ex arcivescovo di Arles. Il nuovo papa Niccol\u00f2 V, che succedette a Eugenio nel 1447, restitu\u00ec a Louis Aleman tutti i suoi titoli e lo nomin\u00f2 legato in Germania nel 1449.\nAl suo ritorno, Louis Aleman si ritira ad Arles dove si consacra con zelo all'istruzione del clero. Il 16 settembre 1450 muore di peste a Salon-de-Provence nel castello di famiglia e per molti anni a venire la sua tomba sar\u00e0 meta di pellegrinaggio da parte del popolo. Si dice che abbia compiuto un gran numero di miracoli.\nIl 9 aprile 1527 fu beatificato da papa Clemente VII.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "869079", "revid": "57872", "url": "https://it.wikipedia.org/wiki?curid=869079", "title": "Urbe (Italia)", "text": "Urbe (\"Lurba\" in ligure) \u00e8 un comune italiano sparso di 694 abitanti della provincia di Savona in Liguria. La sede comunale \u00e8 ubicata nella frazione di Martina Olba.\nGeografia fisica.\nTerritorio.\nIl comune \u00e8 situato nel versante settentrionale dell'Appennino Ligure, nella valle del torrente Orba, con la distribuzioni dei vari borghi e localit\u00e0 nei boschi attorno al rilievo della Rocca della Marasca (948 metri sul livello del mare). Nel territorio comunale ricade una parte del lago dell'Antenna.\nClima.\nIl clima di Urbe e della valle del torrente Orba \u00e8 tipico del versante padano ligure, ma l'inverno ha una nevosit\u00e0 media molto alta in proporzione alle valli di Levante della provincia di Genova (val Trebbia e val d'Aveto) in quanto, in particolari situazioni abbastanza frequenti, lo Scirocco umido e mite non permette in queste valli che la neve scenda sotto i 1000 m di quota, mentre nella val d'Orba gi\u00e0 a fondovalle - che si trova ad una quota di circa 500 m - si hanno nevicate copiose per via della Tramontana scura proveniente dal cuscino d'aria fredda presente in Pianura padana. Altres\u00ec, nelle zone oltre gli 800 m (spesso abitate), si hanno alla fine dell'inverno accumuli totali elevati, in fondovalle la nevosit\u00e0 media annua \u00e8 di circa 190\u2013200\u00a0cm mentre a quote maggiori la nevosit\u00e0 media annua sale oltre a 300\u00a0cm dagli 800 m di quota. Le prime nevicate avvengono a novembre e all'inizio di dicembre e le ultime possono verificarsi a marzo con occasionali spolverate anche ad aprile; lo stesso vale per le zone oltre gli 800 m con gli ultimi fiocchi che possono cadere anche in maggio.\nLa particolare orografia della zona permette all'aria fredda di entrare, ma gli umidi e pi\u00f9 miti venti dal mare non possono risalire verso la valle perch\u00e9 bloccati dal gruppo del Beigua, una serie di monti con quote comprese tra i 1000\u20131200 m che scorrono paralleli alla costa. Si ricorda che la valle \u00e8 comunque molto vicina al mare ed in linea d'aria sono circa 10\u00a0km di distanza, quest'ultima altra particolarit\u00e0 \u00e8 a rendere la val d'Orba unica anche nella provincia savonese; le estati sono caratterizzate da pomeriggi non troppo caldi specialmente nelle localit\u00e0 e frazioni pi\u00f9 in alto e le notti sono fresche in tutta la valle, qualit\u00e0 climatiche che fanno di questa zona a cavallo tra le province genovese e savonese una delle mete estive privilegiate dai villeggianti. Di inverno le zone pianeggianti ospitano importanti inversioni che portano le temperatura parecchi gradi sotto lo zero, soprattutto nelle notti serene.\nStoria.\nIl territorio dell'attuale comune di Urbe - suddiviso all'epoca nei due centri principali di Martina e Olba - gi\u00e0 dall'VIII secolo era conosciuto, secondo alcune fonti storiche, come terreno di caccia dei re longobardi all'interno della zona forestale della Selva dell'Orba.\nDonato al contado di Acqui Terme - assieme all'antico castello che venne distrutto nell'XI secolo - fu quindi possedimento del vescovo di Acqui Terme a partire dall'891. Le prime citazioni sul territorio di Urbe, chiamata con il nome di \"Urbs\" e \"Urba\", appaiono in diplomi imperiali del 981 e del 1002.\nDivenuto possedimento della badia di Tiglieto, i territori di Martina e Olba furono inglobati, rispettivamente, il primo come \"quartiere\" di Rossiglione nel capitaneato di Ovada, il secondo come quartiere della podesteria di Sassello nella Repubblica di Genova; seguirono entrambi le vicende storiche e politiche genovesi fino al 1797.\nCon la caduta della Repubblica di Genova, sull'onda della rivoluzione francese e a seguito della prima campagna d'Italia di Napoleone Bonaparte, il territorio di Martina rientr\u00f2 dal 2 dicembre 1797 nel Dipartimento della Cerusa (con capoluogo Voltri); Olba (staccatosi definitivamente da Sassello) fu invece inserito nel Dipartimento del Letimbro, con capoluogo Savona, all'interno della Repubblica Ligure.\nDal 28 aprile del 1798 con i nuovi ordinamenti francesi, Martina rientr\u00f2 nel VII Cantone (capoluogo San Pietro d'Olba) della Giurisdizione della Cerusa, mentre Olba nel X Cantone (capoluogo Sassello) della Giurisdizione di Colombo. Dal 1803 i due territori risulteranno inseriti nel I Cantone di Savona (Martina) e nel III Cantone dell'Erro (Olba) nella Giurisdizione di Colombo. Annessi al Primo Impero francese dal 13 giugno 1805 al 1814 furono inseriti nel Dipartimento di Montenotte.\nNel 1815 furono inglobati nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 i territori furono compresi nel III mandamento di Sassello del circondario di Savona facente parte della provincia di Genova; nel 1927 i due comuni passarono sotto la neo costituita provincia di Savona.\nSolamente nel 1929 fu costituito ufficialmente il comune di Urbe, sopprimendo i precedenti comuni di Martina Olba e Olba.\nDal 1973 al 30 aprile 2011 ha fatto parte della Comunit\u00e0 montana del Giovo.\nSimboli.\n \nSociet\u00e0.\nEtnie e minoranze straniere.\nSecondo i dati Istat al 31 dicembre 2020, i cittadini stranieri residenti a Urbe sono \nGeografia antropica.\nIl territorio comunale \u00e8 costituito dalle cinque frazioni di Acquabianca, Martina, San Pietro, Vara Inferiore e Vara Superiore per una superficie territoriale di 31,17\u00a0km2.\nConfina a nord con i comuni di Ponzone (AL) e Tiglieto (GE), a sud ed ovest con Genova e Sassello, ad est con Tiglieto.\nEconomia.\nBasa la sua principale risorsa economica sull'attivit\u00e0 agricola - specie la coltivazione e produzione di patate, legumi e ortaggi - e sull'allevamento del bestiame.\nViene inoltre praticata lo sfruttamento dei boschi e la raccolta dei funghi. Tra le produzioni industriali le attivit\u00e0 legate all'edilizia, alla lavorazione del legno e dei metalli. Un'altra fonte di reddito riguarda invece il turismo.\nInfrastrutture e trasporti.\nStrade.\nIl territorio di Urbe \u00e8 attraversato principalmente dalla strada provinciale 49 che gli permette il collegamento stradale con Sassello, con le provinciali 40 del passo del Faiallo e 53 per Tiglieto.\nAmministrazione.\nAltre informazioni amministrative.\nUrbe fa parte dell'Unione dei comuni del Beigua."}
{"id": "869083", "revid": "187", "url": "https://it.wikipedia.org/wiki?curid=869083", "title": "Ustio", "text": ""}
{"id": "869088", "revid": "712828", "url": "https://it.wikipedia.org/wiki?curid=869088", "title": "Rifugi Oscuri", "text": ""}
{"id": "869093", "revid": "767487", "url": "https://it.wikipedia.org/wiki?curid=869093", "title": "Efebo di Napoli", "text": "Biografia e culto.\nDalle poche notizie giunte fino a noi si sa che Efebo fu vescovo di Napoli tra la fine del III secolo e gli inizi del IV.\nSecondo la tradizione poi, oltre ad essere di bell'aspetto, fu un pastore e uno strenuo difensore della sua comunit\u00e0. Viene ricordato come efficace taumaturgo e gli vengono attribuiti numerosi miracoli.\nSepolto nel cimitero extraurbano che da lui prese il nome di catacomba di Sant'Efebo, le sue spoglie furono traslate probabilmente nel IX secolo nel duomo di Napoli e, secondo la tradizione popolare, esse tornarono nel primo luogo di sepoltura, sita nell'odierna zona napoletana di Sant'Efremo Vecchio dove il suo culto \u00e8 particolarmente diffuso.\nLa Chiesa cattolica lo venera come santo e ne celebra la memoria il 23 maggio; la Chiesa napoletana lo ricorda anche l'8 novembre, giorno in cui si celebra la memoria dei \"Santi Vescovi della Chiesa di Napoli\". Dal 1673 \u00e8 compatrono della citt\u00e0 di Napoli.\nOgni cento anni il busto d'argento che lo raffigura viene portato in processione dal Duomo sino alla chiesa del rione che porta il suo nome."}
{"id": "869096", "revid": "72396", "url": "https://it.wikipedia.org/wiki?curid=869096", "title": "Anancus", "text": "L'ananco (gen. Anancus) \u00e8 un proboscidato estinto, vissuto tra la fine del Miocene (circa 10 milioni di anni fa) e l'inizio del Pleistocene (circa 1,5 milioni di anni fa) in Europa, Africa e Asia.\nDue zanne lunghissime.\nL'aspetto dell'ananco richiamava moltissimo quello degli odierni elefanti, coi quali per\u00f2 \u00e8 imparentato solo alla lontana. L'ananco, infatti, fa parte di quel gruppo di proboscidati noti come mastodonti, caratterizzati da una dentatura particolare, pi\u00f9 primitiva di quella degli attuali elefanti e dei mammut. A differenza della maggior parte dei suoi parenti stretti, l'ananco possedeva solo le zanne superiori, lunghissime (fino a 4 metri) e diritte (il nome \"Anancus\" in greco vuol dire \"senza curve\"). L'animale stesso era imponente e con un'altezza di circa tre metri rivaleggiava con l'odierno elefante indiano. L'habitat dell'ananco era tipicamente forestale e probabilmente branchi di questi animali vagavano per le foreste cibandosi delle tenere foglie degli alberi. \nDistribuzione ed estinzione.\nLa notevole diffusione spazio-temporale dell'ananco testimonia il suo successo evolutivo. Di questo animale si conoscono molte specie, tra le quali la pi\u00f9 nota \u00e8 senza dubbio il cosiddetto mastodonte d'Arvernia (\"Anancus arvernensis\"), caratteristico dei depositi pliocenici di Francia e Italia. Tra le altre specie, da ricordare le africane \"Anancus kenyensis\" e \"Anancus osiris\", e le asiatiche \"Anancus perimensis\" e \"Anancus sinensis\". Tutte queste specie si estinsero quando il loro habitat forestale si ridusse progressivamente in favore delle praterie, inadatte a ospitare animali come l'ananco."}
{"id": "869098", "revid": "1543377", "url": "https://it.wikipedia.org/wiki?curid=869098", "title": "Convenzione di Barcellona", "text": "La Convenzione per la protezione del Mar Mediterraneo dai rischi dell'inquinamento, o Convenzione di Barcellona \u00e8 lo strumento giuridico e operativo del Piano d'Azione delle Nazioni Unite per il Mediterraneo (MAP). La Convenzione \u00e8 stata firmata a Barcellona il 16 febbraio 1976 da 16 governi ed \u00e8 entrata in vigore nel 1978. L'Italia l'ha ratificata il 3 febbraio 1979 con legge 25.1.1979, n. 30.\nLa Convenzione ha una Unit\u00e0 di Coordinamento (denominata MEDU) che ha sede ad Atene ed opera come Segretariato. Svolge inoltre funzioni di coordinamento con i 6 Centri Regionali d'Attivit\u00e0 (RAC), organizza le principali riunioni e gestisce i fondi per il Piano d'Azione del Mediterraneo.\nAd Atene ha sede anche l'ufficio della Convenzione denominato MED POL (Mediterranean Pollution) che non \u00e8 ufficialmente n\u00e9 un RAC n\u00e9 un ufficio del Segretariato, comunque \u00e8 responsabile della parte pi\u00f9 importante di tutta la Convenzione occupandosi dei protocolli LBS, Hazardous Wastes e Dumping (vedi tabella sotto).\nObblighi delle Parti Contraenti.\nI principali obblighi delle Parti contraenti si riferiscono ad azioni precauzionali per prevenire, combattere ed eliminare l'inquinamento dell'area del Mar Mediterraneo e per proteggere e valorizzare l'ambiente marino dell'area.\nLa Convenzione inoltre invita le Parti a lavorare in maniera congiunta e promuove attivit\u00e0 per lo sviluppo sostenibile delle comunit\u00e0 del Mediterraneo.\nLe Parti sono richieste di attuare le indicazioni del Piano d'Azione del Mediterraneo, adottare misure per prevenire il degrado ambientale, in special modo in vista di minacce concrete o irreversibili.\nLa Convenzione, inoltre, promuove attivamente:\nLe Parti Contraenti sono inoltre responsabili a rendere operante la Convenzione ed i relativi Protocolli utilizzando le migliori tecniche disponibili e le migliori pratiche ambientali e promuovendo l'applicazione, l'accesso ed il trasferimento di tecnologie ecologicamente compatibili, incluse le tecnologie pulite, tenendo in considerazione le condizioni sociali, economiche e tecnologiche.\nI Protocolli.\nLa Convenzione \u00e8 attuata principalmente attraverso una serie di protocolli tecnici, presentati nella tabella sottostante.\nLe Parti Contraenti.\nAd oggi i Paesi che hanno ratificato la Convenzione sono 23, ossia Albania, Algeria, Bosnia ed Erzegovina, Croazia, Cipro, Commissione europea, Egitto, Francia, Grecia, Israele, Italia, Libano, Libia, Malta, Monaco, Marocco, Serbia &amp; Montenegro, Slovenia, Spagna, Siria, Tunisia e Turchia.\nDiverso e molto pi\u00f9 frammentato, \u00e8 lo stato delle ratifiche dei diversi protocolli.\nI RAC: Centri Regionali di Attivit\u00e0.\nLa Convenzione di Barcellona si avvale della collaborazione di alcuni centri che, pur essendo dei centri nazionali creati e parzialmente finanziati dal paese ospitante, ricoprono un ruolo di supporto alla Convenzione per alcune tematiche specifiche.\nQuesti centri si chiamano Centri Regionali di Attivit\u00e0 o RAC (dall'inglese Regional Activity Centre), alcuni sono responsabili di un Protocollo della Convenzione, altri portano avanti attivit\u00e0 in linea con gli obiettivi della Convenzione, altri offrono i loro servizi ai Paesi o ai centri stessi della Convenzione."}
{"id": "869099", "revid": "17351", "url": "https://it.wikipedia.org/wiki?curid=869099", "title": "SH-2 Seasprite", "text": ""}
{"id": "869101", "revid": "6923", "url": "https://it.wikipedia.org/wiki?curid=869101", "title": "Joseph Kony", "text": "\u00c8 il capo del movimento Lord's Resistance Army o LRA (\"Esercito di Resistenza del Signore\"), un gruppo di guerriglieri ugandesi. La LRA inizialmente ricevette un forte supporto dell'opinione pubblica, successivamente per\u00f2 si ritorse brutalmente contro i suoi stessi sostenitori, presumibilmente per \"purificare\" il popolo degli Acholi e trasformare l'Uganda in una teocrazia fondata sulla personale interpretazione che Kony d\u00e0 dei Dieci comandamenti. La LRA \u00e8 un gruppo di attivisti con un'ideologia religiosa sincretica pseudo-cristiana, noto per le atrocit\u00e0 che commette contro i civili, tra cui omicidi, mutilazioni, stupri e in alcuni casi anche cannibalismo.\nGuidata da Kony, la LRA si \u00e8 guadagnata la sua reputazione per le sue azioni contro i popoli di diverse nazioni, tra le quali l'Uganda del nord, la Repubblica Democratica del Congo, la Repubblica Centrafricana, il Sudan del Sud, e il Sudan. Ha rapito e costretto circa 66.000 bambini a combattere per essa, e ha forzato una migrazione interna di oltre due milioni di persone\nda quando inizi\u00f2 la sua rivolta nel 1986. Nel 2005 Kony fu incriminato per crimini di guerra dalla Corte Penale Internazionale, dell'Aia, Paesi Bassi, ma riusc\u00ec a evitare la cattura.\nBiografia.\nKony nacque molto probabilmente nel 1961 a Odek, un villaggio a est di Gulu, nel nord dell'Uganda. Non port\u00f2 a termine le scuole superiori, e si mise in evidenza dall'et\u00e0 di 25 anni, quando, nel gennaio 1987, entr\u00f2 a far parte di uno dei vari gruppi millenaristi che nascevano nell'Acholiland in seguito alla popolarit\u00e0 dell'Holy Spirit Movement della profetessa Alice Auma, sua cugina. Nel 1986 era scoppiato un conflitto nel nord dell'Uganda, originato dal risentimento, della popolazione di etnia Acholi, per l'ascesa al governo di Yoweri Museveni in seguito alla sconfitta del loro rappresentante, l'ex presidente Tito Okello.\nKony, come la cugina Alice Auma, dichiara di essere un medium. Il primo spirito da cui disse di essere guidato era quello di Juma Oris, che era stato ministro nel governo di Idi Amin Dada e aveva successivamente guidato il movimento di ribellione West Nile Bank Front (WNBF), nel nord-est dell'Uganda. Il numero di mogli di Kony, che sicuramente \u00e8 poligamo, non \u00e8 precisato: alcune fonti arrivano a contarne oltre 60.\nIl LRA nacque raccogliendo i singoli ribelli sbandati dopo la sconfitta dell'Holy Spirit Movement. Si dice che Kony compia rituali magici per proteggere i propri soldati, sostenendo che le pallottole si trasformerebbero in acqua prima di ferirli. Uno dei ribelli fuggiti dai campi di Kony ha affermato:\n\"\u00c8 una strana religione, quella cui Kony si professa fedele: la Domenica prega il Dio dei Cristiani, recitando il rosario e citando la Bibbia, ma osserva anche il Venerd\u00ec, con la preghiera di Al-Jummah, come i Musulmani. Festeggia il Natale, ma rispetta anche il digiuno di 30 giorni durante il Ramadan e proibisce che si consumi carne di maiale.\"\nAccuse.\nIl governo ugandese ha dichiarato gi\u00e0 tre volte, a partire dal 1986, che il LRA \u00e8 stato sconfitto, ma alla fine del 2003 i ribelli hanno effettuato incursioni anche oltre la loro tradizionale area di azione, fino alla regione di Teso. Il movimento si \u00e8 guadagnato una reputazione generalmente molto negativa.\nDal 6 ottobre 2005, la Corte penale internazionale ha emesso mandati di cattura per cinque membri dell'LRA, accusati di crimini contro l'umanit\u00e0. Il giorno successivo, il ministro ugandese della giustizia, Amama Mbabazi, ha rivelato che tra i membri incriminati c'erano Kony e il suo vice Vincent Otti (ucciso nell'ottobre 2008 dallo stesso Kony, per divergenze sui negoziati di pace). La settimana successiva, il 13 ottobre, il Procuratore Generale della Corte, Luis Moreno-Ocampo, ha rivelato dettagli sull'incriminazione di Kony. I capi di accusa sono 33, dodici dei quali per crimini contro l'umanit\u00e0, che comprendono omicidio, riduzione in schiavit\u00f9, schiavismo sessuale, stupro. Altri ventuno, rubricati tra i crimini di guerra, comprendono omicidio, maltrattamenti e attacchi intenzionali di civili, saccheggio, induzione allo stupro, rapimento e sfruttamento di bambini.\nIl 31 luglio del 2006 Kony ebbe un incontro al confine con le foreste congolesi con numerosi capi culturali, politici e religiosi del nord dell'Uganda per discutere sulla guerra. Il giorno successivo ha attraversato il confine con il Sudan per parlare con Riek Machar, il vicepresidente sudanese. Il 12 novembre 2006 Jan Egeland, sottosegretario delle Organizzazione delle Nazioni Unite per gli affari umanitari ha avuto un colloquio con il capo del LRA. Al termine dell'incontro Kony ha dichiarato all'agenzia Reuters: \"Non abbiamo nessun bambino. Abbiamo solo combattenti\".\nKony 2012.\nL'attenzione su Kony \u00e8 aumentata da inizio marzo 2012 con la pubblicazione su YouTube e Vimeo di un filmato di 30 minuti dal titolo \"Kony 2012\", realizzato dal regista Jason Russell appartenente al gruppo di Invisible Children. L'intenzione dichiarata dalla produzione \u00e8 di rendere famoso Kony per aumentare il coinvolgimento degli Stati Uniti nella questione ugandese. Il filmato ha avuto un indiscusso successo grazie ad una strategia di viral marketing realizzando circa 100 milioni di visualizzazioni nel mondo in poco pi\u00f9 di un mese. Ma non \u00e8 stato esente da critiche."}
{"id": "869102", "revid": "17351", "url": "https://it.wikipedia.org/wiki?curid=869102", "title": "SH-2", "text": ""}
{"id": "869106", "revid": "17351", "url": "https://it.wikipedia.org/wiki?curid=869106", "title": "Kaman SH-2", "text": ""}
{"id": "869107", "revid": "2184448", "url": "https://it.wikipedia.org/wiki?curid=869107", "title": "Andijan", "text": "Andijan (in uzbeco \"Andijon\"/\u0410\u043d\u0434\u0438\u0436\u043e\u043d; in russo \u0410\u043d\u0434\u0438\u0436\u0430\u043d, \"Andi\u017ean\") \u00e8 una citt\u00e0 di 368.276 abitanti (calcolati per il 2009) dell'Uzbekistan orientale, la quarta pi\u00f9 grande del Paese e il capoluogo della regione omonima, una delle dodici regioni (viloyat) che insieme alla Repubblica di Karakalpakstan compongono il Paese.\nInquadramento geografico.\n\u00c8 situata (coordinate di 40\u00b0 47' N e 72\u00b0 20' E) nella parte nord-orientale dello Stato centroasiatico, al confine con il Kirghizistan e a 475 km circa a est di Tashkent, nella valle di Fergana, una fertile pianura, ricca di giacimenti di gas naturali.\nAndijan ha una popolazione di 323.900 abitanti secondo il censimento del 1999.\nEconomia.\nL'economia ad Andijan ruota attorno allo sfruttamento delle risorse minerarie: in particolare l'estrazione e raffinazione del petrolio e la lavorazione del marmo e dell'ozocerite. Una voce importante \u00e8 costituita dalla coltivazione e dalla lavorazione del cotone.\nStoria.\nLungo la via della seta.\nLa valle di Fergana, in epoca classica, era parte della Sogdiana. Alessandro Magno vi fond\u00f2, nel 329 a.C., la citt\u00e0 di Alessandria Eschate, dipendente nel II secolo a.C. dal regno ellenistico della Battriana.\nLa citt\u00e0 di Andijan costituiva, fin dall'Alto Medioevo, un'importante tappa lungo la via della seta. Distrutta da Gengis Khan, fu ricostruita dal pronipote Kaidu nel XIII secolo e, nei secoli successivi, divenne la capitale di varie entit\u00e0 politiche della regione della valle del Fergana: dai Turchi Karl\u016bk e dai Qarakhanidi (dipendenti dai Selgiuchidi) fino al regno di Babur.\nIl principe timuride Z\u0101hir ud-D\u012bn Mohammad, meglio conosciuto come Babur, nacque ad Andijan nel 1483 e fu il fondatore della dinastia imperiale Moghul che resse per tre secoli un vasto impero islamico che si estendeva dall'Afghanistan all'India.\nDopo la caduta dell'impero Moghul la citt\u00e0 venne incorporata nel khanato di Kokand (Kh\u016bqand) agli inizi del XIX secolo seguendone le sorti.\nSotto il dominio russo.\nNel 1868 il khanato di Kokand (Kh\u016bqand), indebolito nei decenni precedenti da guerre civili, dallo scontro con il khanato di Bukhara e dall'espansione militare russa nella Transoxiana, firm\u00f2 un trattato commerciale che lo trasform\u00f2, di fatto, in uno stato vassallo dell'impero russo. Ma, infine, fu proprio un'insurrezione scoppiata ad Andijan che forn\u00ec nel 1875 alla Russia il pretesto per l'invasione e la definitiva annessione del khanato nella provincia del Fergana. Seguirono diverse rivolte nella regione di Andijan, l'ultima delle quali nel 1898, guidata dall\"'ish\u0101n\" Duk\u010di - ma vennero tutte represse nel sangue.\nNel 1902 la citt\u00e0 venne colpita da un terremoto che distrusse buona parte degli edifici storici e provoc\u00f2 la morte di quattromila persone.\nSotto l'Unione Sovietica la valle del Fergana, che fino ad allora aveva mantenuto una sua unit\u00e0 territoriale e culturale, venne suddivisa fra tre Stati: la RSS Uzbeka (di cui entr\u00f2 a fare parte la stessa citt\u00e0 di Andijan), la RSS Kirghiza e la RSS Tagika.\nLa difficile situazione attuale.\nNel 1990 l'intera regione di Andijan entr\u00f2 in una situazione di grave instabilit\u00e0. L'arretratezza economica, nonostante la presenza di abbondanti risorse naturali e l'ascesa del fondamentalismo islamico si tradussero, nell'aprile di quell'anno, in una serie di episodi di violenza contro le minoranze ebraiche e armene. La situazione economica peggior\u00f2 notevolmente a seguito della dissoluzione dell'Unione Sovietica nel 1991 aggravata dalla scarsa cooperazione commerciale fra le ex repubbliche sovietiche confinanti.\nAd accrescere la gi\u00e0 grave situazione l'integralismo islamico divenne una presenza stabile in citt\u00e0: nel 2003 Azizbek Karimov, un cittadino di Andijan, venne arrestato e condannato a morte l'anno seguente come terrorista dell'IMU (\"Movimento Islamico dell'Uzbekistan\"). Inoltre, dal 1996, opererebbe soprattutto nella valle del Fergana l'Akramiya, un altro movimento terroristico uzbeko di matrice islamica, fondato da Akram Yuldashev, originario proprio di Andijan, che attualmente si trova in carcere.\nMa il panorama dei movimenti religiosi comprende anche la setta dell\"'Hizb al-Tahrir\" (Partito della Liberazione): un movimento non violento panislamico, che come obiettivo si propone la ricostituzione del califfato, ovvero dell'unit\u00e0 politica (al di l\u00e0 delle differenze religiose) dei paesi islamici sotto l'autorit\u00e0 di un califfo.\nLa destabilizzazione della regione concorse ad accrescere e giustificare una situazione di repressione e controllo del governo sulla popolazione che culmin\u00f2, il 13 maggio 2005, nel cosiddetto \"massacro di Andijan\", in cui un numero non precisato di persone (tra 140-180 e 1.000 a seconda delle fonti) vennero uccise dall'esercito durante un'insurrezione cittadina che il presidente uzbeko Islom Karimov afferm\u00f2, il giorno seguente in una conferenza stampa, essere stata fomentata dai fondamentalisti islamici e che \"\u00abnessun civile era stato ucciso\u00bb\".\nIl procuratore generale Rashid Kadyrov, il 17 maggio, stilando un bilancio dei fatti di Andijan dichiar\u00f2 che i morti erano stati 169, fra cui 32 soldati e alcuni civili uccisi dai terroristi islamici che li avevano presi in ostaggio; una versione dei fatti contestata da diverse organizzazioni umanitarie come Human Rights Watch che accusarono il governo uzbeko di compiere sistematiche violazioni dei diritti umani usando come pretesto la lotta al terrorismo islamico.\nLa brutalit\u00e0 della repressione comport\u00f2 una diffusa condanna dell'operato del governo uzbeko da parte della comunit\u00e0 internazionale; la chiusura del confine tra Uzbekistan e Kirghizistan (in cui, nei giorni immediatamente successivi, era stato allestito dall'UNHCR e dal governo kirghizo un campo profughi per accogliere centinaia di fuggitivi da Andijan); l'adozione di un pacchetto di sanzioni commerciali e l'embargo militare da parte dell'Unione europea nel novembre del 2005 (e rinnovato un anno dopo) per l'\"\u00abuso eccessivo, sproporzionato e indiscriminato della forza\u00bb\" e il rifiuto ad accettare un'indagine indipendente sullo svolgimento dei fatti."}
{"id": "869110", "revid": "71699", "url": "https://it.wikipedia.org/wiki?curid=869110", "title": "Stilo polare", "text": ""}
{"id": "869112", "revid": "746117", "url": "https://it.wikipedia.org/wiki?curid=869112", "title": "Ordine tuscanico", "text": "L'ordine tuscanico od ordine toscano (dal latino \"tuscan\u012dcus\" con il significato di etrusco) \u00e8 un ordine architettonico proprio dell'architettura etrusca per poi giungere in quella romana e successivamente in quella rinascimentale italiana.\nDescrizione.\nFu descritto da Vitruvio, che gli attribu\u00ec un'origine etrusca e ne d\u00e0 una descrizione sommaria, concedendogli poca considerazione. Non si pu\u00f2 escludere che sia un adattamento in terra italica dell'ordine dorico, di cui manteneva quasi tutte le caratteristiche pi\u00f9 importanti, anche se generalmente abbandonava il fusto scanalato e l'echino era molto ridotto di spessore. Ancora al tempo di Vitruvio veniva utilizzato prevalentemente in costruzioni lignee.\nNella codificazione rinascimentale degli ordini la distinzione dal dorico \u00e8 spesso accademica e difficile da interpretare nelle realizzazioni architettoniche, per cui per la descrizione di uno stesso monumento gli studiosi utilizzano uno o l'altro dei termini. La sua supposta origine etrusca ne favor\u00ec il largo utilizzo nel Granducato di Toscana a partire da Cosimo I.\nCaratteristiche.\nCaratteristiche salienti:"}
{"id": "869123", "revid": "131962", "url": "https://it.wikipedia.org/wiki?curid=869123", "title": "Santa Susanna (chiesa di Roma)", "text": ""}
{"id": "869128", "revid": "125286174", "url": "https://it.wikipedia.org/wiki?curid=869128", "title": "Esa Holopainen", "text": "\u00c8 un membro del gruppo folk/death metal Amorphis. \u00c8 uno dei co-fondatori del gruppo ed \u00e8 apparso in tutti gli album della band, \u00e8 anche il chitarrista del \"supergruppo\" death metal Chaosbreed."}
{"id": "869133", "revid": "767487", "url": "https://it.wikipedia.org/wiki?curid=869133", "title": "Tomi Koivusaari", "text": ""}
{"id": "869138", "revid": "729019", "url": "https://it.wikipedia.org/wiki?curid=869138", "title": "Carcere dell'Asinara", "text": "Il carcere dell'Asinara \u00e8 stato un penitenziario attivo nell'isola sarda dell'Asinara, facente parte del comune di Porto Torres.\nIstituito nel 1885 e dismesso nel 1998, nel 2002 l'intera isola \u00e8 stata dichiarata Parco nazionale dell'Asinara.\nStoria.\nIl distaccamento di Fornelli \u00e8 stata la prima sezione carceraria costruita sull'isola. Ne vennero successivamente aperte altre ed alcune furono adibite a colonie penali agricole. Questo carcere \u00e8 stato utilizzato durante gli anni di piombo per la reclusione di membri delle Brigate Rosse. In quell'occasione furono attrezzate le celle di massima sicurezza.\nIn seguito a un tentativo di insurrezione, avvenuto il 2 ottobre del 1979, la sorveglianza a Fornelli fu notevolmente rafforzata.\nAll'Asinara soggiornarono i giudici Giovanni Falcone e Paolo Borsellino, che trascorsero un breve periodo sull'isola per motivi di sicurezza personale (i due giudici dovettero pagare allo Stato le spese tenute da loro stessi sull'isola per il loro soggiorno forzoso nella foresteria nuova di Cala d'Oliva).\nMolti detenuti mafiosi sottoposti al regime del carcere duro (secondo l'articolo 41-bis della legge del 26 luglio 1975, n. 354) sono stati reclusi in questo carcere nel periodo compreso tra il 2 settembre del 1992 sino al 1995. Tra i reclusi vi fu anche Salvatore Riina. A cavallo degli anni ottanta e novanta vi \u00e8 stato recluso anche il capo della nuova camorra organizzata Raffaele Cutolo.\nPer la fruizione dell'ora d'aria, nel carcere di Fornelli e nel bunker di Cala d'Oliva (dov'erano incarcerati Riina, Cutolo e Leoluca Bagarella) furono ricavati dei piccoli cortili per far s\u00ec che i detenuti non avessero contatti diretti tra loro.\nIl carcere dell'Asinara pu\u00f2 considerarsi una sorta di seconda Alcatraz, in quanto anche qui solo un detenuto riusc\u00ec a fuggire (il primo settembre 1986) nei suoi 112 anni di attivit\u00e0 (contro i 14 tentativi di fuga da Alcatraz): si tratta di Matteo Boe, bandito sequestratore sardo, il suo complice, Salvatore Duras, fu catturato mentre Boe riusc\u00ec a fuggire a bordo di un gommone..\nIl 5 novembre 2009 il ministro Angelino Alfano ipotizz\u00f2 la riapertura del carcere dell'Asinara e di quello di Pianosa, penitenziari nei quali sono stati storicamente detenuti i boss mafiosi in regime di carcere duro.\nLa rivolta del 1979.\nNel corso degli anni settanta il carcere dell'Asinara era divenuto una delle carceri pi\u00f9 idonee dove recludere i militanti delle Brigate Rosse. Le condizioni di vita all'interno del carcere erano inumane, con i detenuti in isolamento perenne e celle molto piccole. Il 2 ottobre 1979 all'interno del carcere scoppi\u00f2 una rivolta accuratamente organizzata dagli stessi brigatisti reclusi: con l'aiuto dall'esterno, i detenuti erano riusciti ad introdurre in carcere pochi giorni prima un discreto quantitativo di esplosivo. Obiettivo unico dei rivoltosi era quello di rendere inagibile la struttura, cos\u00ec da essere trasferiti altrove. Da tempo infatti le Brigate Rosse definivano il carcere dell'Asinara come un vero e proprio lager italiano.\nIl piano scatt\u00f2 quando cinque agenti, poco dopo le 19:00, riaccompagnarono in una delle celle il brigatista cui spettava il compito di distrarre la polizia penitenziaria. A quel punto delle Moka riempite di esplosivo vennero tirate fuori dai nascondigli ed utilizzate come ordigni. Per diverse ore i brigatisti devastarono, usando brande e tavolini come arieti, l\u2019ala del supercarcere di Fornelli, nella speranza di poter guadagnare l\u2019uscita attraverso i tetti. Ma il controsoffitto che metteva in comunicazione le celle, una volta sfondato, rivel\u00f2 un'altra insormontabile parete di cemento armato. Chiusi all\u2019interno i brigatisti chiesero alla Procura di Sassari di parlare con il magistrato di turno, il sostituto Giovanni Mossa, e con l\u2019allora direttore del supercarcere, Luigi Cardullo. Seguirono ore di tensione e assalti, mentre sull\u2019isola sbarcavano in forze carabinieri, poliziotti e finanzieri che circondarono l\u2019intero perimetro di Fornelli. Dopo diversi assalti, respinti a suon di caffettiere esplosive, l\u2019intero braccio del carcere di Fornelli venne inondato di gas lacrimogeni, sino alla resa dei rivoltosi. Molti detenuti vennero trasferiti all\u2019ospedale di Sassari per essere curati dai sintomi di asfissia e dalle vesciche urticanti provocate dai lacrimogeni.\nIl processo che ne segu\u00ec, davanti alla Corte d\u2019Assise di Sassari, port\u00f2 alla condanna a quattro anni di Maurizio Ferrari, Giorgio Panizzari, Arialdo Lintrami, Giorgio Semeria, Angelo Basone, Renato Curcio, Roberto Ognibene, Giuliano Isa, Francesco Bartolazzi, Alberto Franceschini, Tonino Paroli e Lauro Azzolini, riconosciuti responsabili dei reati di detenzione di esplosivo, lesioni e danneggiamento; vennero invece prosciolti dall\u2019accusa pi\u00f9 grave, ovvero il tentato omicidio degli agenti di custodia.\nLa struttura.\nChiamato giornalisticamente \"L'Alcatraz italiano\", in seguito ad una rivolta avvenuta il 2 ottobre 1979 il carcere divenne famoso a livello nazionale. Sono stati detenuti nell'isola tra i pi\u00f9 pericolosi criminali della Camorra, di Cosa nostra, delle Brigate rosse e dell'Anonima sequestri. In pi\u00f9 di cento anni di esercizio nessuno \u00e8 mai riuscito ad evadere dal carcere ad eccezione del criminale lulese Matteo Boe. Durante entrambe le guerre sono stati detenuti prigionieri politici e migliaia di prigionieri di guerra."}
{"id": "869139", "revid": "32428", "url": "https://it.wikipedia.org/wiki?curid=869139", "title": "Chiesa San Nicola alla Carit\u00e0", "text": ""}
{"id": "869140", "revid": "120338144", "url": "https://it.wikipedia.org/wiki?curid=869140", "title": "Razzie Award al peggior attore non protagonista", "text": "Il Razzie Award al peggior attore non protagonista (\"Razzie Award for Worst Supporting Actor\") \u00e8 un premio annuale assegnato dai Golden Raspberry Awards al peggior attore non protagonista dell'anno. Di seguito sono elencati i vari attori che sono stati nominati, e che hanno vinto in questa categoria. Il premio comprende anche coppie, attrici travestite o oggetti di scena. Il premio \u00e8 stato assegnato per la prima volta durante il 1980. \nGli attori che hanno ottenuto pi\u00f9 riconoscimenti in questa categoria sono Hayden Christensen e Dan Aykroyd con due premi ciascuno. Brooke Shields \u00e8 tuttora l'unica donna ad aver vinto il premio, mentre Hayden Christensen \u00e8 l'unico attore ad aver vinto il premio per il medesimo ruolo interpretato (Anakin Skywalker)."}
{"id": "869141", "revid": "438678", "url": "https://it.wikipedia.org/wiki?curid=869141", "title": "Jan Rechberger", "text": ""}
{"id": "869142", "revid": "57342", "url": "https://it.wikipedia.org/wiki?curid=869142", "title": "Formula di Leibniz per pi", "text": "In matematica, la formula di Madhava-Leibniz per \u03c0 \u00e8 una serie convergente, chiamata pi\u00f9 correttamente Serie di Madhava\u2013Leibniz essendo un caso particolare di una pi\u00f9 generale serie per la tangente inversa, di cui primo scopritore fu appunto Madhava di Sangamagrama. \u00c8 nota anche come serie di Gregory per \u03c0, dal nome del matematico scozzese James Gregory che la riscopr\u00ec qualche anno prima di Leibniz stesso. \nEssa afferma che: \nDimostrazione.\nSi consideri la serie geometrica\nQuesta \u00e8 limite della successione delle serie troncate \nSuddividendo l'integranda\ned integrando entrambi i membri fra 0 a 1, si ha che\nCalcolando il primo integrale (quello con le serie troncate formula_6) termine a termine si ottiene, passando al limite, la somma richiesta. Il contributo del secondo termine si annulla per formula_7 poich\u00e9\nL'integrale completo\nal primo membro risulta arctan(1)\u00a0\u2212\u00a0arctan(0) = \u03c0/4, e quindi\nQ.E.D.\nUna dimostrazione alternativa della formula di Leibniz pu\u00f2 essere ricavata tramite il teorema di Abel applicato alla serie di potenze (convergente per formula_11)\nche viene ottenuta integrando la serie geometrica (assolutamente convergente per formula_13)\ntermine a termine.\nSerie ricavata.\nSi possono mettere in evidenza alcuni termini cos\u00ec:\nE svolgendo:\nDividendo entrambi i membri per due:\nEfficienza nel calcolo di \u03c0.\nLa formula di Leibniz \u00e8 inefficiente per un calcolo meccanico di pi, a causa dell'elevato numero di passi da eseguire per raggiungere un'elevata precisione. Calcolare 10 cifre significative usando la formula di Leibniz richiede pi\u00f9 di 10 000 000 000 operazioni matematiche, ed un tempo maggiore di quanto non sia necessario per calcolare \"milioni\" di cifre significative con formule pi\u00f9 efficienti.\nSe per\u00f2 la serie viene troncata al momento giusto, l'espansione decimale concorder\u00e0 con quella di \u03c0 per molte cifre, eccezion fatta per singole cifre o gruppi; ad esempio, prendendo 5 000 000 di termini si ottiene\ndove le cifre sottolineate sono errate. Gli errori possono essere previsti: sono generati dai numeri di Eulero \"En\" secondo la forma asintotica\ndove \"N\" \u00e8 un intero divisibile per 4. Se \"N\" \u00e8 una potenza di dieci, ogni termine della somma a destra \u00e8 una frazione decimale. La formula \u00e8 un caso speciale della formula di somma di Boole per serie alternate. Nel 1992 Jonathan Borwein e Mark Limber usarono i primi mille numeri di Eulero per calcolare \u03c0 fino alla 5 236-esima cifra con la formula di Leibniz."}
{"id": "869143", "revid": "1305772", "url": "https://it.wikipedia.org/wiki?curid=869143", "title": "Beppe Montana", "text": "Biografia.\nNato ad Agrigento nel 1951, figlio di un funzionario del Banco di Sicilia, si trasfer\u00ec poi a Catania dove crebbe. Ottenne la laurea in Giurisprudenza e successivamente vinse il concorso per entrare nella Polizia.\nEntr\u00f2 a far parte della squadra mobile di Palermo ed in seno a questa fu posto alla testa della neonata sezione \"Catturandi\", che si occupava della ricerca dei latitanti. In questa veste ottenne risultati di rilievo, scoprendo nel 1983 l'arsenale di Michele Greco ed assicurando alle patrie galere nel 1984 Tommaso Spadaro (amico d'infanzia di Giovanni Falcone), divenuto \"boss\" del contrabbando di sigarette e del traffico di droga. Aveva collaborato al \"maxi blitz di San Michele\" del pool antimafia, eseguendo parte dei 475 mandati di cattura. Con il \"pool\" avrebbe continuato a lavorare a stretto contatto fino all'ultimo suo giorno, consolidando con quella struttura un rapporto nato con il giudice Rocco Chinnici, impegnato in prima linea nella \"sfida\" con la Cosa Nostra.\nProprio dopo l'uccisione di Chinnici, Montana aveva dichiarato:\nTre giorni prima della morte di Montana, il 25 luglio 1985 la Catturandi aveva arrestato otto uomini di Michele Greco, che si era sottratto alla cattura.\nUn altro Greco, Pino, detto \"Scarpuzzedda\", era a capo di una cosca che insieme a quella dei Prestifilippo controllava il territorio della zona di Ciaculli in cui si nascondeva il latitante Salvatore Montalto. Montana conosceva bene il soggetto perch\u00e9 stava provando a far costituire Scarpuzzedda e cercava anche di convincere la sua amante, Mimma Miceli, a consegnarlo alla giustizia. L'agente Calogero Zucchetto, infiltrato nelle mafie di Ciaculli, fu ucciso il 14 novembre 1982 da Greco perch\u00e9 stava quasi per metter le mani sul Montalto; fra i mafiosi, non si sa con quanta fondatezza, si diffuse subito la voce che Montana ed il suo superiore Ninni Cassar\u00e0 avrebbero ordinato ai loro uomini che Greco e Prestifilippo non sarebbero stati da prender vivi. Montana fu piuttosto l'ideatore ed il principale animatore del comitato in memoria di Zucchetto, in materia di legalit\u00e0. Lunga ed intensa fu la collaborazione, accompagnata da un rapporto umano profondo, con Cassar\u00e0, che sarebbe stato ucciso nove giorni dopo di lui. Di diverso tenore fu invece la \"collaborazione\" con un altro funzionario, Ignazio D'Antone, sospettato di collusioni con la criminalit\u00e0 organizzata ed in particolare con il boss Pietro Vernengo, fratello di quell'Antonio il cui arresto era stata la prima grande operazione di Montana.\nFra le indagini seguite da Montana, anche quella sulla vicenda del Palermo calcio, che condusse in carcere il presidente Salvatore Matta accompagnatovi da diversi faldoni di intercettazioni telefoniche che ne indicavano una gestione finanziaria a dir poco disinvolta.\nL'assassinio.\nIl 28 luglio 1985, il giorno prima di andare in ferie, venne ucciso a colpi di pistola (una 357 Magnum ed una calibro 38 con proiettili ad espansione) da un commando mafioso composto da Agostino Marino Mannoia, Pino Greco e Giuseppe Lucchese mentre era con la fidanzata a Porticello, frazione del comune di Santa Flavia. Sarebbe stato Mannoia a sparare il proiettile decisivo, mentre Lucchese e Greco avrebbero soltanto ferito gravemente il poliziotto. Venne ucciso nei pressi del porto dove era ormeggiato il suo motoscafo.\nDal giorno della sua uccisione inizi\u00f2 un'estate che vide la citt\u00e0 di Palermo immersa nel sangue delle vittime della mafia: in soli dieci giorni vennero assassinati tre investigatori della squadra mobile di Palermo, particolarmente esposti perch\u00e9, secondo un gran numero di fonti unanimi, questi uomini, a partire dallo stesso Cassar\u00e0, furono lasciati \"soli\".\nIl caso Salvatore Marino.\nUn testimone dell'attentato segnal\u00f2 il modello ed i primi numeri di targa di quella che secondo lui fu l'auto d'appoggio dell'agguato. Le indagini presso la motorizzazione civile portarono verso Salvatore Marino, un calciatore venticinquenne appartenente ad una famiglia di pescatori. Fu condotto in questura e nel corso dell'interrogatorio emersero contraddizioni e smentite.\nMentre il testimone sosteneva che Marino si trovasse sul luogo dell'assassinio di Montana proprio in quel giorno, Marino sostenne invece di essere stato a Palermo, venendo poi smentito dai testimoni che chiam\u00f2 a conferma. Dalla perquisizione nella sua casa emersero 34 milioni di lire in contanti, che Marino sostenne avere ricevuto dalla squadra di calcio mentre i dirigenti della squadra smentirono. Nella sua abitazione fu rinvenuta una maglietta sporca di sangue. Gli inquirenti furono quindi indotti a ritenerlo quantomeno favoreggiatore dei sicari.\nPresi, secondo il giudice istruttore, da \"isteria collettiva\" alcuni poliziotti lo torturarono sino ad ucciderlo. Il ragazzo venne portato in ospedale quando ormai non c'era pi\u00f9 nulla da fare. I giornali pubblicarono la fotografia del suo cadavere in obitorio scattata da Letizia Battaglia. Familiari e amici portarono la bara bianca di Salvatore Marino in giro per mezza citt\u00e0 al grido di \"Poliziotti assassini\".\nIl 5 agosto 1985, verso sera, fu diffusa la notizia che l'allora Ministro dell'interno Oscar Luigi Scalfaro aveva rimosso il capo della squadra mobile Francesco Pellegrino, il capitano dei carabinieri Gennaro Scala ed il dirigente della sezione anti-rapine Giuseppe Russo. Tutti i poliziotti rimossi finirono in carcere con capo d'accusa omicidio colposo. Il giorno dopo fu ucciso Cassar\u00e0.\nNel 1990 la Corte d'assise di Caltanissetta condann\u00f2 i responsabili dell'uccisione di Marino, non per omicidio colposo (come richiesto dalla pubblica accusa) ma per violenza privata: Francesco Pellegrino, Giuseppe Russo, il maresciallo Giovanni Milia, il sovrintendente Antonino Cicero, l'appuntato Ciro Di Lanno, l'assistente Francesco Brancassio, gli agenti Pietro Marchese e Giuseppe Lercara, e infine i due brigadieri dei carabinieri Cesare Scanio e Damiano Leccadito mentre vennero assolti per non aver commesso il fatto Gennaro Scala, il commissario Alfredo Anzalone e il carabiniere Angelo Tignola; la Corte dichiar\u00f2 di non doversi procedere nei confronti dell'agente Natale Mondo poich\u00e9 ucciso dalla mafia due anni prima\nTalpe e pentiti.\nNel 1994, in occasione di un processo, il pentito di mafia Francesco Marino Mannoia (arrestato dallo stesso Montana pochi giorni prima dell'agguato di Porticello) dichiar\u00f2 che per l'uccisione di Montana, come per quella di Cassar\u00e0, un ruolo fondamentale sarebbe stato svolto da un poliziotto corrotto, una \"talpa\" operante all'interno della stessa squadra mobile. Anzi all'interno della stessa sezione Catturandi. Nella questura gi\u00e0 definita \"covo di talpe\" da Falcone.\nRivelazioni importanti in argomento il pentito le aveva gi\u00e0 prodotte nel 1989, quando tra l'altro aveva indicato che a sparare, sarebbero stati il fratello del Mannoia medesimo, Agostino, con Pino Greco \"scarpuzzedda\" e Mario Prestifilippo, mentre Salvatore Marino avrebbe partecipato all'agguato in veste di fiancheggiatore.\nNel corso della testimonianza del 1994 Mannoia disse che la decisione di uccidere Montana, l'unico poliziotto che \"osava invadere il territorio di Ciaculli\", sarebbe maturata a causa della gi\u00e0 accennata voce circolata secondo la quale Montana e Cassar\u00e0 avrebbero \"impartito l'ordine di uccidere, prima della cattura, Pino Greco, Prestifilippo e Lucchese\".\nAlla presenza di talpe nella mobile aveva gi\u00e0 alluso anche Laura Cassar\u00e0, vedova del vicequestore ucciso, durante una testimonianza ad un processo del 1993; nell'occasione aveva aggiunto che anche lei ed il marito avrebbero dovuto essere in compagnia di Montana a Porticello il giorno dell'omicidio, ma non vi andarono per un imprevisto.\nProcesso.\nIl 17 febbraio 1995 la Corte di Assise di Palermo ha condannato i mandanti dell'assassinio Salvatore Riina, Michele Greco, Bernardo Brusca, Francesco Madonia e Bernardo Provenzano, che furono condannati all'ergastolo. Successivamente, anche Giovanni Motisi venne condannato all'ergastolo in qualit\u00e0 di mandante dell'omicidio Montana.\nOnorificenze.\nA Giuseppe \"Beppe\" Montana \u00e8 dedicata la piazza di Porticello (Santa Flavia) in cui fu ucciso. Diverse altre localit\u00e0 hanno intitolato strade o piazze al commissario ucciso, non di rado usando ufficialmente il diminutivo \"Beppe\" in luogo del nome anagrafico. A Bagheria l'intitolazione di una piazza \u00e8 stata anche l'occasione per interrompere un'incredibile \"intitolazione abusiva\" ad un personaggio dai foschi contorni ed in odore di mafia."}
{"id": "869145", "revid": "74801", "url": "https://it.wikipedia.org/wiki?curid=869145", "title": "Uusimaa", "text": "L'Uusimaa (\"Nyland\" in svedese, in latino \"Nylandia\", lett. \"terra nuova\") \u00e8 una regione della Finlandia meridionale, situata sulle rive del Golfo di Finlandia. La regione storica dell'Uusimaa era stata divisa nell'attuale Uusimaa, nell'Uusimaa orientale, e nella parte occidentale del Kymenlaakso. Nel 2011 la regione dell'Uusimaa orientale \u00e8 stata soppressa ed \u00e8 confluita nell'Uusimaa.\nL'Uusimaa e soprattutto la sua zona costiera sono stati tradizionalmente zone di lingua svedese, ma dal trasferimento della capitale della Finlandia a Helsinki, il finlandese \u00e8 diventato a poco a poco la lingua principale, ed \u00e8 parlata dalla maggior parte degli abitanti della regione.\nLa superficie della regione \u00e8 di circa e la popolazione \u00e8 di abitanti (dato 2012) che fanno dell'Uusimaa la regione pi\u00f9 abitata e a maggior densit\u00e0. Un quarto dei finlandesi vive nell'Uusimaa.\nEconomia.\nIl PIL della regione era nel 2003 di milioni di euro complessivamente. La struttura economica della regione e basata sul terzo settore. Intorno alla capitale finlandese si sono formate scuole, capitale e forza lavorativa, soprattutto nelle zone intorno al raccordo anulare Keh\u00e4 III alla periferia di Helsinki, nella zona di Lohja e lungo la costa vi sono numerose catene industriali. La sua posizione nell'estremo sud della nazione e la fertilit\u00e0 del terreno rendono la regione competitiva anche a livello agricolo.\nDivisione territoriale.\nNel 2011, con la soppressione dell'Uusimaa orientale, la regione \u00e8 suddivisa in 28 comuni, di cui 17 sono citt\u00e0. Nelle liste sottostanti le citt\u00e0 sono evidenziate in grassetto.\nLista dei comuni a maggioranza di finlandese, in parentesi i nomi in svedese:\nLista dei comuni a maggioranza di svedese, in parentesi i nomi in finlandese:"}
{"id": "869151", "revid": "110157", "url": "https://it.wikipedia.org/wiki?curid=869151", "title": "Uusimaa Orientale", "text": "L'Uusimaa orientale (\"\u00d6stra Nyland\" in svedese) \u00e8 stata dal 1997 al 2011 una regione della Finlandia meridionale, situata sulle rive del Golfo di Finlandia. Originariamente parte della dell'Uusimaa storica, la regione \u00e8 stata fatta completamente confluire nell'Uusimaa nel 2011.\nAl 2005 la superficie della regione era di 2.823 km quadrati e la popolazione \u00e8 di 92.933 abitanti.\nIl PIL dell'Uusimaa orientale \u00e8 stato nel 2001 di 1751 milioni di euro.\nDivisione territoriale.\nL'Uusimaa orientale era composta da dieci comuni, di cui due citt\u00e0. Nella lista sottostante le citt\u00e0 sono evidenziate in grassetto. In parentesi il nome in svedese dei comuni bilingue."}
{"id": "869154", "revid": "767487", "url": "https://it.wikipedia.org/wiki?curid=869154", "title": "Netsplit", "text": "In informatica, nell'ambito delle reti di computer ed in particolare in Internet Relay Chat (IRC), netsplit \u00e8 un termine usato per descrivere la disconnessione di un nodo da una rete. Dato che schematicamente IRC \u00e8 un grafo aciclico, un sezionamento tra due nodi suddivide l'intera rete in due tronconi.\nIl netsplit in pratica.\nSi considerino i grafici a destra, rappresentanti una rete di computer.\nOgni linea rappresenta una connessione fra due nodi, ognuno dei quali rappresenta un server od un utente sulla rete; quindi il server \"C\" \u00e8 connesso direttamente ad \"A\", connesso a sua volta con \"B\" e \"D\".\nUn'interruzione del collegamento fra \"C\" ed \"A\" implicherebbe la chiusura della connessione; un evento del genere pu\u00f2 essere generato ad esempio da un errore del socket, o da un lag eccessivo che superi i limiti consentiti causando cos\u00ec un timeout.\nQuando la connessione tra \"A\" e \"C\" venisse compromessa, gli utenti connessi a server appartenenti al lato irraggiungibile della rete sembrano disconnettersi. Ad esempio, se l'utente Sara fosse connesso al server \"A\", l'utente Bob a \"B\", Joe a \"C\" e quest'ultimo server si disconnettesse (\"splittasse\") da \"A\", a Joe sembrerebbe che Sara e Bob fossero usciti dalla rete e a questi che Joe avesse fatto lo stesso. Se il server \"C\" si riconnettesse alla rete questi utenti sembrerebbero rientrare in massa (il processo per cui i server si aggiornano l'un altro sui cambiamenti della rete avvenuti durante il netsplit \u00e8 chiamato \"netburst\" o \"sync\").\nTalvolta alcuni utenti potrebbero cercare di sfruttare un netsplit per avere accesso ai canali protetti: se nessuno degli utenti fosse sul server \"C\", si potrebbe entrare nel canale privato e avervi accesso quando le connessioni si siano ristabilite. Questa azione \u00e8 comunemente chiamato \"cavalcare lo split\" (\"riding the split\").\nUn altro attacco che pu\u00f2 essere tentato durante un netsplit \u00e8 basato sulla collisione dei nickname: in pratica un utente su un segmento isolato della rete cambia il proprio soprannome in quello di un altro utente dall'altro lato, al ripristino della connessione entrambi gli utenti vengono scollegati forzosamente. I server basati su implementazioni IRC recenti mitigano questo genere di problema, ma vecchi sistemi possono essere ancora vulnerabili.\nCome appare un netsplit?\nQuesto sono alcuni esempi di come un netsplit su una rete IRC venga percepito da un utente. Quando due server si disconnettono, molti utenti sembrano uscire contemporaneamente dalla chat; quando i server si riconnettono gli utenti sembrano rientrare."}
{"id": "869158", "revid": "120942305", "url": "https://it.wikipedia.org/wiki?curid=869158", "title": "Ermanno Bazzocchi", "text": "Biografia.\nNato a Tradate il 27 marzo 1914, consegu\u00ec la laurea in ingegneria meccanica con il massimo dei voti e la lode presso il Politecnico di Milano nel 1938. Durante il corso di studi ottenne il brevetto di pilota di aliante, e progett\u00f2 e realizz\u00f2 l'aliante EB-1 \"Littore\", che gli consent\u00ec di vincere i Littoriali della Cultura del 1936.\nDopo aver conseguito il brevetto di pilota civile di 2\u00b0 grado prest\u00f2 servizio militare presso il Genio Aeronautico e partecip\u00f2 al progetto relativo al velivolo PM.\nNel corso del 1941 venne assunto dalla Aeronautica Macchi di Varese dove progett\u00f2 vari modelli di aerei, il pi\u00f9 famoso dei quali \u00e8 stato l'MB.308, un piccolo aereo da turismo detto \"Macchino\" (1947).\nA lui si devono anche i progetti degli addestratori MB-323, MB-326 e MB-339 (Bazzocchi \u00e8 la B della sigla), l'ultimo poi adottato dalla pattuglia acrobatica nazionale. Inoltre progett\u00f2 anche il velivolo da trasporto executive a sei posti MB-320 e mezzi di trasporto su strada come il Macchi MB1 che riscosse un enorme successo.\nDivenuto Direttore Tecnico e poi Direttore Centrale della Macchi, ricopr\u00ec poi anche l'incarico di Amministratore delegato e si ritir\u00f2 a vita privata, dedicandosi ad alcune collaborazioni con il Politecnico di Milano e con l'Universit\u00e0 di Bologna, sede di Forl\u00ec: a seguito di ci\u00f2, infatti, la Facolt\u00e0 d'Ingegneria di questa citt\u00e0, presieduta dal prof. Franco Persiani, gli ha conferito la laurea in ingegneria aerospaziale \"ad honorem,\" il 17 febbraio 2005. Bazzocchi \u00e8 stato socio dell'Associazione Italiana di Aeronautica ed Astronautica (AIDAA), dell'Associazione italiana di Aerotecnica Aerospaziale, dell'Associazione Francese di Ingegneri e Tecnici Aeronautici, dell'Associazione tecnica dell'Automobile, della Royal Aeronautical Society, della Society for Experimental Stress Analysis (S.E.S.A.).\nL'Aeronautica militare lo nomin\u00f2 perito per l'analisi delle circostanze che portarono alla strage di Ustica, ed egli propese per la presenza di una bomba a bordo del DC-9 precipitato al largo della Sicilia; la sua valutazione venne respinta dagli inquirenti nel 1994. Si spense a Tradate il 7 luglio 2005."}
{"id": "869161", "revid": "438678", "url": "https://it.wikipedia.org/wiki?curid=869161", "title": "Niclas Etel\u00e4vuori", "text": ""}
{"id": "869163", "revid": "834", "url": "https://it.wikipedia.org/wiki?curid=869163", "title": "Ernst H\u00e4ckel", "text": ""}
{"id": "869167", "revid": "123908082", "url": "https://it.wikipedia.org/wiki?curid=869167", "title": "Come Clean (Puddle of Mudd)", "text": "Come Clean \u00e8 il secondo album in studio del gruppo musicale statunitense Puddle of Mudd, pubblicato il 28 agosto 2001 dalla Flawless Records e dalla Universal Music Group.\nIl primo singolo \u00e8 \"Control\", il cui video girato sotto la supervisione di Fred Durst dei Limp Bizkit finisce immediatamente al numero 1 su MTV. Seguono \"Blurry\" (pezzo scritto dal leader Wesley Scantlin sul figlio), \"She Hates Me\" e \"Drift &amp; Die\".\n\"Come Clean\" vende pi\u00f9 di 5 milioni e mezzo di copie in tutto il mondo ed \u00e8 tuttora il pi\u00f9 grande successo discografico dei Puddle of Mudd. Il disco raggiunse la nona posizione della Billboard 200 e la undicesima della Billboard Top Internet Albums.\nIl brano \"Blurry\" \u00e8 stato inserito nella colonna sonora del videogioco \"\".\nTracce.\nTesti e musiche di Wes Scantlin, eccetto dove indicato.\nTracce bonus.\nNelle varie edizioni sono presenti o una delle due o entrambe."}
{"id": "869169", "revid": "287204", "url": "https://it.wikipedia.org/wiki?curid=869169", "title": "Bernardo Cavallino", "text": "Biografia.\nNato a Napoli il 25 agosto del 1616, fu battezzato nella Chiesa di San Liborio alla Carit\u00e0, poco si sa circa la sua formazione artistica, sebbene alcuni dei suoi dipinti emergano sorprendentemente come lavori tra i pi\u00f9 espressivi del suo tempo.\nDei circa ottanta dipinti a lui attribuiti, poco pi\u00f9 di dieci portano la sua firma; ci\u00f2 \u00e8 dovuto anche al fatto che l'artista lavor\u00f2 molto con committenti privati e collezionisti, cosa che non lasci\u00f2 molte tracce registrate della sua attivit\u00e0.\nDi certo si sa che fu allievo di Andrea Vaccaro, da cui assimil\u00f2 i toni argentini cromatici di Massimo Stanzione, e sub\u00ec l'influenza artistica di Antoon van Dyck ma le sue opere possono essere definite come equidistanti, in termini stilistici, fra quelle del Caravaggio e quelle di Federico Barocci, per il \"tenebrismo\" dal sapore teatrale e le similitudini con certe caratteristiche della scultura barocca romana.\nNonostante tutte queste influenze, Cavallino rimase una personalit\u00e0 artistica originale e indipendente, contraddistinta da una malinconica capacit\u00e0 trasfigurativa, da un forte luminismo stemperato in cromatismi dorati, da tagli compositivi in diagonale.\nIn una seconda fase artistica, Cavallino guard\u00f2 ad Artemisia Gentileschi, in quegli anni attiva a Napoli, e sub\u00ec il fascino dell'arte di Rubens. In questo periodo si affranc\u00f2 dell'influenza caravaggesca optando per un cromatismo pi\u00f9 chiaro e una figurazione pi\u00f9 allusiva e minuta.\nUno dei suoi capolavori pu\u00f2 essere considerato senz'altro l\"Immacolata Concezione\" (1650), conservata nella Pinacoteca di Brera, cos\u00ec come va menzionata l\"Estasi di Santa Cecilia\" (1645) del Museo di Capodimonte, ove si trova anche il bozzetto. \nAltre sue tele famose sono \"San Paolo e il centurione\" e \"Mos\u00e8 salvato dalle acque\" conservati a Napoli nella Villa Pignatelli; il \"Ritorno del Figliuol Prodigo\" e il \"Pagamento del Tributo\", ancora a Capodimonte, il \"Massacro degli Innocenti\" di Brera e l\"Adorazione dei pastori\" del Museo Nazionale d'Abruzzo.\nAltra bella prova dell'artista napoletano \u00e8 la \"Piet\u00e0\" custodita nel museo Diocesano di Molfetta.\nBernardo Cavallino mor\u00ec a Napoli, probabilmente nel 1656, a causa di un'epidemia di peste. \u00c8 sepolto nel Cimitero Monumentale di Napoli."}
{"id": "869172", "revid": "22356", "url": "https://it.wikipedia.org/wiki?curid=869172", "title": "Proboscidato", "text": ""}
{"id": "869177", "revid": "767487", "url": "https://it.wikipedia.org/wiki?curid=869177", "title": "Pawe\u0142 M\u0105ciwoda", "text": "Biografia.\nPawe\u0142 inizi\u00f2 a suonare il basso all'et\u00e0 di 15 anni, sotto la spinta paterna, per poi collaborare con band rock and roll. Per la sua giovane et\u00e0 cominci\u00f2 ad essere soprannominato \"Baby\".\nPochi anni dopo M\u0105ciwoda inizi\u00f2 a viaggiare per l'Europa con i Little Egoists, gruppo jazz fusion. Sovrapposte a questo periodo si contano numerose sue \"performance\" come membro di gruppi avant-garde rock come i Dupa ed i Pudelsi, entrambi stanziati a Cracovia.\nNegli stessi anni pubblic\u00f2 un album, intitolato \"Radio Wieliczka\".\nAltre band con cui partecip\u00f2 furono la jazz-rock band Walk Away, capitanata dal famoso violinista Micha\u0142 Urbaniak e dalla cantante Urszula Dudziak, con cui pubblic\u00f2 l'album \"Magic Lady\"."}
{"id": "869187", "revid": "287204", "url": "https://it.wikipedia.org/wiki?curid=869187", "title": "Pawel Maciwoda", "text": ""}
{"id": "869194", "revid": "1318658", "url": "https://it.wikipedia.org/wiki?curid=869194", "title": "Curt Cress", "text": "Turnista di studio, \u00e8 apparso negli album \"Mamma Maria\" dei Ricchi e Poveri e \"Santi Numi!\" (1994) delle Trombe di Falloppio. Ha lavorato anche con Leroy Gomez, Donatella Rettore, Roby Facchinetti, Stephan Remmler, Righeira, Al Bano e Romina Power.\nHa inoltre collaborato con gli Alphaville nell'album \"Forever Young\" del 1984, con gli \"Skiantos\" nell'album \"Ti spalmo la crema\" del 1984, col gruppo Elio e le Storie Tese suonando in \"Elio Samaga Hukapan Kariyana Turu\" (1989) e nel mini LP \"The Los Sri Lanka Parakramabahu Brothers featuring Elio e le Storie Tese\" (1990). \nLa collaborazione con Elio e le Storie Tese \u00e8 continuata sporadicamente nei vari album negli anni seguenti.\nNel 1992, suona la batteria nell'album \"Matti come tutti\" di Massimo Riva, storico chitarrista di Vasco Rossi.\n\u00c8 stato membro effettivo della band progressive rock canadese Saga pubblicando due album tra il 1987 ed il 1989.\nInoltre ha anche suonato in \"Mr. Bad Guy\", primo disco solista di Freddie Mercury, i Passport del sassofonista Klaus Doldinger, i Far Corporation (supergruppo del quale hanno fatto parte anche altri noti cantanti e musicisti, coordinati dal noto produttore Frank Farian ) e ha collaborato con il gruppo rock tedesco degli Scorpions fra il 1995 e il 1996.\nHa anche composto musica per diversi serial tv tedeschi, come ad esempio \"Bianca\", \"Julia - La strada per la felicit\u00e0\" e \"Alisa - Segui il tuo cuore\"."}
{"id": "869196", "revid": "767487", "url": "https://it.wikipedia.org/wiki?curid=869196", "title": "Assegni familiari", "text": "Gli assegni familiari sono un contributo economico, concesso dallo Stato italiano, ai lavoratori per il coniuge e i figli dello stesso, a condizione che questi non prestino alcuna attivit\u00e0 lavorativa retribuita.\nSono corrisposti anche ai coltivatori diretti, mezzadri e coloni.\nStoria.\nFurono introdotti in Italia da un accordo tra la Confederazione Fascista degli Industriali e la Confederazione Fascista dei lavoratori dell'Industria con il contratto collettivo dell'11 ottobre 1934. Il provvedimento intese riequilibrare la situazione determinata dalla riduzione della settimana lavorativa da 48 a 40 ore la quale comportava una riduzione dei salari. Gli assegni familiari furono prima previsti per i lavori dell'industria, in seguito furono estesi a tutte le altre categorie dei lavoratori dipendenti.\nGli assegni familiari sono regolati dal T.U. approvato con D.P.R. 30 maggio 1955 n. 797. Nel 1988 - con la conversione in legge 13 maggio 1988 n. 153 del D.L. 13 marzo 1988 n. 69 - fu rivoluzionato il sistema dei trattamenti di famiglia con l'istituzione dell'assegno al nucleo familiare.\nCasi particolari.\nGenitore affidatario in caso di separazione.\nL'art. 211 della legge 19 maggio 1975, n. 151 \u201cRiforma del diritto di famiglia\u201d ha introdotto una norma innovativa in materia di assegni familiari: \u201c\"Il coniuge cui i figli sono affidati ha diritto in ogni caso a percepire gli assegni familiari per i figli, sia che ad essi abbia diritto per un suo rapporto di lavoro, sia che di essi sia titolare l'altro coniuge\"\u201d.\nLa Circolare del Ministero del Tesoro\u00a0\u2013 R.G.S. \u2013 del 27 giugno 1988, n. 31, interamente dedicata alla illustrazione delle modifiche introdotte dall'art. 2 del D.L. n. 69/'88, conv. in legge n. 153/'88, ha affrontato liminarmente la questione, prevedendo: a) da un lato, l'attribuzione del diritto al genitore affidatario dei figli che non svolge attivit\u00e0 lavorativa e non sia titolare di pensione o esplichi un'attivit\u00e0 per la quale non \u00e8 previsto un trattamento di famiglia; b) dall'altro, in evidente contrasto con i principi fissati dall'art. 211 della legge n. 151/'75, che il reddito di riferimento \u00e8 quello del titolare lavoratore dipendente.\nLa stessa definisce \u201cnucleo familiare\u201d quello composto dai coniugi, con esclusione di quello legalmente ed effettivamente separato, dai figli ed equiparati. \u00c8 di tutta evidenza che la mancata considerazione dei soli redditi dell'effettivo beneficiario delle prestazioni in argomento (il coniuge separato affidatario dei figli), lede i diritti del genitore che, a seguito della separazione, non percepisce alcun reddito, con ingiusta probabile perdita totale o parziale del diritto alla prestazione.\nIn effetti, onde evitare un trattamento discriminatorio nei confronti del coniuge separato affidatario di figli, non titolare di una posizione protetta, occorre riferirsi ad alcune circolari dell'INPS che disciplinano fattispecie simili.\nLa Circolare n. 48 del 19 febbraio 1992, inerente alla corresponsione della prestazione nei casi di separazione legale o divorzio e nei casi in cui i nuclei comprendano figli naturali riconosciuti da entrambi i genitori, afferma il principio che l'art. 211 della legge n. 151/'75 non pu\u00f2 non essere applicato a tale prestazione. Tale atto, afferma, altres\u00ec, che il diritto attribuito dal citato art. 211 al coniuge affidatario di percepire gli assegni familiari, spetta anche se lo stesso non sia \u201ctitolare di una propria posizione protetta\u201d (rapporto di lavoro, pensione, ecc.).\nInoltre, continua prevedendo che \u201crealizzatasi la condizione giuridica per la titolarit\u00e0 dell'assegno del nucleo affidatario, in quel nucleo dovranno verificarsi i requisiti di fatto (reddito familiare, percentuale di reddito da lavoro dipendente), concorrenti nel loro insieme alla attuazione dei previsti criteri di proporzionalit\u00e0 tra il numero dei componenti il nucleo e l'ammontare del reddito\u201d. Debbono, pertanto, essere valutati sempre i redditi del nucleo dell'affidatario e l'assegno va rapportato oltre che a tale reddito anche al numero dei relativi componenti. Concorre alla definitiva e corretta individuazione delle norme applicabili alla questione che qui ci occupa, la Circolare n. 190 del 22 luglio 1992, la quale precisa che \u201cnel caso di procedimenti di separazione consensuale, lo stato di separazione dei coniugi acquista efficacia ( e pu\u00f2 essere comprovato) solo con il decreto di omologazione (art. 711 c.p.c.), senza il quale la separazione resta una semplice separazione di fatto, priva degli effetti giuridici.\nNe consegue che (l'autorizzazione) al coniuge affidatario deve essere accordata solo a far tempo dalla data del decreto di omologazione, in mancanza di qualsiasi provvedimento giudiziale anteriore circa l'affidamento dei figli\u201d. Appare evidente che l'esegesi di tali disposizioni consente di affermare con certezza che, in caso di separazione consensuale, alle condizioni prima enunciate, il genitore affidatario sia l'unico soggetto legittimato a chiedere la prestazione in argomento, perch\u00e9 \u00e8 solo intorno allo stesso che si viene a formare il nuovo nucleo familiare, unico destinatario dell'assegno di cui alla legge n. 153/'88.\nDottrina e giurisprudenza hanno condiviso tale impostazione.\nL'autore della nota alla sentenza, sostiene, a ragione, che \u201cIl diritto del coniuge affidatario, al quale non fa capo una posizione lavorativa protetta, ad ottenere per il nucleo familiare l'assegno sulla posizione dell'altro coniuge \u00e8 previsto dalla norma ex art. 211 l. n. 151 del 1975 che si integra con la nuova normativa. Il Parlamento, prendendo atto dell'esistenza di varie situazioni giuridiche anomale, ha completato il quadro normativo sin qui delineato, prevedendo all'art. 1, comma 559, della legge 30 dicembre 2004, n. 311 (legge finanziaria 2005) che \u201cl'assegno per il nucleo familiare viene erogato al coniuge dell'avente diritto\u2026\u201d.\nQuindi, il D.M. del Lavoro e delle Politiche Sociali 4 aprile 2005 ha previsto al 1\u00ba comma che: \u201cIl coniuge non titolare di un autonomo diritto alla corresponsione dell'assegno per il nucleo familiare che intende esercitare il diritto di cui all'art. 1, comma 559, della legge 30 dicembre 2004, n. 311, formula apposita domanda al datore di lavoro \u2026 che provvedono alla corresponsione al coniuge dell'assegno per il nucleo familiare secondo le modalit\u00e0 indicate dal coniuge medesimo\u201d. Il comma 4 successivo afferma, altres\u00ec, \u201cResta ferma la disciplina di cui all'art. 211 della legge 19 maggio 1975, n. 151\u201d.\n\u00c8 di tutto rilievo la portata fortemente innovativa delle norme da ultimo citate nonch\u00e9 le conseguenze positive per i nuclei familiari formatisi a seguito di separazioni consensuali, ecc.\nTali nuclei familiari sebbene in presenza di una norma specifica (art. 211 l. 151/'75), si erano visti privare per lungo tempo del diritto di percepire l'assegno per il nucleo familiare o lo avevano percepito superando enormi difficolt\u00e0, legate alla disponibilit\u00e0 dell'altro coniuge titolare di una posizione protetta, di richiedere l'assegno e di trasferirlo al coniuge affidatario dopo averlo percepito.\nGuardando l'intero fenomeno sotto l'angolo visuale dell'intento perseguito, si ritiene, infine, che nel caso di corresponsione della prestazione in esame, ai fini di una omogeneizzazione dei criteri nei settori pubblico e privato, la disciplina evidenziata debba essere applicata interamente al settore pubblico.\nPertanto, nel caso di genitore affidatario di figli, a seguito di separazione consensuale (ex art. 711 c.p.c.), che non svolga attivit\u00e0 lavorativa e non sia titolare di pensione o esplichi un'attivit\u00e0 per la quale non \u00e8 previsto un trattamento di famiglia a valere sullo stipendio del coniuge \u201cpubblico dipendente\u201d:\nDipendenti pubblici.\nLa materia relativa alla prestazione dell'assegno per il nucleo familiare per i lavoratori della pubblica amministrazione italiana, \u00e8 disciplinata dal D.L. 13 marzo 1988, n. 69 \u201cNorme in materia previdenziale, per il miglioramento delle gestioni degli enti portuali ed altre disposizioni urgenti\u201d, convertito, con modificazioni, dalla legge 13 maggio 1988, n. 153. L'art. 2 estende al medesimo decreto l'efficacia delle norme del D.P.R. 30 maggio 1955, n. 797 \u201c\"Approvazione del testo unico delle norme concernenti gli assegni familiari\u201d, per quanto nello stesso non espressamente previsto\"."}
{"id": "869201", "revid": "1005847", "url": "https://it.wikipedia.org/wiki?curid=869201", "title": "ZANU", "text": ""}
{"id": "869206", "revid": "1522738", "url": "https://it.wikipedia.org/wiki?curid=869206", "title": "Unione Popolare Africana di Zimbabwe", "text": "L'Unione Popolare Africana dello Zimbabwe (in inglese \"Zimbabwe African People's Union\" - ZAPU) \u00e8 un partito politico dello Zimbabwe fondato nel 1961 da Joshua Nkomo, dopo la messa al bando dei suoi due predecessori: il Congresso Nazionale Africano (ANC) e il Partito Nazionalista Democratico (NDP). \nNel 1987 si unisce all'Unione Nazionale Africana di Zimbabwe (ZANU) per formare l'Unione Nazionale Africana di Zimbabwe - Fronte Patriottico (ZANU-PF), ma nel 2008 il partito viene rilanciato da un gruppo di fuoriusciti dallo ZANU-PF.\nStoria.\nLo scopo di questo partito era di portare al governo in Rhodesia (fino al 1965 Rhodesia del sud) la maggioranza nera. All'inizio la ZAPU perseguiva i propri obiettivi in modo pacifico, ma quando Nkomo si rec\u00f2 in Inghilterra e all'ONU alla ricerca di appoggi, venne aspramente criticato per la sua posizione moderata. Egli si affrett\u00f2 allora a rientrare ed inizi\u00f2 una campagna che incitava all'uso della violenza come ultima risorsa per raggiungere gli scopi dell'Unione, che, nel 1962, fu messa al bando. \nNel periodo 1960-1962 gli atti violenti si limitarono a casi di sabotaggio, incendi e intimidazioni con l'uso di bombe artigianali. Il fronte nazionalista si divise tra i sostenitori di Nkomo, favorevoli alla costituzione di un governo in esilio, ed i sostenitori del reverendo Ndabaningi Sithole, gi\u00e0 fondatore dell'NDP insieme a Nkomo, che preferivano continuare la lotta nel paese. Tali conflitti portarono nell'agosto del 1963 alla formazione dello ZANU (Unione Nazionale Africana di Zimbabwe). Nonostante entrambi i gruppi perseguissero lo stesso obbiettivo, fra essi scoppi\u00f2 una vera e propria guerra e chiari segni indicavano che il dissenso era dovuto a motivazioni di tipo tribale.\nSia la ZAPU che la ZANU furono bandite ed entrambe trasferirono il proprio quartier generale nello Zambia. I tentativi di infiltrarsi in Rhodesia, agendo insieme all'ANC sudafricano, risultarono fallimentari. Anzi la collaborazione con i sudafricani spinse il governo rhodesiano a chiedere l'invio di contingenti della polizia paramilitare sudafricana. \nNel 1964 lo ZAPU organizz\u00f2 corsi per guerriglieri in Unione Sovietica, nella Repubblica Popolare Cinese e nella Corea del Nord. Nello stesso periodo simili corsi vedevano coinvolti gli uomini della ZANU nel Ghana e in Tanzania. Il sostegno straniero aument\u00f2 ulteriormente dalla met\u00e0 degli anni settanta, in particolare ad opera dell'Unione Sovietica. Lo ZAPU infatti si caratterizz\u00f2 per posizioni filo-sovietiche, a differenza dello ZANU, che si alline\u00f2 alle posizioni del comunismo cinese.\nNel 1976 ZAPU e ZANU diedero vita al Fronte patriottico, un'alleanza politico-militare che gest\u00ec il processo di transizione dal regime di apartheid al potere della maggioranza nera. \nSviluppi politici e militari.\nAlle elezioni del 1980, il FP-ZAPU ottenne il 24% dei consensi, contro il 63% dello ZANU-FP guidato da Robert Mugabe. Nel 1983 la Quinta brigata dell'esercito, addestrata da consulenti nord-coreani, entr\u00f2 nell'area a maggiore concentrazione di sostenitori dello ZAPU, il Matabeleland, dando luogo alla repressione detta Gukurahundi.\nAlle politiche del 1985 lo ZANU increment\u00f2 i propri voti al 77,2%, mentre lo ZAPU scese al 19%.\nNel 1987 lo ZAPU accett\u00f2 di entrare nell'Unione Nazionale Africana di Zimbabwe - Fronte Patriottico (ZANU-FP), con Mugabe come presidente e Joshua Nkomo - rientrato dall'esilio a Londra - come vicepresidente.\nNel Congresso del 2009, a Bulawayo, il partito ruppe definitivamente l'alleanza con il partito di Mugabe."}
{"id": "869210", "revid": "767487", "url": "https://it.wikipedia.org/wiki?curid=869210", "title": "Erik Rutan", "text": "Biografia.\nEx di Morbid Angel e Ripping Corpse, attualmente \u00e8 il frontman del gruppo brutal death metal Hate Eternal e chitarrista nei Cannibal Corpse. Oltre ad essere uno dei pi\u00f9 famosi chitarristi death metal possiede anche uno studio di registrazione in Florida (i Mana Recording Studios) ed ha lavorato come produttore per i Cannibal Corpse con \"Kill\" e per i Goatwhore con \"A Haunting Curse\".\nNell'estate del 2006 ha suonato di nuovo con i Morbid Angel per il tour estivo, nel 2007 ha prodotto gli album \"Malice\" dei Through the Eyes of the Dead e \"Icons of Evil\" dei Vital Remains. Presso il suo studio hanno anche registrato il loro ultimo album gli Agnostic Front (\"My Life, My Way\") verso la fine del 2010. L'album \u00e8 uscito nel 2011. Dal 2020 sostituisce Pat O'Brien alla chitarra per i Cannibal Corpse, con i quali ha registrato Violence Unimagined."}
{"id": "869213", "revid": "57342", "url": "https://it.wikipedia.org/wiki?curid=869213", "title": "Andrea Pinketts", "text": ""}
{"id": "869224", "revid": "287204", "url": "https://it.wikipedia.org/wiki?curid=869224", "title": "3017 Petrovic", "text": ""}
{"id": "869229", "revid": "438678", "url": "https://it.wikipedia.org/wiki?curid=869229", "title": "Anders Nordin", "text": ""}
{"id": "869231", "revid": "1745361", "url": "https://it.wikipedia.org/wiki?curid=869231", "title": "Ceneo", "text": "Ceneo () o Cenis () \u00e8 un personaggio della mitologia greca, era una giovane donna che divent\u00f2 un uomo.\nGenealogia.\nFiglio secondo alcuni di Elato il lapita, oppure secondo altri di Corono. Secondo un'altra versione del mito suo padre era Atrace.\nAppare comunque strettamente connesso con alcune importanti vicende mitiche che riguardano i Lapiti. Nel culto lunare antecedente all'avvento della religione olimpica Cenide impersonava probabilmente il novilunio (il suo nome significa infatti \"nuova\").\nLa sua assoluta singolarit\u00e0 nel panorama della mitologia greca sta nel suo mutamento di sesso, giacch\u00e9 era nato con un corpo femminile; si tratta probabilmente del pi\u00f9 antico caso di cambiamento di sesso ricordato nella cultura occidentale. \u00c8 indubbiamente significativo come archetipo, sebbene comunque in questa vicenda sia il prodigio soprannaturale a determinare gli eventi.\nIl mito.\nInfatti Cenis fu amata dal dio Poseidone, che le volle offrire un dono: qualsiasi cosa lei desiderasse. Cenis domand\u00f2 di essere trasformata in uomo, e di essere invulnerabile; il dio esegu\u00ec la richiesta.\nCenis mut\u00f2 il nome in Ceneo (greco \u039a\u03b1\u03b9\u03bd\u03b5\u03cd\u03c2 \"Kain\u00e8us\", latino \"Caeneus\"), divenendo un fortissimo guerriero e guidando con successo gli eserciti lapiti in battaglia. Ceneo gener\u00f2 anche un figlio, chiamato anche lui Corono, che fu uno degli Argonauti e venne ucciso molti anni dopo da Eracle durante uno scontro. Ceneo si fece presto prendere la mano, e pieno di orgoglio per il suo successo arriv\u00f2 a piantare una lancia nel mezzo della piazza del mercato della citt\u00e0 in cui risiedeva, e costrinse tutti a venerarlo come se fosse una divinit\u00e0. Zeus si indispett\u00ec per questo comportamento e decise di punirlo. Quando Ceneo partecip\u00f2 al matrimonio di Piritoo e Ippodamia, durante il quale si scaten\u00f2 la celebre lotta tra Lapiti e Centauri (vedi Teseo e Piritoo), Zeus indusse i Centauri ad accanirsi contro di lui e ucciderlo. Ceneo ebbe la meglio su molti di loro, perch\u00e9 grazie alla sua invulnerabilit\u00e0 gli attacchi dei Centauri andavano a vuoto; alla fine per\u00f2 venne sotterrato a colpi di tronchi d'albero e finito con terra e pietre, morendo soffocato.\nSecondo quanto racconta Ovidio , Mopso scorse la sua anima volare via da sotto la catasta d'alberi in forma d'uccello dalle ali fulve, visto solo in quell'occasione: ma una volta giunta nell'Ade, essa riprese forme umane e femminili ; del resto al momento del funerale ci si accorse che anche il corpo di Ceneo era nuovamente quello di una donna."}
{"id": "869232", "revid": "287204", "url": "https://it.wikipedia.org/wiki?curid=869232", "title": "3096 Bezruc", "text": ""}
{"id": "869238", "revid": "4239", "url": "https://it.wikipedia.org/wiki?curid=869238", "title": "Formula Tasman 1964", "text": "La stagione 1964 della Formula Tasman fu la prima della serie. Si disput\u00f2 tra il 4 gennaio e il 2 marzo, su otto prove. Venne vinta dal pilota neozelandese Bruce McLaren su Cooper-Climax.\nRisultati e classifiche.\nClassifica piloti.\nAl primo vanno 9 punti, 6 al secondo, 4 al terzo, 3 al quarto, 2 al quinto e 1 al sesto. All'autore della \"pole position\" vanno 2 punti, 1 a quello del giro pi\u00f9 veloce. Vengono tenuti validi i risultati di tre gran premi sui quattro corsi in ciascuna nazione. Valgono sempre i risultati del Gran Premio di Nuova Zelanda e di quello di Australia."}
{"id": "869240", "revid": "1745361", "url": "https://it.wikipedia.org/wiki?curid=869240", "title": "Cefalo (mitologia)", "text": "Cefalo () \u00e8 un personaggio della mitologia greca, figlio di Deioneo e di Diomedea, sposo di Procri, figlia di Eretteo.\n\u00c8 considerato l'eponimo del demo di Cefale e dell'isola di Cefalonia.\nMitologia.\nCefalo era un uomo di grande bellezza, e questo fece innamorare la dea dell'aurora Eos, che lo rap\u00ec mentre stava cacciando. \nCefalo non voleva tradire la sua sposa Procri, ma Eos insinu\u00f2 nel giovane il dubbio che la stessa Procri era facile a tradirlo appena qualcuno le avesse fatto un regalo. Per avvalorare la sua tesi lo trasform\u00f2 in un'altra persona, presentandosi sotto mentite spoglie alla moglie. Quando offr\u00ec a Procri un prezioso dono procuratogli dalla dea, la donna accett\u00f2 le sue avances fino a che non si accorse di essere di fronte a suo marito e, per la vergogna, fugg\u00ec a Creta.\nA questa evidenza Cefalo abbandon\u00f2 la moglie per cadere fra le braccia di Eos. Secondo Esiodo da questa unione nacque Fetonte, da non confondere con l'omonimo Fetonte, nato da Elios e Climene.\nProcri in seguito torn\u00f2 da Cefalo, e i due si riconciliarono andando a caccia insieme. Sfortuna volle per\u00f2 che Cefalo, pensando di mirare ad un animale nascosto tra i rami, colp\u00ec mortalmente Procri, e per quest'atto involontario fu condannato all'esilio. Giunse cos\u00ec a Tebe, dove regnava Anfitrione, che lo accolse e gli fece omaggio di un'isola che da allora venne chiamata Cefalonia. \nQui pare che un giorno, colto dal rimorso per la fine di sua moglie, si sia gettato in mare da una rupe.\nAltre versioni e discendenza.\nVersioni minori ne fanno il figlio di Erse e Ermes dicendo che fu rapito da Eos e che da lui ebbe il figlio Titoneo in Siria. \nIgino nelle Fabulae scrive invece che Procri lo rese padre di Arcesio."}
{"id": "869242", "revid": "767487", "url": "https://it.wikipedia.org/wiki?curid=869242", "title": "Contea di DeKalb (Missouri)", "text": "La contea di DeKalb (in inglese DeKalb County) \u00e8 una contea dello Stato USA dell'Missouri. Il nome le \u00e8 stato dato in onore del generale Johann de Kalb. Al censimento del 2000 la popolazione era di 11.597 abitanti. Il suo capoluogo \u00e8 Maysville.\nGeografia fisica.\nL'U.S. Census Bureau certifica che l'estensione della contea \u00e8 di 1.103\u00a0km\u00b2, di cui 1.099\u00a0km\u00b2 composti da terra e i rimanenti 4\u00a0km\u00b2 composti di acqua.\nStoria.\nLa Contea di DeKalb venne costituita nel 1845."}
{"id": "869243", "revid": "57872", "url": "https://it.wikipedia.org/wiki?curid=869243", "title": "Basilica dei Fieschi", "text": "La basilica di San Salvatore dei Fieschi - conosciuta anche semplicemente come basilica dei Fieschi - \u00e8 un luogo di culto cattolico situato nella frazione di San Salvatore, in piazza Innocenzo IV, nel comune di Cogorno nella citt\u00e0 metropolitana di Genova. La chiesa \u00e8 sede della parrocchia omonima del vicariato di Chiavari-Lavagna della diocesi di Chiavari. Ha la dignit\u00e0 di basilica minore.\nPrende il nome dal borgo in cui \u00e8 ubicata, appunto San Salvatore dei Fieschi, e la sua edificazione intende ricordare l'antica presenza nobiliare di quella famiglia, originaria di Lavagna, nelle terre della val Fontanabuona e delle valli circostanti.\nOggi il borgo \u00e8 una rinomata frazione del comune cogornese, sede tra l'altro dell'amministrazione comunale, \nStoria.\nLa basilica fu costruita nel 1244 ad opera del pontefice Innocenzo IV, al secolo Sinibaldo Fieschi, discendente del ramo nobiliare della famiglia Fieschi, che in tale periodo storico domin\u00f2 l'intera vallata della Fontanabuona e buona parte della val d'Aveto.\nLa decisione sulla fondazione di un nuovo luogo di culto fu presa, secondo le fonti storiche locali, mentre il papa si trovava a Genova diretto al Concilio di Lione tenutosi nella citt\u00e0 francese nel corso del 1245.\nProprio mentre il pontefice si trovava a presiedere tale concilio, il borgo fiescano e l'intera contea furono duramente attaccati dall'imperatore Federico II di Svevia che distrusse buona parte del territorio. Il papa scomunicher\u00e0, poco dopo, direttamente dal concilio lionese, l'imperatore.\nI lavori di riedificazione ripresero solo nel 1252, anno in cui fu nuovamente progettata l'intera area-piazza, erigendo nelle vicinanze della basilica un nuovo palazzo comitale - denominato in seguito palazzo dei Fieschi - con annesso oratorio. L'opera di edificazione dur\u00f2 per alcuni anni, tanto che l'edificio fu aperto e consacrato al culto religioso dal pontefice Adriano V, Ottobuono Fieschi, nipote dello zio-papa Sinibaldo Fieschi e salito al soglio pontificio nel 1276. Sub\u00ec nel XIX secolo restauri, progettati da Maurizio Dufour e pi\u00f9 recenti negli anni novanta.\nIl polo religioso fu molto importante per lo sviluppo del territorio, anche perch\u00e9 il tempio fu meta-tappa dei pellegrini diretti a Roma in cammino sulla celebre via Francigena. L'importanza e la bellezza della basilica - assieme al borgo adiacente - venne inserita nel 1860 come monumento nazionale e considerata ancora oggi uno degli edifici di culto romanici tra i pi\u00f9 pregiati e meglio conservati in Liguria.\nIl 27 aprile del 2005, in occasione del 750\u00ba anniversario della morte di papa Innocenzo IV, \u00e8 stato inaugurato nelle sale dell'antico palazzo comitale il \"Centro Culturale Museo dei Fieschi\" pienamente dedicato alla storia della nobile famiglia fliscana.\nFeste religiose e altri eventi.\nLe feste solenni sono: san Salvatore (1\u00ba gennaio); la Madonna Addolorata (2\u00aa domenica di maggio); san Bernardo (20 agosto); e tre ricorrenze che hanno in comune la devozione alla Santa Croce: l'Invenzione della Croce (3 maggio); il triduo \"della Riconoscenza\" (nei primi tre giorni di maggio, per ricordare la protezione da una epidemia di colera nel 1835); la Esaltazione della Croce (14 settembre).\nIl 14 dicembre 1880 il papa Leone XIII concesse l'indulgenza plenaria (applicabile anche ai defunti) ai fedeli che, confessati e comunicati, avessero visitato la basilica nella settimana dal 14 al 21 settembre.\nNel periodo estivo, il sagrato della basilica - caratterizzato dal risseu, una composizione di minuti sassolini bianchi, neri e in questo caso anche rossi, che creano un disegno richiamante il prospetto della chiesa - diviene palcoscenico della ricorrenza dell\"'Addio do fantin\" (addio al celibato), festa tradizionale ambientata nel periodo medievale.\nDescrizione.\nEsterno.\nL'edificio presenta una facciata rivestita da una copertura di ardesia, estratta dalle vicine cave del monte San Giacomo, alternata a fasce di marmo bianco, stile simile ad altri edifici architettonici e di culto della Liguria. Al centro di essa \u00e8 posizionato un vistoso rosone sormontato da archetti in marmo in stile gotico-romanico e il portale \u00e8 caratterizzato da un architrave con iscrizione in latino della fondazione e un affresco del XV secolo.\nIl campanile si presenta come una torre quadrangolare con ai lati le quattro guglie. All'interno del campanile sono presenti 6 campane in Re3, fuse dalla fonderia Picasso: le 5 maggiori a Recco nel 1905, la sesta a Avegno nel 1977, in aggiunta alle altre.\nInterno.\nL'interno dell'edificio \u00e8 costituito da un impianto architettonico a tre navate, separate da un filare di colonne in pietra con capitelli particolarmente decorati.\nTra le opere e reliquie conservate nella basilica, di pregio sono i frammenti della Vera Croce su cui fu crocifisso Ges\u00f9, chiusi in una teca di cristallo ben visibili, portati nel tempio religioso da papa Adriano V.\nA pavimento nella navata di destra si trova l'organo a canne, costruito da Dell'Orto &amp; Lanzini nel 1993 ed installato nella basilica nel 2000 in occasione del trasferimento dello strumento precedente (realizzato da Lorenzo Paoli nel 1882 e gi\u00e0 collocato sulla cantoria in controfacciata) nell'ex oratorio di San Salvatore; a trasmissione integralmente meccanica, dispone di 5 registri su due manuali, con pedaliera priva di registri propri."}
{"id": "869244", "revid": "834", "url": "https://it.wikipedia.org/wiki?curid=869244", "title": "Dbz", "text": ""}
{"id": "869247", "revid": "106456", "url": "https://it.wikipedia.org/wiki?curid=869247", "title": "Taenia saginata", "text": "La Taenia saginata (o \"Taeniarhynchus saginata\") \u00e8 un parassita appartenente ai vermi Platelminti della classe dei Cestodi.\n\u00c8 presente principalmente nell'intestino umano ma pu\u00f2 anche trovarsi all'interno di quello animale. Presenta un corpo pi\u00f9 o meno segmentato, in proglottidi, che si originano a partire dalla porzione cefalica per un processo di proliferazione cellulare.\n\u00c8 lunga all'incirca tra i 4 e 6 metri, ma pu\u00f2 arrivare a misurare 12 metri; il suo ciclo vitale dura all'incirca 8 anni. Esso si svolge principalmente tra l'uomo, che svolge il ruolo di ospite definitivo e nel quale si ritrovano i parassiti adulti, e il bovino, che svolge il ruolo di ospite intermedio e nel quale si ritrovano le larve incistate preferenzialmente a livello del muscolo e del sistema nervoso centrale.\nCiclo biologico.\nL'ospite intermedio si infetta ingerendo le feci dell'uomo contenenti le proglottidi gravide, cio\u00e8 con all'interno le uova. A livello di intestino l'uovo schiude e si libera la \"larva esacanta\", cos\u00ec chiamata perch\u00e9 presenta sei uncini, con i quali perfora la parete intestinale per poi entrare nei vasi sanguigni. Attraverso i vasi esegue una migrazione entero-epato-polmonare pluriviscerale, arrivando prima al fegato tramite la vena porta, poi al polmone tramite le vene sovraepatiche prima, successivamente la vena cava caudale fino al cuore destro e l'arteria polmonare poi, ed infine, tornando con le vene polmonari al cuore sinistro e imboccando l'aorta, a livello somatico pluriviscerale. Qui si incista sotto forma di metacestode, il \"Cysticercus bovis\". L'ospite definitivo si infetta mangiando carne cruda o poco cotta contenente la forma larvale che, a livello di intestino, diventa adulto e inizia la produzione di uova. Per l'uomo \u00e8 molto meno pericolosa della \"Taenia solium\" (quella del maiale) perch\u00e9, nel caso della \"Tenia solium\", egli pu\u00f2 divenire l'ospite occasionale delle forme larvali del parassita. In questo caso si instaura una malattia detta cisticercosi dove i cisticerchi si localizzano nelle visceri e nel sistema nervoso centrale in cui le cisti possono dar luogo ad esito infausto. La diagnosi della infestazione intestinale si effettua in laboratorio esaminando almeno tre campioni di feci raccolte in giorni diversi, tramite l'individuazione delle uova o delle proglottidi. La differenza della \"T. saginata\" dalla \"T. solium\" non \u00e8 di facile riconoscimento sulle uova poich\u00e9 esse sono praticamente identiche, si pu\u00f2 effettuare solo sulle proglottidi in buono stato di conservazione iniettando in esse acido acetico diluito per mettere in evidenza gli uteri. Dal numero di essi si potr\u00e0 stabilire di che tenia si tratta."}
{"id": "869254", "revid": "767487", "url": "https://it.wikipedia.org/wiki?curid=869254", "title": "Jonas Renkse", "text": "Biografia.\n\u00c8 uno dei membri fondatori e attuale frontman e cantante del gruppo doom metal Katatonia, nei quali ha suonato anche la batteria dal 1991 al 1998.\nRenske \u00e8 stato anche un membro degli October Tide ed \u00e8 attualmente il bassista del gruppo death metal Bloodbath. All'inizio della sua carriera utilizzava gli pseudonimi \"Lord Seth\" e \"Lord J. Renkse\".\nI suoi testi trattano spesso temi molto scuri come l'isolamento e la generale incompatibilit\u00e0 con la societ\u00e0 e le convenzioni umane."}
{"id": "869258", "revid": "124698983", "url": "https://it.wikipedia.org/wiki?curid=869258", "title": "Basilica di Sant'Anastasia al Palatino", "text": "La basilica di Sant'Anastasia \u00e8 un luogo di culto cattolico del centro di Roma, posto alle pendici del Palatino. Ha la dignit\u00e0 di basilica minore. Funge inoltre da chiesa nazionale per la comunit\u00e0 peruviana di Roma e per la comunit\u00e0 indiana di rito siro-malabarese. Essa \u00e8 una delle chiese stazionali di Roma.\nStoria.\nCostruita nei primi decenni del IV secolo (325-326?), sorge su preesistenti architetture romane variamente stratificate adiacenti alla recinzione esterna del Circo Massimo (\"tabernae\" e costruzioni private che sorgevano lungo una strada alle pendici sudoccidentali del Palatino). In seguito fu dedicata a sant'Anastasia di Sirmio (281-304), donna romana, martire sotto Diocleziano. Gi\u00e0 negli atti del sinodo del 499 la chiesa risulta registrata con il \"titulus Anastasiae\".\nLa Basilica \u00e8 collegata dalla tradizione alla predicazione di san Girolamo (IV sec.) - che probabilmente vi ha risieduto e portato dalla Terra Santa importanti reliquie, ancora custodite - e di san Leone Magno (V secolo).\nLa chiesa fu restaurata diverse volte: da papa Damaso I (366-383), papa Ilario (461-468), papa Giovanni VII (705-707), papa Leone III (795-816), e papa Gregorio IV (827-844). La chiesa moderna deve le sue forme a papa Urbano VIII Barberini, che ne ordin\u00f2 il restauro nel 1636. Ulteriori restauri furono ordinati nel XIX secolo da papa Pio VII e papa Pio IX.\nFino al Settecento \u00e8 stata il punto di partenza della processione penitenziale presieduta dal papa il mercoled\u00ec delle Ceneri, e che terminava alla basilica di Santa Sabina dove veniva celebrata la prima messa stazionale della quaresima.\nDescrizione.\nDipinti interni e il \"San Giovanni nel deserto\" di Pier Francesco Mola.\nQui \u00e8 conservata la tela di Pier Francesco Mola con \"San Giovanni Battista nel deserto\" del 1658 circa. La chiesa conserva al suo interno una gran quantit\u00e0 di tele di Lazzaro Baldi (e collaboratori) e uno splendido dipinto di Francesco Trevisani raffigurante san Turibio. Nel transetto di sinistra si trova la tomba monumentale del filologo e cardinale Angelo Mai, opera dello scultore neoclassico Giovanni Maria Benzoni.\nCelebrazione del Giubileo del 2000.\nIn occasione della Giornata mondiale della giovent\u00f9 tenutasi a Roma nel corso del Giubileo del 2000 in questa chiesa \u00e8 stata allestita un'immensa sacrestia, in cui furono custodite 700.000 particole di cui decine di migliaia sono state consumate nelle celebrazioni che si sono tenute nel Circo Massimo.\nCelebrazione dell'Adorazione eucaristica perpetua.\nSant'Anastasia \u00e8 stata la prima chiesa a Roma a praticare l'Adorazione eucaristica perpetua, iniziata il 2 marzo 2001."}
{"id": "869261", "revid": "1494169", "url": "https://it.wikipedia.org/wiki?curid=869261", "title": "Elefant", "text": ""}
{"id": "869265", "revid": "466539", "url": "https://it.wikipedia.org/wiki?curid=869265", "title": "Saprofagia", "text": "La saprofagia indica un regime alimentare animale basato su materia organica animale o vegetale in avanzato stato di decomposizione. Pu\u00f2 essere distinta in necrofagia (alimentazione basata su carcasse di animali), coprofagia (basata sull'assunzione di escrementi), detritivoria ed altre categorie ancora.\nIl termine saprofagia deriva dalle parole greche \"\u03c3\u03b1\u03c0\u03c1\u03cc\u03c2\" (\"sapr\u00f3s\", \"marcio\", \"decomposto\") e \"\u03c6\u03b1\u03b3\u03bf\u03c2\" (\"phagos\" da \"\u03c6\u03b1\u03b3\u03b5\u1fd6\u03bd\" [\"phagein\"], \"mangiare\"). Gli animali che seguono questo regime alimentare sono detti saprofagi, saprobi o anche detritivori (quest'ultimo termine \u00e8 in genere riferito solo ad animali di piccole dimensioni, come pesci, insetti o invertebrati in genere). Un'espressione informale usata spesso in senso equivalente \u00e8 spazzino e sono classificati consumatori di terzo grado.\nI saprofagi sono distinguibili in due gruppi, a seconda che siano strettamente legati a questo tipo di alimentazione (tra gli uccelli ne \u00e8 un esempio il grifone) oppure no (sempre tra gli uccelli, la poiana).\nIn ogni caso si tratta di organismi animali che intervengono negli ultimi anelli della catena alimentare e che concorrono, a vari livelli, a ritrasformare la materia organica in sostanze minerali che possono essere riutilizzate nel ciclo biologico dell'ecosistema.\nLa saprofagia non va confusa con il saprofitismo, che vede come soggetti esseri viventi non appartenenti al regno animale.\nInsetti saprofagi.\nTra gli insetti sono presenti numerose specie saprofaghe che svolgono un ruolo fondamentale nell'ecosistema.\nEsse triturano e sminuzzano enormi quantit\u00e0 di materia organica morta, favorendo la successiva azione dei microrganismi decompositori.\nAlcuni Insetti aggrediscono le carcasse di animali, come ad esempio i coleotteri silfidi e dermestidi e le larve di molte specie di ditteri, altri si nutrono invece del legno e delle foglie marcescenti, altri ancora di escrementi (soprattutto di mammiferi)."}
{"id": "869272", "revid": "1516566", "url": "https://it.wikipedia.org/wiki?curid=869272", "title": "Tat\u00e8 Nsongan", "text": "Biografia.\nInizia a farsi conoscere alla fine degli anni Settanta partecipando e vincendo il \"Festival National de Music du Cameroun\". In seguito a questa affermazione, accompagna Miriam Makeba nel suo tour in Camerun.\nNel 1981 giunge per la prima volta in Italia con il tour dei Les Genies Noirs, un gruppo di danze e musiche tradizionali dell'Africa.\nNel 1990 partecipa alla realizzazione di \"Nkap Caf\u00e9\", album dei Nassara con i quali, nel 1992, partecipa ad Arezzo Wave.\nNel 1991 si unisce a Luca Morino e Fabio Barovero e insieme fondano i Mau Mau, la band con la quale suona e compone ancora oggi.\nNel 2000 fonda il gruppo Kin Koba riunendo Gilson Silveira alle percussioni e Federico Marchesano al contrabbasso. Con questo gruppo realizza due album di dolci atmosfere africane.\nNel 2002, sfruttando una pausa nella produzione dei Mau Mau, si unisce ai Gatto Ciliegia contro il Grande Freddo. L'esperienza dura per un solo anno."}
{"id": "869275", "revid": "1748167", "url": "https://it.wikipedia.org/wiki?curid=869275", "title": "Vibram", "text": "Vibram \u00e8 una azienda italiana, la cui sede storica si trova ad Albizzate, in provincia di Varese, che produce suole di gomma per calzature, in particolare destinate al mondo dell'outdoor nonch\u00e9 della sicurezza sul lavoro e della riparazione.\nStoria.\nNel 1937, Vitale Bramani, alpinista del Club Alpino Italiano, inventa la prima suola Vibram (acronimo delle prime lettere del nome e del cognome dell'alpinista). Ai pesanti chiodi in ferro delle suole degli scarponi utilizzati fino ad allora dagli alpinisti, sostituisce chiodi di gomma. Con l\u2019avvio dell\u2019industrializzazione del dopoguerra, Vibram inaugura il primo polo di produzione a Gallarate nel 1947. Nello stesso anno appare come logo l\u2019ottagono, simbolo ed icona che ricorda la geometria della volta centrale della Galleria Vittorio Emanuele II a Milano. Nel 1969, il logo, in origine dello stesso colore delle suole, si colorer\u00e0 del caratteristico giallo oro.\nNel 1954 gli alpinisti italiani della Spedizione Italiana al K2 indossavano scarponi con suola Vibram.\nNel 2014, Vibram ha costituito un fondo di 3,75 milioni di dollari statunitensi destinato a rimborsare fino a 50 dollari statunitensi per paio di scarpe acquistate, a tutti gli acquirenti aderenti a un'azione collettiva promossa contro l'azienda in merito a dichiarazioni di marketing rivelatesi false su presunti benefici per la salute derivanti dall'uso dei propri prodotti.\nMateriali.\nSebbene i primi modelli di suole fossero di gomma naturale vulcanizzata, attualmente si impiegano mescole sintetiche, che possono essere composte da circa 15-20 diversi ingredienti (tra cui ad esempio zolfo, carbonio, silicio) che influiscono profondamente sulle prestazioni del prodotto finito."}
{"id": "869282", "revid": "2039709", "url": "https://it.wikipedia.org/wiki?curid=869282", "title": "Rolex", "text": "Rolex SA \u00e8 una societ\u00e0 svizzera (con sede a Ginevra) importante nella produzione di pregiati orologi da polso, nonch\u00e9 una delle pi\u00f9 grandi aziende operanti nel settore dell'orologeria.\n\u00c8 controllata dalla Fondazione Hans Wilsdorf, ente di beneficenza e non-profit (con relativi benefici fiscali) riconosciuto dalla legge svizzera. Conta ventotto societ\u00e0 controllate nel mondo e un'organizzazione di 4.000 orologiai in cento Paesi, con incassi stimati per il 2010 intorno ai due miliardi di euro e una produzione annuale di orologi di circa 1.000.000 di pezzi. La Rolex \u00e8 il maggior produttore di cronometri certificati costruiti in Svizzera; basti pensare che nel 2005 pi\u00f9 della met\u00e0 della produzione di orologi certificati COSC (Contr\u00f4le Officiel Suisse des Chronom\u00e8tres) appartiene al gruppo. Il 3 maggio 2011 \u00e8 stato annunciato il nuovo CEO del gruppo Rolex, il quinto da quando \u00e8 stata fondata nel 1906, l'italiano Gian Riccardo Marini (precedentemente CEO di Rolex Italia), che prende il posto di Bruno Meier. Dal 17 giugno 2015, per raggiunti limiti di et\u00e0, a Marini succede Jean-F\u00e9d\u00e9ric Dufour.\nStoria.\nLa Rolex SA venne fondata nel 1905 da Hans Wilsdorf e dal fratellastro Alfred Davis; pur essendo una delle maggiori imprese svizzere dell'orologeria, Wilsdorf era di nazionalit\u00e0 tedesca e la prima sede era a Londra. Wilsdorf &amp; Davis fu il nome originario dato all'azienda, che in seguito divenne la \"Rolex Watch Company\". Inizialmente si limitavano a importare in Inghilterra i meccanismi svizzeri prodotti da Hermann Aegler, che successivamente divenne socio, assemblandoli in lussuose casse create dalla firma Dennison e da altri gioiellieri dell'epoca che vendevano i primi orologi da polso personalizzandoli con il proprio marchio. I primi orologi prodotti dalla Wilsdorf &amp; Davis erano marcati \"W&amp;D\" (sigla visibile all'interno della cassa). Hans Wilsdorf registr\u00f2 il marchio \"Rolex\" a La Chaux-de-Fonds, in Svizzera nel 1908. Il significato di questo termine \u00e8 sconosciuto, secondo alcuni (versione mai confermata da Wilsdorf) \"Rolex\" deriva dalla locuzione francese \"horlogerie exquise\", che significa \"orologeria squisita\". Altri riportano che il nome derivi dall'unione della parola Rolls-Royce, automobili di lusso amate da Alfred Davis, e Timex, grande produttore di orologi dell'epoca, per indicare appunto che la produzione sarebbe stata orientata a orologi \"EX\" di lusso \"ROL\" da cui ROLEX. Ad ogni modo, Wilsdorf voleva un nome facilmente pronunciabile in ogni lingua, immediato, facile da ricordare, ma anche che avesse stile, cio\u00e8 non doveva essere troppo ingombrante sul quadrante e doveva dare la possibilit\u00e0 ai rivenditori inglesi (per i quali erano destinati inizialmente i primi modelli) di poter incidere il proprio nome al di sotto di Rolex.\nLa Wilsdorf &amp; Davis si spost\u00f2 dalla Gran Bretagna nel 1912. Wilsdorf avrebbe voluto rendere economici i suoi prodotti, ma le tasse e i dazi di importazione sulle casse degli orologi (oro e argento) alzavano i prezzi. Da quel momento il quartier generale venne spostato a Ginevra, mantenendo filiali in altre citt\u00e0 (ad esempio Bienna) e in altri continenti: Nord America, Asia, Australia. Un altro motivo che spinse Wilsdorf a trasferirsi in Svizzera fu perch\u00e9 con lo scoppio della prima Guerra Mondiale un tedesco non era visto di buon occhio in Inghilterra, e ci\u00f2 avrebbe potuto causare ulteriori ostacoli alla sua azienda.\nIl nome Rolex venne registrato ufficialmente il 15 novembre 1915, si suppone che questo cambiamento mostrasse la volont\u00e0 di rendere popolari gli orologi da polso, che al momento erano considerati articoli per signore perch\u00e9 tra gli uomini andava di moda l'orologio da tasca. Wilsdorf voleva un nome pronunciabile in ogni lingua e cos\u00ec decise di chiamare, nel 1919, la societ\u00e0 con il nome \"Rolex Watch Company\", per poi diventare \"Montres Rolex SA\". Oggi si chiama \"Rolex SA\" il cui marchio \u00e8 composto da lettere della stessa dimensione in modo da poter essere scritto simmetricamente. La caratteristica corona a 5 punte, simbolo storico della casa invece \u00e8 stata introdotta nel 1925.\nLa Rolex costituita da Hans Wilsdorf e dalla famiglia Aegler, secondo i documenti dell'epoca, non pu\u00f2 essere venduta n\u00e9 scambiata sul mercato azionario e ancora oggi mantiene saldi i principi e le tradizioni del suo fondatore.\nDal 2013 la Rolex \u00e8 il cronometrista ufficiale della Formula 1.\nAltre innovazioni.\nTra le innovazioni proposte dalla Rolex sul mercato dell'orologeria ci sono i primi orologi impermeabili con il datario, con il fuso orario e, cosa pi\u00f9 importante, i primi orologi da polso a ottenere la richiestissima certificazione di cronometro. La Rolex detiene tuttora il record per maggior numero di meccanismi certificati.\nUn altro fatto quasi sconosciuto \u00e8 che la Rolex partecip\u00f2 allo sviluppo della tecnologia al quarzo anche per contrastare il forte sviluppo delle case giapponesi che stavano a loro volta sviluppando i propri movimenti. Nonostante inser\u00ec pochi modelli nella propria linea, i tecnici e gli ingegneri della casa furono determinanti nello studio della nuova tecnologia a cavallo tra gli anni sessanta e settanta. Nel 1968 la Rolex collabor\u00f2 con un consorzio di 16 produttori svizzeri per creare il movimento al quarzo \"Beta 21\" usato nel proprio \"Quartz Date\". Gli sforzi della Rolex culminarono dopo cinque anni di ricerca, disegno e sviluppo nella creazione del movimento \"clean-slate\" 5035/5055 che avrebbe alimentato l'\"Oysterquartz\" - secondo alcuni il miglior movimento al quarzo mai creato.\nIl primo orologio a carica automatica venne presentato nel 1931, potenziato da un meccanismo interno che sfruttava il movimento del braccio e che, oltre a rendere inutile il caricamento a mano, elimin\u00f2 i problemi tecnici che ne compromettevano il funzionamento. La Rolex fu anche la prima azienda a creare un vero orologio impermeabile, altra pietra miliare. Wilsdorf arriv\u00f2 a creare uno speciale Rolex che nel 1960 venne ancorato al batiscafo Trieste e trascinato nella Fossa delle Marianne. L'orologio resistette e dimostr\u00f2 di aver mantenuto un funzionamento corretto durante la discesa e la risalita. Questo fatto venne confermato attraverso un telegramma spedito alla Rolex il giorno seguente che recitava:\nIn questo modo la Rolex si cre\u00f2 la reputazione di orologi validi anche per immersioni subacquee, aviazione e alpinismo, grazie anche a Chuck Yeager, il primo pilota a portare un aereo oltre la barriera del suono con al polso un Rolex acquistato da lui personalmente. Tra i primi modelli sportivi faceva parte il Rolex Submariner e il Rolex Sea-Dweller Submariner 2000 (2.000\u00a0ft = 610\u00a0m) (1971). Questo orologio vantava una valvola a rilascio di elio (inventata con l'aiuto della collega svizzera Doxa SA) che lasciava defluire il gas durante la decompressione. Altro modello sportivo fu il Rolex GMT-Master, sviluppato originariamente su richiesta delle aerolinee Pan Am, in grado di assistere i piloti nei voli transcontinentali, per la presenza di una lancetta 24 ore e di una ghiera graduata e rotante. I modelli della linea Explorer vennero creati per gli esploratori che si muovevano su terreni accidentati, in seguito all'impresa compiuta da Sir Edmund Hillary e dallo sherpa Tenzing Norgay che per primi arrivarono in cima all'Everest, portando al polso un antenato dell'attuale Explorer.\nDa un punto di vista pi\u00f9 glamour James Bond, il personaggio di Ian Fleming, indossava un Rolex nella serie di romanzi dell'autore. Nei primi film il mitico Sean Connery portava al polso un Rolex Submariner senza datario e con cinturino in tessuto militare. Nei film successivi con Pierce Brosnan e quelli con Daniel Craig, l'orologio divenne un Omega Seamaster, in seguito all'alleanza del marchio Omega con i produttori dei film per la promozione dei propri orologi.\nUn capitolo a parte merita il modello Cosmograph Daytona. \"Il cronografo a carica manuale dei primi anni '60, nato semplicemente come Rolex Cosmograph (la scritta Daytona viene aggiunta solo in un secondo tempo), riceve un'accoglienza piuttosto fredda, certamente non paragonabile al fenomeno che \u00e8 oggi. Non dobbiamo infatti dimenticare che a quell'epoca erano di moda orologi pi\u00f9 classici e ultrapiatti: un modello cos\u00ec sportivo e moderno non si accordava con i gusti di allora. Questo snobismo commerciale proseguir\u00e0 per quasi un ventennio, prima con la nascita dei modelli al quarzo negli anni '70, e poi ancora negli anni '80, quando l'orologio a carica manuale viene considerato obsoleto.\nNella ricerca della durata e dell'affidabilit\u00e0, Rolex interviene sostituendo ai calibri Valjoux a carica manuale, l'eccezionale movimento dello Zenith El Primero, il miglior movimento industriale a carica automatica allora esistente sul mercato. Rolex apporter\u00e0 numerose modifiche per allinearlo ai propri standard, con veri e propri interventi strutturali, come l'eliminazione del datario e la riduzione delle frequenze di oscillazione da 36.000 a 28.800 alternanze, sostituendo il bilanciere originale con il proprio, basato sul meccanismo di regolazione a microstella, gi\u00e0 collaudato sui cronografi degli anni '60.\nTutto ci\u00f2 porta alla realizzazione del calibro 4030 come movimento per il primo cronografo automatico: il Daytona ref. 16520. Nel 1988, il lancio del nuovo Rolex Oyster Perpetual Cosmograph Daytona incontra un favore di pubblico enorme. La scarsa produzione da parte di Rolex, dovuta anche alla poca disponibilit\u00e0 del calibro base Zenith, scatena all'inizio degli anni '90 un vero e proprio boom collezionistico. Per i modelli precedenti, ovvero tutti i cronografi Daytona a carica manuale, l'exploit avviene solo qualche anno dopo, rendendo ancora oggi questo orologio oggetto del desiderio degli appassionati di tutto il mondo..\nNel 2000 Rolex presenta il nuovo modello Daytona referenza n. 116520, l'orologio risulta essere ora di completa manifattura Rolex anche nel meccanismo.\nLa Rolex dal 2006 ha iniziato ad impiegare per la costruzione dei propri manufatti, oltre all'oro e al platino, l'acciaio 904L, ritenuto il migliore per l'eccellente resistenza alla corrosione anche a contatto con acido acetico, fosforico, solforico, soluzioni clorurate, acqua di mare anche ad alte temperature. Sinora \u00e8 l'unico marchio ad utilizzare tale materiale, peraltro di propria fabbricazione.\nRolex e altre marche.\nRolex ha prodotto orologi anche con altre marche, tra cui Tiffany in U.S.A., Birch and Gaydon in Inghilterra, in Nord America.\nModelli e tipi.\nAlcuni modelli e tipi di Rolex:\nModelli fuori produzione:\nGli orologi in acciaio inossidabile sono diventati tra i modelli pi\u00f9 ricercati. Tra i modelli professionali subacquei il Sea-Dweller DEEPSEA rappresenta la massima espressione in merito alle performance di immersione. Esso ha una valvola automatica per l'espulsione dell'elio sul fianco sinistro; finitura della carrure lucida sui fianchi e satinata in alto; lunetta girevole unidirezionale graduata da 0 a 60; vetro zaffiro piano con spessore maggiorato; corona a vite di tipo Triplock con alette laterali di protezione; fondello in titanio, serrato a vite.\nL'orologio Rolex Sea-Dweller DEEPSEA ha movimento meccanico a carica automatica di manifattura Rolex, calibro 3135, 31 rubini, bilanciere a quattro bracci in Glucydur con sistema di regolazione inerziale Microstella, 28.800 alternanze/ora, sistema antichoc Kif; cronometro certificato COSC, finitura dei ponti a perlage, quadrante nero, indici applicati in oro bianco, con campitura interna Superluminova; lancette Mercedes in oro bianco, scheletrate e luminescenti; secondi continui al centro e datario a finestrella al 3.\nL'impermeabilit\u00e0 di questo Rolex \u00e8 garantita fino 3.900 metri (contro i 300 del Submariner e i 1.200 del Sea-Dweller 4000) e non ha la lente d'ingrandimento per la data che potrebbe limitare la lettura dell'ora e a rischio nei colpi frontali; il bracciale di tipo Oyster in acciaio satinato ha la chiusura Fliplock a doppia sicurezza personalizzata.\nI primi bracciali per i Rolex Oyster erano chiamati Jubilee, Oyster e President. Gli orologi \"eleganti\" fanno parte della linea Cellini. Al fine di mettere in commercio orologi meno costosi terza fascia di orologi, ma comunque di buona qualit\u00e0, venne creata dal fondatore, Hans Wilsdorf, nel 1946 la Tudor. Da qualche anno comunque la Tudor produce modelli differenti dai Rolex.\nRolex \u00e8 il maggior produttore di cronometri certificati costruiti in Svizzera. Nel 2005 pi\u00f9 della met\u00e0 della produzione di orologi certificati COSC (Contr\u00f4le Officiel Suisse des Chronom\u00e8tres) appartiene al gruppo Rolex.\nCopie dei Rolex.\nCome accade per altri prodotti importanti e di lusso, gli orologi Rolex vengono spesso contraffatti e venduti illegalmente per strada e in alcuni siti internet. Questi falsi sono costruiti prevalentemente nei paesi asiatici come l'India, Taiwan e la Cina continentale (l'Unione europea stima che il 54% dei falsi prodotti nel 2004 sia originario della Cina), e commercializzati ovunque con prezzi che variano dai 30 ai 3.000 euro (per modelli fabbricati in oro massiccio). Stando alle fonti il 75% delle copie riguarda i modelli Rolex. Questi orologi contraffatti sono stati soprannominati Fake Watches, Folex o Fauxlex (dal francese \"faux\", falso). Spesso i falsi Rolex vengono assemblati anche con pezzi originali (bracciali, ghiere, quadranti) e in questi casi risulta molto difficile, a un occhio non esperto, distinguere le copie dall'originale.\nAmbasciatori.\nLa popolarit\u00e0 dell'azienda ginevrina ha coinvolto polsi celebri, dal cinema alla moda, fino ad arrivare a grandi politici e capi di Stato immortalati con al polso un orologio Rolex. Tra questi, si possono ricordare politici (come l'ex presidente degli Stati Uniti Dwight Eisenhower, Winston Churchill, Che Guevara, Fidel Castro), attori (come Paul Newman, Steve McQueen, Nicolas Cage, Brad Pitt, Jennifer Aniston e Robert Redford), musicisti e cantanti (come B.B. King, Eric Clapton, Yngwie Malmsteen, Pl\u00e1cido Domingo e Michael Bubl\u00e9), registi (come James Cameron e Martin Scorsese), nonch\u00e9 illustri sportivi (come Michael Jordan, Cristiano Ronaldo, Zlatan Ibrahimovi\u0107, Roger Federer, Ana Ivanovi\u0107, Dominic Thiem, Bjorn Borg, Rod Laver, Chris Evert, Justine Henin, Juan Martin del Potro, Nico Rosberg, Mark Webber, Tom Kristensen, Jackie Stewart, Tiger Woods, Lindsey Vonn e Hermann Maier). Alcuni di questi sono stati scelti anche come testimonial per pubblicizzare i propri orologi. La prima testimonial fu la nuotatrice Mercedes Gleitze che per prima nel 1927 prov\u00f2 ad attraversare lo stretto della manica a nuoto; mentre il primo testimonial maschile fu Malcolm Campbell il Re della Velocit\u00e0, che tra il 1924 e il 1935 stabil\u00ec per 9 volte il record di velocit\u00e0 a bordo di un'automobile, e rifiut\u00f2 di farsi pagare per pubblicizzare il marchio. Oggi Rolex sponsorizza alcuni degli eventi sportivi e culturali pi\u00f9 importanti, come eventi motoristici, tennistici, velici e importanti competizioni di equitazione. Data la longevit\u00e0 di alcune di queste collaborazioni Rolex non \u00e8 pi\u00f9 vista solo come uno sponsor, ma anche come un partner vero e proprio.\nTra i pi\u00f9 importanti ambasciatori Rolex possiamo ricordare:"}
{"id": "869284", "revid": "123080792", "url": "https://it.wikipedia.org/wiki?curid=869284", "title": "Nocchiere", "text": "Nocchiere (o nocchiero, dal greco \u039d\u03b1\u1fe6\u03c2 \"naus\" \u00abnave\u00bb e \u039a\u03bb\u1fc6\u03c1\u03bf\u03c2 \"kl\u00e8ros\" \u00absorte, propriet\u00e0\u00bb) \u00e8 un termine antico o letterario per indicare chi \u00e8 incaricato del governo e dei servizi di bordo di una nave.\nCompetenze.\nSovrintende al servizio di timoniere, al salpaggio dell'\u00e0ncora o alle manovre dei paranchi o della gru e di capone (o \"cappone\"), e al giorno d'oggi costituisce gli armamenti delle motobarche (padrone e prodiere) o \u00e8 addetto alle manutenzioni dell'opera morta della nave (scafo e sovrastrutture).\nNella letteratura.\nDante Alighieri nella Divina Commedia (Inferno, III, vv.82-111) allude a Caronte, il mitico traghettatore delle anime nel fiume Acheronte, come a un nocchiero:\nNel Purgatorio invece, al Canto VI, dopo aver incontrato Sordello da Mantova si lancia in un'invettiva contro l'Italia, \nNell'opera la Griselda di Vivaldi \"Agitata da due venti,\nfreme l\u2019onda in mar turbato\ne \u2018l nocchiero spaventato\ngi\u00e0 s\u2019aspetta a naufragar.\nDal dovere da l\u2019amore\ncombattuto questo core\nnon resiste e par che ceda\ne incominci a desperar\"\nNel mondo.\nItalia.\nNella Marina Militare Italiana indica il personale incaricato dei servizi marinareschi di bordo, corrispondente al personale di coperta della marina mercantile; tra i sottufficiali quelli della categoria nocchieri sono destinati a passare la quasi totalit\u00e0 della loro carriera a bordo delle navi o, al massimo sulle navi uso locali trascorrendo dai 18 ai 25 anni e oltre di imbarco. Gli appartenenti alla categoria nocchieri frequentano i corsi di formazione presso la scuola sottufficiali della Marina Militare nella sede dell'isola della Maddalena.\nNelle navi della Marina Militare Italiana il sottufficiale pi\u00f9 anziano ed esperto della categoria nocchieri \u00e8 il nostromo, che non \u00e8 un grado gerarchico ma \u00e8 un incarico, un ruolo ben preciso che \u00e8 affidato ad un sottufficiale generalmente del ruolo marescialli, ma a volte anche ad un secondo capo che esercita la sua \"autorit\u00e0 operativa\" di norma soltanto sul personale di coperta, prevalentemente sui nocchieri di cui sovrintende e ne dirige le varie operazioni e manovre sul ponte di coperta ed \u00e8 il responsabile delle attrezzature marinaresche.\nNella Guardia di Finanza esiste la \"specializzazione nocchiere\". I finanzieri specializzati \"Nocchiere\" sono di solio impiegati a bordo delle unit\u00e0 navale delle diverse classi di Pattugliatori, Guardacoste e/o motovedette nell\u2019area coperta; i \"finanzieri nocchieri\" svolgono i compiti definiti dai ruoli di bordo o assegnati loro dal Comandante.\nI Finanzieri, indipendentemente dalla specializzazione in loro possesso, possono essere impiegati nelle diverse articolazioni interne dei reparti navali nelle mansioni inerenti al loro servizio di polizia finanziaria e nelle sezioni deputate alla gestione tecnico-logistico-amministrativa del Servizio navale della Guardia di Finanza.\nNel Corpo delle capitanierie di porto la categoria dei nocchieri di porto, che in base all\u2019art. 1235 del codice della navigazione, ha funzioni di polizia giudiziaria \u00e8 articolata in varie specialit\u00e0, che i nocchieri di porto possono ricoprire nell'ambito del proprio servizio, dopo avere conseguito la relativa abilitazione.\nRegia Marina.\nNella Regia Marina i gradi di nocchiere di 1\u00aa e 2\u00aa classe, insieme al grado di 2\u00b0 nocchiere facevano parte dei sottufficiali della categoria marinai.\nI nocchieri di 1\u00aa classe, e gradi corrispondenti, erano detti \"graduati da maresciallo\", in quanto corrispondenti al grado di maresciallo d'alloggio dei Reali Carabinieri, sin dall'epoca della Real Marina del Regno di Sardegna e portavano divise differenti da quelle degli altri sottufficiali. Il loro distintivo di grado consisteva in una corona reale sull'avambraccio sinistro cucita al di sopra del distintivo di categoria, oppure, sull'abito di \"gran divisa\", da una treccia turchina cucita sulle spalle. Con regio decreto del 22 gennaio 1885 il distintivo divenne un binario dorato e fasciato di seta turchina, largo 10\u00a0mm e lungo 75 per il paramano, mentre sul controspallino era 14\u00a0mm di larghezza e 75\u00a0mm di lunghezza.\nI gradi di nocchiere di 2\u00aa classe e di 2\u00b0 nocchiere erano omologhi rispettivamente del furiere maggiore e del furiere del Regio Esercito.\nNel 1873 il 2\u00b0 nocchiere assunse la deniminazione di nocchiere di 3\u00aa classe. Nel 1878 con il ripristinato il grado di 2\u00b0 nocchiere, omologo al sergente del Regio Esercito, i gradi dei sottufficiali della categoria marinai erano nocchiere di 1\u00aa, 2\u00aa e 3\u00aa classe e 2\u00b0 nocchiere, mentre sempre nel 1868 venne istituito nella categoria marinai il grado di secondo mastro che il pi\u00f9 alto tra la truppa nella categoria marinai, omologo del caporal maggiore del Regio Esercito, rinominato nel 1973 sottonocchiere. Tale denominazione dei gradi rimase in vigore fino al 1908, nonostante nel 1878 con la Legge Brin per molte categorie fossero stati introdotti i gradi di capo di 1\u00aa, 2\u00aa e 3\u00aa classe e di sottocapo.&lt;ref name=\"RD4610/1878\"&gt;Regio decreto n\u00ba 4610 del 3 dicembre 1878, \"che riordina il personale della Regia Marina Militare\"&lt;/ref&gt;\nIl grado di capo di 3\u00aa classe, esistenze in diverse categoria e con la denominazione di nocchiere di 3\u00aa classe nella categoria marinai, venne soppresso nel 1907&lt;ref name=\"RD135/1907\"&gt;Legge n\u00ba 135 del 24 marzo 1907.&lt;/ref&gt; e ripristinato nel 1923&lt;ref name=\"RD1483/1923\"&gt;Decreto luogotenenziale n\u00ba 1483 del 14 giugno 1923.&lt;/ref&gt;.\nNel 1908 vennero unificati i gradi per tutte le categorie di sottufficiali e i gradi di capo di 1\u00aa classe e capo di 2\u00aa classe sostituirono i gradi di nocchiere di 1\u00aa e 2\u00aa classe e vennero istituiti i gradi di secondo capo anziano e secondo capo (ordinario), mentre nella truppa il grado di sottonocchiere \u00e8 stato sostituito dal grado di sottocapo. \nNel 1923 venne ripristinato il grado di capo di 3\u00aa classe.\nNel 1926 venne istituito il grado di funzionante secondo capo. I gradi di secondo capo anziano e secondo capo (ordinario) vennero unificati nel grado di secondo capo nel 1932 dal \"Testo unico sull'Ordinamento del C.R.E.M.\" del 1931.&lt;ref name=\"RD914/1931\"&gt;Approvato con regio decreto n\u00ba 914 del 18 giugno 1931.&lt;/ref&gt;\nIl grado di sergente venne istituito con legge n\u00ba 1368 del 1\u00ba luglio 1938 in sostituzione del grado di funzionante secondo capo.\nStati Uniti.\nNella US Navy la denominazione della categoria \u00e8 \"boatswain's mate\", letteralmente compagno del nostromo."}
{"id": "869285", "revid": "287204", "url": "https://it.wikipedia.org/wiki?curid=869285", "title": "Angel Casero", "text": ""}
{"id": "869287", "revid": "287204", "url": "https://it.wikipedia.org/wiki?curid=869287", "title": "Syllable", "text": "Syllable \u00e8 un sistema operativo open source per processori x86 Pentium Intel o compatibili. Il proposito \u00e8 di creare un sistema operativo desktop di semplice utilizzo studiato per l'utilizzo casalingo o per piccoli uffici. \u00c8 un fork del sistema operativo AtheOS, il cui sviluppo \u00e8 fermo a luglio 2002.\n\u00c8 dotato nativamente di browser (ABrowse), client email (Whisper), media player, IDE, e varie altre applicazioni.\nTra le funzionalit\u00e0:\nStoria.\nSyllable \u00e8 ispirato a AtheOS, sistema operativo nato nel 2001.\nKristian Van Der Vliet e alcuni altri sviluppatori vollero per\u00f2 continuare a lavorare sugli stessi obiettivi di AtheOS e ne presero allora il codice sorgente, per poi modificarlo e rilanciarlo col nome Syllable. Il nome nacque da un'idea di Van Der Vliet: vedendo che i nomi dei sistemi operativi di successo erano formati da pi\u00f9 sillabe, gli venne in mente di chiamare il suo sistema \"Syllable\".\nCaratteristiche.\nSyllable ha caratteristiche simili a Linux, ma si differenzia da esso per il tempo di avvio veloce e un'interfaccia molto \"user friendly\" (cio\u00e8 facile da usare).\nCi sono due CD disponibili di Syllable, uno \u00e8 il LiveCD, che permette di provarlo senza modificare nulla sul computer, ed un altro \u00e8 il CD di installazione, che nonostante serva a installare un sistema semplice da utilizzare ha un'interfaccia spartana ed \u00e8 difficile per un utente normale riuscire a capire qualcosa dell'installazione.\nSyllable ha una barra delle applicazioni posta in alto, senza averne anche una in basso come altri sistemi operativi. Appena installato ha questa barra molto spoglia, ma gli si possono aggiungere un orologio e varie icone utili.\nI programmi disponibili sono pochi, ma essenziali (editor di testo, software di masterizzazione, browser web).\nIl supporto Hardware di Syllable, infine, \u00e8 molto ampio: supporta moltissime schede video e audio, con una buona configurazione automatica che spesso non richiede l'intervento dell'utente."}
{"id": "869292", "revid": "38275", "url": "https://it.wikipedia.org/wiki?curid=869292", "title": "Ferdinand (cacciacarri)", "text": ""}
{"id": "869295", "revid": "2312", "url": "https://it.wikipedia.org/wiki?curid=869295", "title": "Perch\u00e9 io non sono cristiano", "text": ""}
{"id": "869312", "revid": "125150755", "url": "https://it.wikipedia.org/wiki?curid=869312", "title": "Monte Carpegna", "text": "Il monte Carpegna \u00e8 un gruppo montuoso dell'Appennino tosco-romagnolo, posto in senso longitudinale nordovest-sudest ai confini tra Marche, Toscana ed Emilia-Romagna, nella zona del Montefeltro, in provincia di Pesaro e Urbino, provincia di Rimini (dove si erge la sua vetta) e provincia di Arezzo (Sasso di Simone) a nord-ovest del Monte Nerone: tra le due cime passa il confine tra Appennino tosco-romagnolo e Appennino umbro-marchigiano.\nDescrizione.\nGeografia.\nIl massiccio comprende anche le vette di San Leo, San Marino, Villagrande, monte Canale, Sasso Simone e Simoncello e altri rilievi minori del Montefeltro. La sua cima pi\u00f9 elevata raggiunge i 1.415 \nAlle pendici meridionali si stende l'abitato di Carpegna (748 metri s.l.m.), mentre a est, incastrata in uno dei suoi contrafforti, si trova l'abitato di Villagrande (915 metri s.l.m, sede del comune di Montecopiolo). A nord si staglia il piccolo comune di Maiolo (550 metri s.l.m.) e a nord-ovest sono adagiati i comuni di Pennabilli e Sestino. Il monte \u00e8 compreso nel territorio del Parco naturale regionale del Sasso Simone e Simoncello. Sulla vetta si estende l'Eremo del Monte Carpegna, nel comune di Montecopiolo, luogo di culto, data la presenza di uno storico santuario e meta di sport invernali grazie agli impianti sciistici, e villeggiatura estiva.\nGeologia.\nLa natura geologica prevalentemente calcarea \u00e8 evidenziata dal biancore delle rocce affioranti lungo i fianchi della montagna. I composti calcareo-marnosi disegnano delle trame visibili a notevoli distanze, sia nella parte sommitale del versante settentrionale e, soprattutto, in quella meridionale. \u00c8 possibile scorgere la bianchissima trama calcarea della scoscesa \"Ripa dei Salti\" fin dalle coste adriatiche, soprattutto nelle giornate di cielo terso.\nFlora.\nUn bosco lussureggiante ricopre le pendici. Sono prevalenti i faggi, le querce, i cerri, i carpini, gli aceri, i frassini, i sorbi, gli agrifogli, vegetazione tipica dell'Appennino settentrionale. Nelle pendici meridionali \u00e8 presente invece una pineta, in cui le specie prevalenti sono pino nero d'Austria e abete. Quest'ultimo \u00e8 il frutto di un rimboschimento effettuato durante i primi del Novecento. Questo tipo di albero ha permesso di ripristinare l'humus di un terreno eccessivamente dilavato, che costituiva un pericolo per l'abitato di Carpegna per le possibili frane. Oggi, la vegetazione spontanea sta lentamente sostituendo la pineta.\nTra le specie erbacee, ricordiamo le pi\u00f9 diffuse: anemoni trifogliati, fiordalisi montani, gigli rossi, gigli martagoni e numerose specie di orchidee.\nFauna.\nLa fauna \u00e8 composta da rapaci notturni e diurni come la civetta, il barbagianni, il gufo reale, l'allocco, la poiana, il gheppio, il falco pellegrino e l'aquila. Tra i mammiferi \u00e8 possibile incontrare volpi, caprioli, daini, cinghiali, tassi, istrici e lupi.\nSport.\nSulla vetta del monte si trovano impianti sportivi per attivit\u00e0 invernali, sci e snowboard . Nell'estate del 2007 \u00e8 stata inaugurata una nuova seggiovia a tre posti per rendere pi\u00f9 veloce e comodo il trasporto degli sciatori diretti alle piste da discesa. Si segnala anche la presenza di un impianto di innevamento artificiale permanente e la possibilit\u00e0 di effettuare discese notturne grazie all'illuminazione delle piste. \nNelle altre stagioni \u00e8 possibile praticare trekking lungo i numerosi sentieri, curati e segnalati dall'Ente Parco. Un gruppo di giovani carpegnoli organizza dei voli in parapendio, prevalentemente in estate. La base di partenza \u00e8 il dirupo del \"Trabocchino\", a met\u00e0 strada tra la cima del monte e la base degli impianti di risalita.\nI sentieri e le stradine di montagna rappresentano percorsi ideali per podisti e mountain bike. La salita al Cippo della Carpegna \u00e8 stata resa celebre da Marco Pantani, che era solito scalare questa ripida salita durante i suoi allenamenti: in memoria del grande ciclista ogni anno, a Carpegna, si corre una Gran Fondo in Mountain Bike chiamata \"Il Carpegna mi basta!!\"."}
{"id": "869320", "revid": "1234826", "url": "https://it.wikipedia.org/wiki?curid=869320", "title": "Past simple", "text": "Il past simple (in italiano \"passato semplice\") \u00e8 un tempo verbale della lingua inglese.\nSi usa per descrivere un'azione, una situazione o un evento concluso in maniera definitiva e permanente, sia che essa sia avvenuta in un passato recente che distante.\nPast simple del verbo essere.\nPer il verbo \"to be\" ci sono due forme di \"past simple\" (\"was \"e \"were\").\nForma affermativa.\nLa forma affermativa del verbo \"to be\" si forma con il soggetto seguito dal verbo al passato:\n\"I was\"\n\"You were\"\n\"He/she/it was\" \n\"We were\"\n\"You were\"\n\"They were\"\nForma negativa.\nLa forma negativa del verbo \"to be\" si forma con il verbo al passato seguito dalla negazione \"not\":\n\"I was not\"\n\"You were not\"\n\"He/she/it was not\"\n\"We were not\"\n\"You were not\"\n\"They were not\"\nForma interrogativa.\nLa forma interrogativa del verbo \"to be\" si forma anteponendo il verbo al soggetto:\n\"Was I?\"\n\"Were you?\"\n\"Was he/she/it?\"\n\"Were we?\"\n\"Were you?\"\n\"Were they?\"\nRisposte brevi.\nPer le risposte brevi, in inglese non \u00e8 sufficiente rispondere con un semplice \"s\u00ec\" o \"no\" come si fa in italiano. Bisogna aggiungere il verbo essere declinato correttamente:\n\"Yes, I was - No, I wasn't\"\n\"Yes, you were - No, you weren't\"\n\"Yes, he/she/it was - No, he/she/it wasn't\"\n\"Yes, we were - No, we weren't\"\n\"Yes, you were - No, you weren't\"\n\"Yes, they were - No, they weren't\"\nFormazione dei verbi regolari.\nForma affermativa.\nPer formare la forma affermativa del \"past simple\" dei verbi regolari, si aggiunge la desinenza \"-ed\" alla forma base del verbo (che si ottiene prendendo l'infinito del verbo e togliendo il \"to\" che vi \u00e8 anteposto). Non varia in base alla persona. Prendendo, ad esempio, il verbo \"to work\", si avr\u00e0 quindi:\n\"I worked\"\n\"You worked\"\n\"He/She/It worked\"\n\"We worked\"\n\"You worked\"\n\"They worked\"\nVariazioni ortografiche.\nLa regola base di formazione del \"past simple\" \u00e8 che bisogna aggiungere la desinenza \"-ed\" alla forma base del verbo. Ci sono tuttavia delle variazioni ortografiche; quando la forma base del verbo termina in:\nForma negativa.\nPer la forma negativa del \"past simple\", bisogner\u00e0 aggiungere il verbo \"to do\" (declinato al \"past simple\") seguito da \"not\" dopo il soggetto e prima del verbo principale posto nella sua forma base.\n\"I did not work - I didn't work\"\n\"You did not work - You didn't work\"\n\"He/She/It did not work - He/She/It didn't work\"\n\"We did not work - We didn't work\"\n\"You did not work - You didn't work\"\n\"They did not work - They didn't work\"\nForma interrogativa.\nLa forma interrogativa del \"past simple\" si forma ponendo \"did\" all'inizio della frase, seguito dal soggetto e infine dal verbo nella sua forma base:\n\"Did I work?\"\n\"Did you work?\"\n\"Did he/she/it work?\"\n\"Did we work?\"\n\"Did you work?\"\n\"Did they work?\"\nRisposte brevi.\nPer formare le risposte brevi, in inglese bisogner\u00e0 far seguire l'ausiliare \"did\" al \"si\" o al \"no\":\n\"Yes, I did - No, I didn't\"\n\"Yes, you did - No, you didn't\"\n\"Yes, he/she/it did - No, he/she/it didn't\"\n\"Yes, we did - No, we didn't\"\n\"Yes, you did - No, you didn't\"\n\"Yes, they did - No, they didn't\"\nFormazione dei verbi irregolari.\nIn inglese esistono i verbi irregolari che, al \"past simple,\" hanno una forma separata e non deducibile dalla regola generale."}
{"id": "869321", "revid": "1573940", "url": "https://it.wikipedia.org/wiki?curid=869321", "title": "Araneus diadematus", "text": "Araneus diadematus , noto comunemente con la denominazione di ragno crociato, \u00e8 un ragno della famiglia Araneidae.\nDescrizione.\nLe dimensioni del maschio vanno dai 5,5\u00a0mm ai 13\u00a0mm, mentre la femmina va dai 6,5\u00a0mm ai 20\u00a0mm. La colorazione va dal rosa al marrone, chiaro o scuro. Il suo nome deriva dal disegno a croce formato da macchie bianche visibile sul dorso, di colore biancastro, dovuto alla presenza di cellule riempite di guanina come sottoprodotto del metabolismo delle proteine.\nBiologia.\nPu\u00f2 essere preda di uccelli, anfibi o lucertole. I ragni crociati hanno una durata di vita di 1-2 anni, le femmine muoiono poco dopo aver deposto le uova.\nComportamento.\nCome gran parte dei membri della famiglia Araneidae (di cui \u00e8 l'esponente pi\u00f9 comune) trascorre il proprio tempo al centro o ai bordi di una struttura di seta orbicolare appesa ai fusti delle piante, che, oltre a rappresentare la \"dimora\" del ragno, costituisce un vero e proprio campo di battaglia nel caso in cui una qualsiasi preda di opportune dimensioni vi rimanesse impigliata. Se disturbato tende di solito a darsi alla fuga piuttosto che reagire in modo aggressivo; il morso non ha assolutamente conseguenze gravi per l'uomo e provoca solo un leggerissimo pizzicore.\nAlimentazione.\nSi nutre di insetti volanti di medie dimensioni, come api, mosche, vespe e farfalle.\nRiproduzione.\nRaggiungono la maturit\u00e0 sessuale a 4 mesi.\nDurante il corteggiamento, il maschio approccia la femmina, ben pi\u00f9 grande di lui, con cautela, pena il rischio di venire divorato da essa. La femmina depone alla fine dell'estate 500 uova in un bozzolo, che si schiuderanno dopo 9 mesi.\nDistribuzione e habitat.\nLa specie \u00e8 stata rinvenuta in diversi giardini e boschi con alberi radi della regione olartica.\nTassonomia.\nNon sono stati esaminati esemplari di questa specie dal 2009.\nAttualmente, a dicembre 2013, sono note quattro sottospecie:"}
{"id": "869324", "revid": "1719883", "url": "https://it.wikipedia.org/wiki?curid=869324", "title": "Espettorato", "text": " \nL'espettorato, conosciuto pi\u00f9 comunemente come catarro (, \"scorrere gi\u00f9\") \u00e8 il materiale secreto dalle mucose respiratorie (naso, cavo orale, trachea e bronchi), talvolta emesso all'esterno tramite la tosse grassa. In condizioni normali il secreto viene prodotto in quantit\u00e0 assai ridotta e raggiunge circa i 100 ml nelle 24 ore.\nFisiopatologia.\nLa comparsa di espettorato indica un'abnorme produzione di secreto, che di norma viene emesso senza tosse se proviene dal naso o dalla faringe e con la tosse (espettorato o escreato) se proviene dalla mucosa bronchiale.\nL'espettorato pu\u00f2 assumere caratteristiche diverse:\nLe \"secrezioni liquide\" sono in genere dovute a raffreddore, influenza, allergie. Le \"secrezioni dense\" sono invece causate da un ambiente secco, infezioni del naso e delle vie respiratorie, ad esempio dei polmoni, allergie spesso dovute a cibi e prodotti caseari oppure a malattie quali il reflusso gastro esofageo o faringo-laringeo dando un continuo scolo di catarro retronasale."}
{"id": "869330", "revid": "287204", "url": "https://it.wikipedia.org/wiki?curid=869330", "title": "16198 Buzios", "text": ""}
{"id": "869333", "revid": "287204", "url": "https://it.wikipedia.org/wiki?curid=869333", "title": "16244 Broz", "text": ""}
{"id": "869334", "revid": "599013", "url": "https://it.wikipedia.org/wiki?curid=869334", "title": "Gabriella Dorio", "text": "Detiene il record italiano anche degli 800 metri piani, dei 1000 metri piani e del miglio.\nBiografia.\nAnni settanta.\nSi mette in luce ai Giochi della Giovent\u00f9 del 1971 vincendo i 1000 m piani. Da allora fa segnare diversi primati nelle categorie giovanili e partecipa ai campionati europei juniores dove conclude ottava negli 800 metri piani nel 1973; nello stesso anno si aggiudica il suo primo titolo italiano nei 1500 m piani.\nNel 1974 vince il titolo nazionale, questa volta negli 800 metri, e partecipa ai Campionati europei di Roma dove si classifica nona nei 1500 m.\nNel 1975 ha vinto la Cinque Mulini.\nL'anno successivo passa alla societ\u00e0 Fiamma Atletica Vicenza, arrivando terza nei 1500 m agli europei juniores. Stesso piazzamento nel 1976 ai Mondiali di cross; durante lo stesso anno prende parte ai Giochi di Montr\u00e9al dove si classifica sesta nei 1500 metri. Coglie la medesima posizione nei 1500 m agli Europei del 1978 mentre negli 800 m viene eliminata in semifinale. In quest'ultima specialit\u00e0, agli europei indoor, viene eliminata nelle batterie.\nAnni ottanta.\nNel 1980 alla vigilia dei Giochi olimpici di Mosca fa segnare il nuovo record italiano negli 800 m portandolo a 1 minuto 57 secondi 66 centesimi, tempo tutt'oggi imbattuto. Successivamente nelle gare olimpiche si classifica ottava negli 800 m e quarta nei 1500 m.\nNel 1981, vince la medaglia d'oro alle Universiadi di Bucarest con il tempo di 4'05\"35, precedendo la rumena Doina Melinte (4'05\"74) e la russa Olga Dvirna (4'06\"39). Inoltre, si aggiudica la medaglia d'argento sulla distanza degli 800 metri, dietro la Melinte, col tempo di 1'58\"99.\nNel 1982, conquista la medaglia d'oro agli europei indoor nei 1500 m e la medaglia di bronzo, sempre nei 1500 m, ai campionati continentali all'aperto.\nNel 1983 come nell'anno precedente si concentra solo sui 1500 m, arrivando a sfiorare il podio (finendo quarta) agli europei indoor. Si aggiudica, poi, con il tempo di 4'07\"26, la medaglia d'oro alle Universiadi di Edmonton, battendo per 8 centesimi la rivale rumena Doina Melinte. In Coppa Europa, a Sittard, in meno di tre ore corre gli 800 e i 3000 metri, vincendo entrambe le gare in 2'00\"05 e 9'04\"96. Nella prima edizione dei Campionati mondiali di Helsinki \u00e8 \"solo\" settima, in una gara in cui, negli ultimi 200 metri, viene disturbata proprio quando parte per lo sprint finale.\nL'anno dopo partecipa ancora ai Campionati europei indoor, chiudendo ottava nei 1500 m. Prende parte anche ai Giochi olimpici di Los Angeles, in una edizione olimpica segnata dal boicottaggio di molti paesi dell'est europeo, gareggiando sia negli 800 che nei 1500 metri. Nella prima specialit\u00e0 conclude la prova in quarta posizione, mentre nei 1500 metri riesce a conquistare il titolo olimpico concludendo la prova con il tempo di 4'03\"25 davanti alle due atlete della Romania Doina Melinte e Maricica Puic\u0103, gi\u00e0 vincitrici nelle stesse Olimpiadi delle prove degli 800 e 3000 metri piani.\nAnni novanta.\nDopo questo grandissimo e prestigioso risultato olimpico, si ferma per maternit\u00e0, per ritornare a gareggiare nel settembre del 1986, subito dopo la conclusione dei Campionati Europei di Stoccarda. Nonostante la stagione sia nella sua parte conclusiva, ottiene buoni risultati sulle sue distanze (800 m in 2'03\"03 e 1500 in 4'07\"61), nonch\u00e9 il record italiano sui 2000 metri in 5'43\"30 (prec. Possamai, 5'44\"79) al meeting internazionale di Rieti, in una gara appassionante dove si classifica subito dietro la russa Olga Bondarenko. Poi, dal 1987 \u00e8 un susseguirsi di infortuni che non le permettono di gareggiare negli appuntamenti pi\u00f9 importanti della stagione. Nel 1987, dopo la partecipazione ai Campionati Italiani di societ\u00e0 sui 3000 metri, dove si classifica seconda, dietro Cristina Tomasini, col tempo di 9'32\"28, si infortuna e salta tutta la stagione. Nel 1988, ancora dolorante, tenta il \"feroce\" minimo per le Olimpiadi di Seul fissato a 4'04\"00 per difendere la medaglia d'oro, ma dopo alcuni tentativi non andati a buon fine (4'12\"67 a Caorle il miglior risultato), si infortuna nuovamente e deve rinunciare al prestigioso appuntamento. Non gareggia per tutto il 1989 e il 1990.\nTorner\u00e0 a partecipare ad una manifestazione internazionale nel 1991 partecipando ai Campionati del mondo del 1991 a Tokyo, sia negli 800 m che nei 1500 m. La forma non \u00e8 per\u00f2 pi\u00f9 quella di un tempo e verr\u00e0 eliminata in entrambe le specialit\u00e0 nelle batterie. Si ritira nel 1992, essendo in attesa del secondo figlio. Annuncia l'addio alla vigilia delle Olimpiadi.\nNel corso della sua carriera la Dorio ha stabilito 12 primati italiani su distanze che variano dagli 800 ai 3000 metri, si \u00e8 aggiudicata 7 titoli italiani negli 800 m, 10 titoli nei 1500 m, e 4 titoli indoor (2 negli 800 m e 2 nei 1500 m). Complessivamente ha vestito per 65 volte la maglia azzurra."}
{"id": "869335", "revid": "287204", "url": "https://it.wikipedia.org/wiki?curid=869335", "title": "16250 Delbo", "text": ""}
{"id": "869338", "revid": "34928", "url": "https://it.wikipedia.org/wiki?curid=869338", "title": "Witz", "text": ""}
{"id": "869339", "revid": "287204", "url": "https://it.wikipedia.org/wiki?curid=869339", "title": "16435 Fandly", "text": ""}
{"id": "869340", "revid": "154893", "url": "https://it.wikipedia.org/wiki?curid=869340", "title": "Cardinale presbitero", "text": ""}
{"id": "869341", "revid": "287204", "url": "https://it.wikipedia.org/wiki?curid=869341", "title": "16438 Knofel", "text": ""}
{"id": "869342", "revid": "53508", "url": "https://it.wikipedia.org/wiki?curid=869342", "title": "Disegnatore", "text": "Il disegnatore \u00e8 la figura professionale che esegue disegni per conto di terzi. A seconda del campo di lavoro ed applicazione, si possono distinguere diverse tipologie:"}
{"id": "869344", "revid": "287204", "url": "https://it.wikipedia.org/wiki?curid=869344", "title": "16706 Svojsik", "text": ""}
{"id": "869345", "revid": "36426", "url": "https://it.wikipedia.org/wiki?curid=869345", "title": "Santa Anastasia", "text": ""}
{"id": "869348", "revid": "33689", "url": "https://it.wikipedia.org/wiki?curid=869348", "title": "Capone", "text": "Il cap\u00f3ne (pi\u00f9 raramente cappone) \u00e8 un paranco particolarmente possente, situato a prua della nave, destinato tipicamente a caponare l'ancora. Il cavo impiegato viene fatto passare attraverso un'apertura a prua, chiamata \"occhio di cub\u00eca\", in modo da consentire nel modo migliore la demoltiplicazione dello sforzo tramite la gru di capone, situata a proravia della nave.\nLa sua rilevante capacit\u00e0 di carico \u00e8 necessaria per la manovra di salpaggio delle ancore o per sollevare pesi particolarmente consistenti. \nIl nome deriva dal veneziano \"cap\u00f3n\" (\"de l\u2019\u00e0ncora\"), accrescitivo di \"capo\"."}
{"id": "869350", "revid": "287204", "url": "https://it.wikipedia.org/wiki?curid=869350", "title": "16781 Rencin", "text": ""}
{"id": "869353", "revid": "2159807", "url": "https://it.wikipedia.org/wiki?curid=869353", "title": "Gildo Arena", "text": "Biografia.\nGareggi\u00f2 dal 1938 al 1952 ad alto livello sia nella pallanuoto che nel nuoto, ed in entrambe le specialit\u00e0 fu pi\u00f9 volte campione italiano. Nella disciplina tra le corsie vinse i 200 m stile libero nel 1941, bissando il titolo nel 1946, i 100 m stile libero nel 1945 e nel 1948 e la staffetta 4 x 200 m stile libero nel 1951 e nel 1952.\nPer quanto concerne la pallanuoto conquist\u00f2 sei scudetti, cinque con la Rari Nantes Napoli (1939, 1941, 1942, 1949 e 1950) e uno con la Canottieri Napoli nel 1951, squadra in cui pass\u00f2 dopo aver ricevuto in cambio una Fiat 500 \"Topolino\" e la ragguardevole somma di 500.000 lire, facendo di lui il primo pallanuotista professionista della storia. Con la nazionale italiana di pallanuoto maschile vinse i primi titoli internazionali dello sport acquatico italiano e divenne prima campione europeo nel 1947 a Montecarlo, quindi campione olimpico ai Giochi di e nell'occasione ottenne anche il premio quale miglior giocatore della manifestazione. Nel 1950 ai campionati europei arriv\u00f2 al quarto posto e concluse la carriera in nazionale alle successive Olimpiadi di , dove ottenne la medaglia di bronzo dietro all' e alla .\n\u00c8 ricordato per essere stato uno dei pi\u00f9 forti giocatori di sempre nella pallanuoto ed a lui \u00e8 accreditata l'invenzione del tiro detto \"beduina\", gesto tecnico che si effettua spalle alla porta scagliando la palla dal basso in alto verso la rete avversaria.\n\"Gildo inventa pure la parola Settebello, ancor oggi il soprannome della Nazionale. Tornano in treno da una trasferta in Liguria, e a una stazione in Toscana salgono 4 turiste tedesche. Giocano a carte, sul tavolo cade il sette di danari. \"\u00abWir sind sieben. Sieben und schon\u00bb\", noi siamo sette, sette e belli, siamo noi il Settebello, dicono quei ragazzoni alle bionde signorine. Un soprannome che diventa noto a tutti grazie a Nicol\u00f2 Carosio. \"\u00abOggi alla radio, per favore, ci chiami cos\u00ec\u00bb\", chiede Arena al cronista prima della finale dei Giochi del '48. Vinse l'Italia, e nella Londra che fischiava tutti gli azzurri - colpevoli di essere stati connazionali del Duce - coi suoi 11 gol Gildo raccolse applausi e il premio Columbus, al miglior atleta del torneo\".\nNuoto.\nCampionati italiani.\n4 titoli italiani individuali e 2 in staffette, cos\u00ec ripartiti:"}
{"id": "869356", "revid": "287204", "url": "https://it.wikipedia.org/wiki?curid=869356", "title": "16801 Petrinpragensis", "text": ""}
{"id": "869357", "revid": "287204", "url": "https://it.wikipedia.org/wiki?curid=869357", "title": "16809 Galapagos", "text": ""}
{"id": "869359", "revid": "287204", "url": "https://it.wikipedia.org/wiki?curid=869359", "title": "16817 Onderlicka", "text": ""}
{"id": "869362", "revid": "287204", "url": "https://it.wikipedia.org/wiki?curid=869362", "title": "16892 Vaissiere", "text": ""}
{"id": "869364", "revid": "287204", "url": "https://it.wikipedia.org/wiki?curid=869364", "title": "16900 Lozere", "text": ""}
{"id": "869370", "revid": "287204", "url": "https://it.wikipedia.org/wiki?curid=869370", "title": "16929 Hurnik", "text": ""}
{"id": "869374", "revid": "154893", "url": "https://it.wikipedia.org/wiki?curid=869374", "title": "Cardinale diacono", "text": ""}
{"id": "869387", "revid": "110157", "url": "https://it.wikipedia.org/wiki?curid=869387", "title": "Contea di DeKalb (Tennessee)", "text": "La contea di DeKalb (in inglese DeKalb County) \u00e8 una contea dello Stato USA del Tennessee. Il nome le \u00e8 stato dato in onore del generale Johann de Kalb. Al censimento del 2000 la popolazione era di 17.423 abitanti. Il suo capoluogo \u00e8 Smithville.\nGeografia fisica.\nL'U.S. Census Bureau certifica che l'estensione della contea \u00e8 di 852\u00a0km\u00b2, di cui 789\u00a0km\u00b2 composti da terra e i rimanenti 63\u00a0km\u00b2 composti di acqua.\nStoria.\nLa Contea di DeKalb venne costituita il 2 dicembre 1837."}
{"id": "869388", "revid": "17351", "url": "https://it.wikipedia.org/wiki?curid=869388", "title": "Ka-27", "text": ""}
{"id": "869389", "revid": "17351", "url": "https://it.wikipedia.org/wiki?curid=869389", "title": "Ka-27 Helix", "text": ""}
{"id": "869393", "revid": "124263555", "url": "https://it.wikipedia.org/wiki?curid=869393", "title": "Basilica di Santa Maria in Domnica", "text": "Santa Maria in Domnica, nota anche come Santa Maria alla navicella, \u00e8 una basilica di Roma. Sorge sulla sommit\u00e0 del colle Celio, nell'attuale piazza della Navicella. \u00c8 sede del \"Titulus S. Mariae in Domnica\", istituito nel 678 da papa Agatone.\nEtimologia e storia.\nL'attributo \"in Domnica\" \u00e8 stato oggetto di differenti interpretazioni. Una lo fa derivare da \"dominicum\", \"del Signore\". Un'altra fa riferimento al nome di Ciriaca, una donna che sarebbe vissuta nei pressi della chiesa, ed il cui nome avrebbe significato \"appartenente al Signore\". L'attributo alternativo \"alla navicella\" fa riferimento alla scultura romana di una nave posta gi\u00e0 in antichit\u00e0 nella piazzetta di fronte alla chiesa, poi andata perduta e rifatta sotto papa Leone X.\nUna prima chiesa fu costruita qui in antichit\u00e0, nei pressi della caserma della V coorte dei \"Vigiles\" di Roma. La chiesa \u00e8 ricordata negli atti del sinodo di papa Simmaco, nel 499. Papa Pasquale I, il cui papato coincise con un'epoca di rinnovamento e splendore artistico che coinvolse la Roma dell'inizio del IX secolo, ricostru\u00ec la basilica nell'818-822, dotandola di un notevole apparato musivo.\nL'assetto interno, invece, \u00e8 opera dei vari restauri condotti fra il XVI e il XIX secolo. \nI restauri del XVI secolo, ai quali si deve l'aspetto che la chiesa mantiene ancor oggi, la legano strettamente ai Medici, cardinali titolari della basilica lungo tutto il secolo:\nUn consistente restauro, mirato a curare gravi infiltrazioni di umidit\u00e0 e a riparare danni, ma anche a ricostituire l'unit\u00e0 stilistica interna della chiesa (che era ormai chiusa da tempo) e a restaurare il portico, fu condotto alla fine dell'Ottocento sotto la direzione tecnica di Busiri Vici e dell'architetto ingegnere Gaetano Bonoli, patrocinato dal cardinale Consolini e finanziato da Propaganda Fide. Con l'occasione venne anche fabbricata e installata la cancellata ancor oggi in situ, e il 5 marzo 1882 la chiesa venne ufficialmente riaperta.\nNel 1958 \u00e8 stata costruita la confessione semianulare sotto l'abside da Ildo Avetta, mentre risale al 1985 l'attuale (2011) sistemazione del presbiterio.\nDescrizione.\nEsterno.\nLa facciata della basilica, in stile rinascimentale, \u00e8 opera di Andrea Sansovino che la realizz\u00f2 nel 1513-1514. Sopra l'arioso portico con cinque arcate separate da lesene in travertino, vi sono due finestre, aperte in seguito all'intervento del Sansovino, ai lati del rosone circolare originale. Nel timpano, gli stemmi marmorei di Innocenzo VIII (al centro) e dei cardinali Giovanni e Ferdinando de' Medici (ai lati). Nel campanile a vela, sito lungo il fianco destro, \u00e8 installata un'antichissima campana che reca la data 1288.\nInterno.\nL'interno, seppur rimaneggiato pi\u00f9 volte, conserva ancora immutata l'originaria pianta basilicale del IX secolo, costituita da tre navate di uguale lunghezza separate fra di loro da due file di nove colonne di spoglio ciascuna, terminanti con tre absidi, di cui la maggiore \u00e8 pi\u00f9 ampia.\nLa navata centrale, affrescata lungo le pareti da Lazzaro Baldi, conserva il soffitto a cassettoni commissionato nel 1566 da Ferdinando de' Medici e ridipinto nel XIX secolo. Il soffitto, che porta al centro lo stemma mediceo, presenta negli altri due riquadri principali la navicella di Leone X, rappresentata come arca di No\u00e8 e come tempietto eucaristico.\nSia il catino dell'abside maggiore, sia l'arco absidale sono riccamente decorati da mosaici dell'epoca di Pasquale I (papa dall'817 all'824). Il mosaico dell'abside raffigura la \"Madonna in Trono fra due schiere di Angeli\", soggetto probabilmente ripreso da un'antica icona. Il papa Pasquale I, con il nimbo quadrato azzurro, tipico dei viventi, \u00e8 inginocchiato ai piedi della Vergine. Secondo i canoni bizantini, le figure sono rigorosamente bidimensionali, prive di ogni traccia naturalistica, con valore di puro simbolo devozionale.\nSopra l'arco vi \u00e8 il \"Salvatore fra due teorie di apostoli\"; pi\u00f9 in basso sono raffigurati Mos\u00e8 ed Elia. Nella cripta, cui si accede tramite la moderna confessione semianulare, vi sono dei sarcofagi antichi.\nOrgano a canne.\nSopra la cantoria in controfacciata, risalente al 1930, vi \u00e8 un organo a canne costruito da Natale Balbiani nel 1910 per la cappella dell'Ospedale militare del Celio e trasferito nella basilica vent'anni dopo con la supervisione dell'organaro Angelo Migliorini che aggiunse i registri Principale Forte 8' e Flauto 8'; lo strumento \u00e8 stato restaurato e revisionato nel maggio del 2011 da Daniel Joseph Taccini sotto la tutela della Sovrintendenza per i Beni Culturali di Roma. L'organo, a trasmissione pneumatica-tubolare, \u00e8 a tastiera unica di 58 note e pedaliera dritta di 27 e tutte le sue canne sono contenute in cassa espressiva (quelle esterne non suonano)."}
{"id": "869401", "revid": "17351", "url": "https://it.wikipedia.org/wiki?curid=869401", "title": "Kamov Ka-29", "text": ""}
{"id": "869402", "revid": "17351", "url": "https://it.wikipedia.org/wiki?curid=869402", "title": "Ka-29", "text": ""}
{"id": "869403", "revid": "17351", "url": "https://it.wikipedia.org/wiki?curid=869403", "title": "Kamov Ka-27 Helix", "text": ""}
{"id": "869414", "revid": "287204", "url": "https://it.wikipedia.org/wiki?curid=869414", "title": "Contea di Oneida", "text": "Oneida \u00e8 il nome di tre diverse contee degli Stati Uniti d'America:"}
{"id": "869415", "revid": "28592", "url": "https://it.wikipedia.org/wiki?curid=869415", "title": "Grosso panno", "text": ""}
{"id": "869417", "revid": "599013", "url": "https://it.wikipedia.org/wiki?curid=869417", "title": "Alcal\u00e1 de Guadaira", "text": ""}
{"id": "869419", "revid": "1305772", "url": "https://it.wikipedia.org/wiki?curid=869419", "title": "Fabio Barovero", "text": "Biografia.\nNella seconda met\u00e0 degli anni ottanta si fa conoscere grazie ad una speciale menzione dalla Fondazione \"Russolo Pratella\" per la composizione \"Piombo per Teufels Garten\", concerto e sonorizzazione presso la Mostra d'Arte Contemporanea \"Hic sunt Leones\" di Torino.\nCon l'amico Luca Morino partecipa, suonando la fisarmonica, all'avventura dei \"Loschi Dezi\", una folk band molto attiva nell'underground torinese.\nL'esperienza \u00e8 la base per la fondazione dei Mau Mau, in cui le atmosfere piemontesi del connubio con Luca Morino si fondono con i ritmi africani di Tat\u00e8 Nsongan. Il trio forma una delle pi\u00f9 conosciute band italiane nel panorama della World Music.\nNel 1996 organizza \"Sport e Lumi\u00e8re\", spettacolo inaugurale del Festival del Cinema Sportivo presso il Teatro Regio di Torino.\nNel 1997 fonda con Roy Paci i Banda Ionica.\nNel 1999 produce e cura insieme a Davide Ferrario di un workshop a Sarajevo dal titolo \"Se non ci fossero le canzoni impazzirei\".\nNel 2000 fonda il gruppo Banda Maulera, una sorta di versione \"da strada\" dei Mau Mau. Con questa banda organizza eventi in piazza e partecipa agli album di Africa Unite, La Crus, Ivano Fossati.\nNel 2003, sfruttando una pausa nella produzione dei Mau Mau pubblica con il nome \"Vero\" l'album Preghiere. Nello stesso anno suona in scena con la Compagnia del Teatro dell'Elfo di Milano le musiche di \"Sdisor\u00e8\", spettacolo teatrale con Ferdinando Bruni.\nNel 2005 \u00e8 stato premiato con il Nastro d'argento per la miglior colonna sonora riferita al film \"La febbre\" di Alessandro D'Alatri con Fabio Volo nei panni del protagonista.\n\u00c8 anche autore di musiche per spot (Lavazza) e, con il patrocinio del Museo del Cinema di Torino, ha realizzato le musiche che accompagnano \"Blackmail\", un film muto di Alfred Hitchcock del 1929.\n\u00c8 il compagno della cantante Saba Anglana."}
{"id": "869421", "revid": "1573940", "url": "https://it.wikipedia.org/wiki?curid=869421", "title": "Contea di Elmore (Idaho)", "text": "La contea di Elmore, in inglese Elmore County, \u00e8 una contea dello Stato USA dell'Idaho. Al censimento del 2014 la popolazione era di 26.094 abitanti. Il suo capoluogo \u00e8 Mountain Home.\nGeografia fisica.\nL'U.S. Census Bureau certifica che l'estensione della contea \u00e8 di 8.030\u00a0km\u00b2, di cui 7.971\u00a0km\u00b2 composti da terra e i rimanenti 59\u00a0km\u00b2 composti di acqua.\nStoria.\nLa Contea di Elmore venne costituita il 7 febbraio 1889. Dal 2017 la zona pi\u00f9 settentrionale \u00e8 parte della Central Idaho Dark Sky Reserve."}
{"id": "869422", "revid": "34222", "url": "https://it.wikipedia.org/wiki?curid=869422", "title": "Torosauro", "text": ""}
{"id": "869423", "revid": "712828", "url": "https://it.wikipedia.org/wiki?curid=869423", "title": "Caramella Rara", "text": ""}
{"id": "869425", "revid": "124199940", "url": "https://it.wikipedia.org/wiki?curid=869425", "title": "Antonio Mantegazza", "text": "Biografia.\nEsponente di una famiglia milanese molto attiva in ambito artistico, nella specie in oreficeria e scultura. Con il fratello Cristoforo si dedic\u00f2 a quest'ultima, operando principalmente nell'ambito del Ducato di Milano su commissione ecclesiale o dei Duchi Sforza.\nNota \u00e8 la sua attivit\u00e0 di scultore per la Certosa di Pavia, attestata a partire dal 1463 assieme al citato Cristoforo. Essi si occuparono soprattutto dei chiostri e della facciata. L'ampia attivit\u00e0 della bottega dei due fratelli, a partire dagli anni Settanta \u00e8 testimoniata da un notevole numero di apprendisti, impegnati nella scultura lapidea, nell'intaglio ligneo, nella modellazione in terracotta e nel disegno. Scolp\u00ec un'ancona marmorea per la chiesa conventuale di Santa Maria Assunta in Campomorto, a Siziano. A seguito della morte del fratello, nel 1479, continu\u00f2 a lavorare alle sculture della facciata della Cerosa fino alla morte, in collaborazione con Giovanni Antonio Amadeo e il Tamagnino. Mor\u00ec nel 1495.\nGli sono stati attribuiti, bench\u00e9 la critica non sia unanime, le seguenti opere, quasi tutte realizzate per la Certosa:"}
{"id": "869426", "revid": "712828", "url": "https://it.wikipedia.org/wiki?curid=869426", "title": "Caramella rara", "text": ""}
{"id": "869430", "revid": "29863", "url": "https://it.wikipedia.org/wiki?curid=869430", "title": "Ada County", "text": ""}
{"id": "869431", "revid": "125954633", "url": "https://it.wikipedia.org/wiki?curid=869431", "title": "Kamov Ka-52", "text": "Il Kamov Ka-52 (in cirillico: \u041a\u0430\u043c\u043e\u0432 \u041a\u0430-52, nome in codice NATO: Hokum-B) anche noto come Alligator (in russo: \"\u0410\u043b\u043b\u0438\u0433\u0430\u0442\u043e\u0440\"), \u00e8 un elicottero d'attacco biposto a rotori coassiali controrotanti, di fabbricazione russa, sviluppato negli anni novanta a partire dal Kamov Ka-50 dall'OKB diretto da Nikolaj Il'i\u010d Kamov ed entrato in servizio con l'allora Aeronautica militare russa nel 2009.\nInizialmente chiamato a svolgere le funzioni di ricognitore e posto comando in supporto del Ka-50, quando la produzione di quest'ultimo venne sospesa nel 2009 il Ka-52 ne rilev\u00f2 l'eredit\u00e0 specializzandosi nel ruolo contro-carro.\nIn grado di svolgere anche il ruolo di addestratore, il Ka-52 ha ricevuto il battesimo del fuoco nel corso della Guerra civile siriana e vanta anche una versione navale, il Ka-52K Katran ed una aggiornata in avionica ed armamenti denominata Ka-52M al 2020 in fase avanzata di test.\nAl 2021, \u00e8 in servizio attivo nelle Forze aerospaziali e nella Marina militare della Federazione Russa in pi\u00f9 di 170 esemplari.\nStoria.\nSviluppo.\nIl primo prototipo dell'elicottero Ka-52, convertito dal seriale Ka-50, \u00e8 stato approntato nel novembre 1996, mentre ha compiuto il primo volo il 25 giugno 1997.\nIl 29 ottobre 2008 \u00e8 stata avviata la produzione in serie. Nel maggio 2011, il Ka-52 \u00e8 entrato in servizio con l'unit\u00e0 di combattimento dell'aviazione dell'esercito.\nKa-52K Katran\nInizialmente prevista per operare dalle portaelicotteri di fabbricazione francese Mistral, a seguito della rescissione del contratto come conseguenza delle sanzioni comminate alla Russia dalla comunit\u00e0 internazionale a seguito delle vicende nella penisola crimeana la versione navale del Ka-52,\u00e8 impiegata su diverse unit\u00e0 della marina russa in cui presta servizio dal 2016.\nCaratteristiche.\nKa-52 Alligator\nCaratteristica principale degli elicotteri progettati dalla Kamov, \u00e8 la presenza di rotori coassiali che permette l'assenza dell'elica di coda. Si tratta di una struttura pi\u00f9 complessa di quella tradizionale, ma permette di godere di una serie di vantaggi, quali il trasportare carichi pesanti, la manovrabilit\u00e0 e la velocit\u00e0 di punta.\nA livello di strutturale, il Ka-52 \u00e8 molto simile al Ka-50 da cui deriva e le differenze pi\u00f9 marcate si trovano nella cabina di pilotaggio: oltre ad avere un design pi\u00f9 aerodinamico, la cabina ospita due membri dell'equipaggio anzich\u00e9 uno. Dotato di seggiolini eiettabili, il Kamov ricorre ad una soluzione fuori dal comune per permettere l'eiezione ai piloti: al momento dell'espulsione, infatti, le pale vengono fatte saltare.\nKa-52K Katran\nRispetto alla versione standard, il velivolo si distingue per il meccanismo di ripiegamento delle pale dei rotori, pensato per semplificare le operazioni di stivaggio e movimentazione sul ponte di volo. Inoltre, il mezzo \u00e8 dotato di un telaio rinforzato che incrementa le probabilit\u00e0 di sopravvivenza dell\u2019equipaggio in caso di atterraggio di emergenza in acqua.\nUso in combattimento.\nLe forze armate russe hanno impiegato attivamente i Ka-52 in Siria a partire dall'aprile 2016, distruggendo mezzi corazzati, carri armati e fortificazioni nonch\u00e9 conducendo ricognizioni aeree e missioni di scorta. \u00c8 stato ampiamente impiegato contro i miliziani dell'ISIS durante le battaglie per la liberazione della citt\u00e0 di Palmira.\nAnche il Ka-52K Katran \u00e8 stato impiegato con successo sul territorio siriano: le missioni sono state effettuate dalla portaerei Admiral Kuznetsov nel novembre 2017.\nNel febbraio 2022 il Ka-52 \u00e8 stato impiegato durante l\u2019invasione dell\u2019Ucraina."}
{"id": "869432", "revid": "114619874", "url": "https://it.wikipedia.org/wiki?curid=869432", "title": "Alcal\u00e1", "text": "Alcal\u00e1 deriva dall'espressione araba \"al-qal\u02bfa\", che significa \"il castello\", ed \u00e8 presente in vari toponimi di paesi di lingua spagnola:"}
{"id": "869433", "revid": "17351", "url": "https://it.wikipedia.org/wiki?curid=869433", "title": "Kamov Ka-50 Hokum", "text": ""}
{"id": "869439", "revid": "74801", "url": "https://it.wikipedia.org/wiki?curid=869439", "title": "Antonio Maria Gianelli", "text": "Biografia.\nNacque nella frazione di Cerreta, oggi compresa nel comune di Carro in provincia della Spezia, da genitori contadini, ebbe cinque fratelli. Studi\u00f2, dal 1795, presso la scuola parrocchiale di Castello. La famiglia non aveva i mezzi per fargli continuare gli studi, ma la signora Nicoletta Assereto in Rebisso, ricca vedova e proprietaria dei terreni dove il padre lavorava come mezzadro, si offr\u00ec di accogliere il giovane in una sua casa a Genova e presentarlo come alunno esterno al seminario. Nel novembre 1807, all'et\u00e0 di 18 anni, fu ammesso al seminario di Genova al corso di Retorica.\nNel 1811 inizi\u00f2 lo studio della Teologia dogmatica e morale e per proprio conto studi\u00f2 sacra Liturgia e a settembre fu ordinato suddiacono e ottenne il permesso di poter predicare. Il cardinale Giuseppe Maria Spina, arcivescovo di Genova, lo ordin\u00f2 diacono nel marzo 1812. Il 24 maggio 1812 divenne sacerdote nella chiesa di Nostra Signora del Carmine in Genova, con una dispensa pontificia di 11 mesi non avendo ancora compiuto i 24 anni richiesti dalla legge canonica del tempo; poi si rec\u00f2 a Cerreta dove celebr\u00f2 la sua prima messa. Venne inviato in aiuto al vecchio abate dell'antica chiesa di San Matteo in Genova, chiesa dei Doria, e nel febbraio del 1813 fu ufficialmente nominato vice-parroco della stessa chiesa.\nIl 23 maggio 1814 entr\u00f2 a far parte della Congregazione dei Missionari suburbani di Genova, dediti alle missioni popolari. Nel settembre 1815 e nei due anni successivi fu docente di retorica presso il collegio dei Padri Scolopi a Carcare, che allora rientrava nella diocesi di Acqui Terme e quindi facente parte dell'arcidiocesi di Genova.\nNel novembre 1816 assunse la carica di insegnante di lettere e di retorica presso il seminario arcivescovile di Genova e poi dal 1822 ebbe anche la carica di direttore di disciplina; qui rimase per 10 anni avendo come allievi tra gli altri il futuro arcivescovo Salvatore Magnasco e Giuseppe Frassinetti.\nNel 1823 compose il suo primo scritto, un galateo ad uso dei seminaristi: \"Regole di civilt\u00e0 e di buona creanza\".\nIl 21 giugno 1826 il cardinale arcivescovo di Genova Luigi Lambruschini nomin\u00f2 Gianelli arciprete della parrocchia di San Giovanni Battista di Chiavari, ora nella diocesi di Chiavari e vicario di Foraneo del Levante e della Val di Vara, con 110 parrocchie, zona geografica dello spezzino, allora ancora compresa nell'arcidiocesi di Genova e nel Dipartimento del Levante.\nNel novembre 1826, all'apertura del seminario di Chiavari, fu nominato Prefetto degli Studi; vi insegn\u00f2 teologia dogmatica, teologia morale, filosofia, italiano, latino e greco. Concentrandosi sulla preparazione del clero inizi\u00f2 subito ad attuare una riforma nei seminari:\nIl 22 novembre 1833, su incarico del cardinale Placido Maria Tadini di Genova, port\u00f2 a termine la riforma del monastero delle agostiniane di Varese Ligure e oper\u00f2 nel frattempo come guida spirituale delle Clarisse.\nIl 3 aprile del 1837 pose la prima pietra del Conservatorio.\nFond\u00f2 a Chiavari il 12 gennaio 1829 la congregazione delle Figlie di Maria Santissima dell'Orto. La Madonna dell'Orto \u00e8 la santa patrona della rivierasca cittadina ligure. Oggi queste religiose sono conosciute come Suore Gianelline. La congregazione fu creata inizialmente radunando un gruppo di giovani donne per l'opera all'Ospizio di Carit\u00e0 e Lavoro, allo scopo di formare maestre ed educatrici per l'assistenza delle ragazze abbandonate, ma poi il loro compito si estese anche ai poveri e agli infermi. Successivamente nel giro di pochi anni le \"Gianelline\" assunsero numerosi altri impegni, come la direzione degli ospedali di Chiavari, La Spezia e Ventimiglia; l'apertura di un educandato chiamato le \"Fanciulle di Maria\"; di scuole per ragazze indigenti, con l'apertura delle prime scuole materne in Italia.\nL'ordine verr\u00e0 definitivamente approvato dal papa Leone XIII il 7 giugno 1882. Accanto al Gianelli vi \u00e8 una giovane vedova, Caterina Podest\u00e0, cofondatrice e prima Superiora Generale dell'Istituto, impegnata a far decollare la congregazione e svilupparla dapprima in Liguria poi a Piacenza e in altri luoghi d'Italia e del mondo.\nIl 25 agosto 1835, portando in processione il Cristo Nero fu protagonista del \"miracolo delle rondini\".\nVescovo di Bobbio.\nNel febbraio 1838, mentre era impegnato in una missione popolare a San Bartolomeo della Ginestra, frazione di Sestri Levante, gli giunse la notizia della nomina all'episcopato di Bobbio, attualmente in provincia di Piacenza, ma a quel tempo sotto la divisione di Genova e appartenente alla Diocesi suffraganea dell'arcivescovado di Genova. Il 6 maggio 1838 venne consacrato vescovo della diocesi di Bobbio a Genova dal cardinale Tadini e prest\u00f2 giuramento nelle mani del re Carlo Alberto.\nNel novembre 1838, dopo un progetto durato un mese, radun\u00f2 i missionari \"Liguoriani\" fondando la Congregazione missionaria, degli Oblati di Sant'Alfonso. Il 30 agosto 1839 furono approvate con decreto pontificio le Regole degli Oblati. Essi nel 1840 ebbero la loro sede nel santuario della Madonna dell'Aiuto in Bobbio e si dedicarono alla direzione e all'insegnamento nelle scuole e nei seminari, al collegio di Santa Chiara e ad altre missioni rurali e popolari. Tra i molti missionari Oblati vi fu Cristoforo Bonavino.\nNel 1841 giunsero a Bobbio anche le suore gianelline di Chiavari, la cui sede divenne la chiesa di San Nicola con l'attiguo convento; esse iniziarono ad occuparsi dell'ospedale e in seguito anche della scuola femminile di San Nicola. Attualmente il convento \u00e8 sede anche della Casa di accoglienza ed \u00e8 situato in piazza San Colombano, di fronte all'abbazia omonima. Nei quasi otto anni di permanenza a Bobbio don Gianelli comp\u00ec altre due visite pastorali.\nA 56 anni, nell'aprile 1845 comparvero i primi sintomi della tisi, non riconosciuta subito dai medici. Nel maggio si ritir\u00f2 nella villetta di Fognano sulla riva destra del fiume Trebbia, dove parve ristabilirsi e volle riprendere l'attivit\u00e0 pastorale. La malattia durante l'inverno non gli diede tregua e nella primavera del 1846, essendo le sue condizioni peggiorate, su consiglio del medico, and\u00f2 a Piacenza, dove inizialmente ebbe un parziale miglioramento; ma il 7 giugno 1846 mor\u00ec. Dopo i funerali in cattedrale, il corpo fu posto nella cripta dei Sepolcri dei Vescovi, accanto a suoi predecessori.\nIn seguito le sue spoglie vennero trasferite nell'attigua cappella a lui dedicata, all'interno di un'urna trasparente, sotto l'altare sempre nella cripta del duomo di Bobbio.\nCulto.\nI fedeli gli attribuiscono alcuni miracoli.\nIl papa Benedetto XV nel 1920 dichiar\u00f2 l'eroicit\u00e0 delle virt\u00f9 da lui praticate. Fu dichiarato beato dal pontefice Pio XI il 19 aprile 1925, che ne autorizz\u00f2 anche la pubblica venerazione. Venne proclamato santo il 21 ottobre 1951 da papa Pio XII.\nIl 4 giugno 2000 fu ufficiosamente nominato santo patrono di Bobbio, insieme a san Colombano, e patrono della val di Vara.\nNel 2001, a 50 anni dalla sua canonizzazione, le reliquie furono portate in pellegrinaggio da Bobbio nella val di Vara fino a Chiavari, nei luoghi cari al Gianelli e nella sede delle sue suore gianelline.\nIl 21 ottobre 2001 gli \u00e8 stata dedicata una statua in marmo bianco di Carrara su disegno di Luciano Lodola e collocata alle porte della citt\u00e0 bobbiese.\nA Genova vi \u00e8 una dedica con foto nella chiesa di San Matteo dove fu vice-parroco e nella cattedrale di San Lorenzo \u00e8 stata posta una statua ad omaggio del vescovo.\nOpere.\nGianelli ha lasciato molti scritti, tra i quali una \"Vita di San Colombano\", panegirici, regole, prediche, discorsi morali e un Carteggio con la sua corrispondenza.\nGenealogia episcopale.\nLa genealogia episcopale \u00e8:"}
{"id": "869440", "revid": "17351", "url": "https://it.wikipedia.org/wiki?curid=869440", "title": "Ka-50 Hokum", "text": ""}
{"id": "869443", "revid": "17351", "url": "https://it.wikipedia.org/wiki?curid=869443", "title": "Ka-50", "text": ""}
{"id": "869446", "revid": "1543377", "url": "https://it.wikipedia.org/wiki?curid=869446", "title": "Dolores Hidalgo", "text": "Dolores Hidalgo Cuna de la Independencia Nacional, \u00e8 il suo nome completo, \u00e8 uno dei 46 comuni dello stato di Guanajuato, si trova al centro dello stato e il suo territorio e ha un'estensione di 1.590\u00a0km\u00b2, l'equivalente al 5,2% della superficie dello stato.\nLa citt\u00e0 \u00e8 stata inserita nel 2002 tra le \"Citt\u00e0 Magiche\" del Messico.\nStoria.\nLa citt\u00e0 \u00e8 considerata la culla dell'Indipendenza Messicana, perch\u00e9 la sua parrocchiale fu testimone del famoso Grito de Dolores, la convocazione iniziale per prendere le armi contro la Corona spagnola fatta da padre Hidalgo nella mattinata del 16 settembre 1810.\nEconomia.\nLa popolazione \u00e8 dedita principalmente alla coltivazione dell'uva e dell'avena."}
{"id": "869447", "revid": "1630518", "url": "https://it.wikipedia.org/wiki?curid=869447", "title": "Gomphotherium", "text": "Il gomfoterio (gen. Gomphotherium) \u00e8 un proboscidato estinto, vissuto nel Miocene in Europa, Africa, Asia e Nordamerica.\n\"Elefanti\" a quattro zanne.\nPer forma e dimensioni questo grande mammifero (l'altezza raggiungeva i tre metri) non doveva essere troppo diverso dagli attuali elefanti. La caratteristica distintiva pi\u00f9 evidente del gomfoterio era per\u00f2 la presenza di due lunghe zanne poste nella mandibola, che andavano a fare il paio con quelle superiori. L'aspetto dell'animale, quindi, doveva essere quello di uno strano \"elefante dal becco\". Questa bizzarra specializzazione doveva servire ai gonfoteri per dragare i fiumi e i laghi alla ricerca di piante acquatiche che costituivano il loro nutrimento. Le caratteristiche zanne subirono un'ulteriore evoluzione nella linea che condusse ai mastodonti \"dalle zanne a pala\", come \"Amebelodon\" e \"Platybelodon\".\nOltre che per le zanne, anche il resto del cranio del gonfoterio era diverso da quello degli elefanti attuali: era pi\u00f9 lungo e basso, e i molari erano presenti in misura maggiore, con una superficie di masticazione pi\u00f9 ridotta. Rispetto ai proboscidati primitivi, per\u00f2, la dentatura del gomfoterio \u00e8 maggiormente specializzata. Questi mastodonti a quattro zanne, come spesso sono chiamati, si diffusero negli ambienti lacustri e paludosi tipici del Miocene; i gomfoteri furono animali dal grande successo evolutivo, visto che prosperarono in molte parti del mondo per svariati milioni di anni. Il genere \"Gomphotherium\" comprende varie specie, la pi\u00f9 nota delle quali \u00e8 senza dubbio \"G. angustidens\"."}
{"id": "869448", "revid": "38120", "url": "https://it.wikipedia.org/wiki?curid=869448", "title": "12-5-87 Aprite i vostri occhi", "text": ""}
{"id": "869449", "revid": "118977409", "url": "https://it.wikipedia.org/wiki?curid=869449", "title": "Ka-52", "text": ""}
{"id": "869451", "revid": "956150", "url": "https://it.wikipedia.org/wiki?curid=869451", "title": "Concentrazione antifascista", "text": "La Concentrazione antifascista (pi\u00f9 formalmente concentrazione d'azione antifascista) fu un'aggregazione unitaria tra le diverse componenti dell'opposizione antifascista in esilio, operante in Francia tra il 1927 e il 1934, allo scopo di condividere una comune piattaforma di lotta contro il fascismo.\nStoria.\nL'iniziativa, finalizzata alla ricerca di un'aggregazione unitaria tra le diverse componenti dell'opposizione in esilio, venne presa dall'ex sindacalista rivoluzionario Alceste De Ambris e dal giornalista antifascista Luigi Campolonghi, rispettivamente presidente e segretario della Lega italiana dei diritti dell'uomo (LIDU). In particolare, il secondo dei due, caporedattore della pagina in lingua italiana del quotidiano nizzardo \"La France de Nice e du Sud-Est\", si fece portavoce dell'esigenza di un punto di coagulazione, affinch\u00e9 la riorganizzazione dell'antifascismo all'estero non riproducesse le antiche divisioni esistenti in Italia, prima dell'instaurazione della dittatura.\nNell'ottobre 1926, a N\u00e9rac, Campolonghi espose tali idee nel corso di una riunione di carattere informale alla presenza, tra gli altri, dei repubblicani Aurelio Natoli e Mario Pistocchi e del socialista riformista Giuseppe Emanuele Modigliani. Il 6 dicembre 1926, si costitu\u00ec a Parigi un primo Comitato d'attivit\u00e0 antifascista, composto dai rappresentanti del PRI, del PSI e del PSLI di Filippo Turati e Claudio Treves, allo scopo di accertare se esistessero le condizioni per trasformare in alleanza stabile la collaborazione tra le forze antifasciste. Il comitato approv\u00f2 la proposta dei socialisti riformisti di costituire una \"concentrazione d'azione\", formata da un cartello di partiti pienamente autonomi e di diversa estrazione ideologica e politica, ma condividenti un'identica base programmatica di opposizione al fascismo.\nLa Concentrazione antifascista si costitu\u00ec, quindi, a Parigi, il 28 marzo 1927, tra il PRI, il PSI, il PSULI (nome assunto dai socialisti riformisti di Turati), la Lega italiana dei diritti dell'uomo e l'ufficio estero della CGIL di Bruno Buozzi. Ne rimasero fuori il Partito Comunista d'Italia e gli aderenti ai partiti non ricostituitisi in esilio (liberali, popolari, ecc.)\nProgramma.\nIl programma della Concentrazione, pubblicato sul settimanale \"La Libert\u00e0\", diretto da Claudio Treves, era piuttosto moderato, non comprendendo rivendicazioni sociali. Il suo atto costitutivo, inoltre, lungi dal pronunciare una condanna decisa e inequivocabile - oltre che del fascismo - anche della monarchia, come avrebbero voluto i repubblicani, si limitava ad un'anonima deplorazione verso taluni istituti che avrebbero favorito il fascismo, avendogli lasciato mano libera nell'asservire il paese e nel sopprimere le libert\u00e0 individuali e collettive. Per tale motivo, i repubblicani - e, in particolare, l'ala sinistra del partito, guidata da Fernando Schiavetti e Mario Bergamo - intraprese sin dall'inizio uno scontro politico con i socialriformisti di Turati e Treves, egemoni all'interno della \"Concentrazione\". Questi ultimi, infatti, ancora per tutto il 1927, non escludevano la possibilit\u00e0 che il re cogliesse l'occasione favorevole per licenziare Mussolini e metter fine alla dittatura. Solo nel maggio del 1928, il Comitato centrale della Concentrazione antifascista, indic\u00f2 nell'instaurazione della repubblica democratica dei lavoratori, l'obiettivo finale della battaglia antifascista. Ci\u00f2 indusse l'organo repubblicano \"L'Italia del Popolo\", nel luglio del 1928 a sostenere e prendere parte attiva alle iniziative della \"Concentrazione\" e la direzione del PRI a deliberare di devolvere alla stessa la met\u00e0 del ricavato delle iniziative promosse dalle organizzazioni di partito.\nEstensione dell'accordo.\nLa Concentrazione era stata inizialmente criticata da Carlo Rosselli, fondatore del movimento antifascista in esilio Giustizia e Libert\u00e0, per quella che lui definiva la \"passivit\u00e0 aventiniana\", cio\u00e8 il nutrire la speranza in un intervento del re per uscire dal fascismo, nonch\u00e9 l'appoggiarsi a forze, oltre alla monarchia, all'Esercito e alla Chiesa, chiaramente succubi e complici del regime. Anche il maestro spirituale di Rosselli, l'illustre antifascista Gaetano Salvemini, dalle colonne de \"La Libert\u00e0\", aveva esortato gli esuli all'autocritica e, quindi, interrotto i rapporti con la \"Concentrazione\".\nTuttavia, l'adesione al repubblicanesimo del partito donde proveniva Rosselli, il PSULI di Turati, Treves e Saragat e la sua confluenza nel Partito Socialista Italiano di Pietro Nenni (luglio 1931), mut\u00f2 l'atteggiamento del leader di Giustizia e Libert\u00e0. Rosselli stipul\u00f2 - quindi - un accordo con il PSI che riconobbe in GL \"il movimento unitario dell'azione rivoluzionaria in Italia\". Nell'ottobre del 1931, tale accordo venne esteso alla Concentrazione Antifascista, sancendo l'ingresso nella stessa anche di Giustizia e Libert\u00e0 e l'inclusione di GL nel comitato esecutivo dell'organizzazione, composto da tre elementi in rappresentanza del PSI del PRI e di GL, scelti di comune accordo.\nL'accordo tra le tre formazioni politiche sub\u00ec una battuta d'arresto quando, al 4\u00ba congresso in esilio del Partito Repubblicano Italiano, (Saint Louis, 19-20 marzo 1932), la corrente contraria alla partecipazione del partito alla Concentrazione antifascista (Raffaele Rossetti) si alle\u00f2 con la sinistra filo comunista (Fernando Schiavetti) e, risultando maggioritaria, deliber\u00f2 il ritiro del PRI dalla \"Concentrazione\". Al congresso successivo, che si tenne a Parigi l'anno dopo (aprile 1933), invece, sull'opposto programma filo concentrazionista, fu eletto segretario politico Randolfo Pacciardi, che sanc\u00ec il reingresso del partito nella \"Concentrazione\".\nNel giugno del 1933, le tre forze politiche aderenti all'organizzazione si accordarono sulla nomina di un triumvirato incaricato della gestione collegiale della segreteria politica, composto da Saragat per il PSI, Pacciardi per il PRI e Alberto Cianca per GL.\nSuccessivamente, i contrasti tra le varie correnti si susseguirono: socialisti e repubblicani criticarono come un'\"invasione di campo\" il programma pubblicato da Rosselli nel primo numero dei \"Quaderni di Giustizia e Libert\u00e0\", giudicato operaistico e giacobino. Inoltre, non fu particolarmente ben visto dal RI e da GL l'orientamento del Partito Socialista nella direzione di un patto d'unit\u00e0 d'azione con il Partito Comunista d'Italia. Ci\u00f2 condusse, nel maggio del 1934, allo scioglimento definitivo della Concentrazione Antifascista."}
{"id": "869453", "revid": "122372719", "url": "https://it.wikipedia.org/wiki?curid=869453", "title": "La vita secondo Jim", "text": "La vita secondo Jim (\"According to Jim\") \u00e8 una sitcom statunitense prodotta dal 2001 al 2009.\nIl protagonista della serie \u00e8 l'attore James Belushi nei panni di Jim, un padre di famiglia immaturo e irresponsabile; secondo le intenzioni degli autori, il protagonista Jim \u00e8 una sorta di personificazione di Homer Simpson.\nLa serie ha ottenuto 4 candidature ai Primetime Emmy Awards e 7 allo Young Artist Award.\nLa sitcom \u00e8 stata trasmessa in prima visione negli Stati Uniti da ABC, mentre in Italia \u00e8 stata trasmessa in chiaro da Italia 1 e sul satellite da Disney Channel e Fox. In Svizzera \u00e8 stata trasmessa da RSI LA1.\nTrama.\nChicago. Jim \u00e8 un quarantenne, padre di famiglia, sposato con Cheryl e padre di tre bambini, le due femmine Ruby e Gracie e l'ultimo arrivato, il maschio Kyle. Jim ama la sua famiglia ma racchiude in s\u00e9 gli stereotipi pi\u00f9 enfatizzati dell'uomo pigro; spesso si dimostra immaturo e irresponsabile per la sua et\u00e0, tanto da passare le sue giornate a oziare, cercando di trovare quanto prima il tempo di dedicarsi alle sue pi\u00f9 grandi passioni, ovvero mangiare, bere con gli amici e suonare blues con la sua band. Proprio questo stile di vita lo porta spesso e volentieri a cacciarsi in qualche guaio o a combinare qualche misfatto: \u00e8 a questo punto che deve intervenire Cheryl, che in qualche modo riesce ogni volta a togliere il marito dai guai, e che trova sempre la forza di perdonarlo, nella vana speranza che prima o poi diventi maturo e responsabile.\nA fare da contorno alle vicende di Jim e Cheryl ci sono Andy e Dana, rispettivamente fratello e sorella minore di Cheryl, in pratica una \"ingombrante\" presenza fissa in casa della coppia. Andy, che oltre a essere il migliore amico di Jim \u00e8 anche suo collega di lavoro, spesso resta invischiato suo malgrado nei guai causati dal cognato; i suoi tentativi di risolvere la situazione, sovente, non fanno altro che peggiorarla irrimediabilmente. Jim \u00e8 invece spesso criticato da Dana, che non lo ritiene all'altezza di Cheryl e non manca mai di farglielo notare e appena pu\u00f2 non perde occasione di aiutare la sorella a smascherare i misfatti del marito.\nEpisodi.\nLa serie \u00e8 andata in onda negli Stati Uniti a partire dal 3 ottobre 2001. Nel maggio del 2007 la serie, giunta alla sesta stagione, era stata cancellata, ma a fine giugno la ABC decise di ordinare una settima stagione di 18 episodi, riportando cos\u00ec la serie in vita, e confermandola, nel marzo del 2008, per una ottava stagione di 18 episodi. Nel dicembre dello stesso anno l'attore Larry Joe Campbell annunci\u00f2 che la serie avrebbe avuto termine con l'ottava stagione, e che il 18\u00ba episodio sarebbe stato l'episodio finale della stagione e conclusivo dell'intera serie.\nSia James Belushi (Jim) che Kimberly Williams-Paisley (Dana) e Larry Joe Campbell (Andy) hanno diretto alcuni episodi della sitcom.\nColonna sonora.\nLo stesso James Belushi si \u00e8 occupato, tra l'altro, di curare la colonna sonora de \"La vita secondo Jim\", a carattere blues. Il tema musicale della sitcom \u00e8 stato scritto da Belushi insieme a Glen Clark, mentre le musiche degli episodi sono suonate da lui stesso insieme alla sua band musicale, i Sacred Hearts."}
{"id": "869454", "revid": "71433", "url": "https://it.wikipedia.org/wiki?curid=869454", "title": "Steven Shainberg", "text": ""}
{"id": "869463", "revid": "287204", "url": "https://it.wikipedia.org/wiki?curid=869463", "title": "Eva Axen", "text": ""}
{"id": "869467", "revid": "1494169", "url": "https://it.wikipedia.org/wiki?curid=869467", "title": "San Fabian", "text": ""}
{"id": "869478", "revid": "729019", "url": "https://it.wikipedia.org/wiki?curid=869478", "title": "Contea di Escambia (Florida)", "text": "La contea di Escambia, in inglese Escambia County, \u00e8 una contea dello Stato USA della Florida. Il nome deriva dal nome del fiume Escambia River nel linguaggio dei nativi americani. Al censimento del 2000 la popolazione era di 294.210 abitanti. Il suo capoluogo \u00e8 Pensacola.\nGeografia fisica.\nL'U.S. Census Bureau certifica che l'estensione della contea \u00e8 di 2.268\u00a0km\u00b2, di cui 1.715\u00a0km\u00b2 composti da terra e i rimanenti 552\u00a0km\u00b2 composti di acqua.\nStoria.\nLa Contea di Escambia venne costituita il 22 luglio 1821."}
{"id": "869483", "revid": "125396096", "url": "https://it.wikipedia.org/wiki?curid=869483", "title": "Tratturo L'Aquila-Foggia", "text": "Il regio tratturo L'Aquila-Foggia, chiamato anche tratturo del Re o tratturo Magno, con i suoi 244\u00a0km \u00e8 il pi\u00f9 lungo e il pi\u00f9 importante tra i tratturi italiani.\nStoria.\nIl percorso dall'alto Aterno fino al Tavoliere delle Puglie \u00e8 documentato essere utilizzato dai vestini cismontani sin dal VII secolo a.C., presumibilmente con partenza da Amiternum e passaggio attraverso i centri di Peltuinum e Aufinum. L'asse viario venne consolidato nel 47 d.C. con la creazione della via Claudia Nova che ricalcava il percorso iniziale del tratturo fino alla Chiesa di Santa Maria dei Cintorelli.\nAlla caduta dell'impero romano, la strada continu\u00f2 a essere percorsa con origine da Forcona o Aveia; infine, con la fondazione dell'Aquila nel XIII secolo, il tratturo trov\u00f2 definitivamente la sua partenza in corrispondenza della basilica di Santa Maria di Collemaggio, che ancora oggi presenta un vasto sagrato in erba dedicato al raduno degli ovini in occasione della transumanza. La stessa citt\u00e0 federiciana dovette gran parte del suo prestigio acquisito nel XIV e XV secolo alla pastorizia e la congregazione dell'Arte aquilana della Lana finanzi\u00f2 gran parte dei monumenti cittadini, compreso il mausoleo di Celestino V situato proprio a Collemaggio.\nGrande rilievo svolgevano in quest'epoca anche i numerosi castelli e torri di avvistamento disseminate lungo il percorso, in special modo nell'area aquilana; queste fortificazioni erano sorte in epoca longobarda o normanna con funzione difensiva ma vennero successivamente adibite a punti di sorveglianza dei percorsi delle greggi. Tra di essi, le fortificazioni pi\u00f9 note sono Rocca Calascio, al margine di Campo Imperatore, e la torre di Forca di Penne in corrispondenza dell'omonimo valico; entrambi erano controllati dalla baronia di Carapelle.\nLo sviluppo del tratturo si verific\u00f2 soprattutto nella seconda met\u00e0 del XV secolo grazie agli Aragonesi. In particolare re Alfonso V d'Aragona, nel 1447, regolament\u00f2 i percorsi della transumanza, individuando le cinque tratte principali che presero poi il nome di \u00abregi tratturi\u00bb o \u00abtratturi alfonsini\u00bb. Contemporaneamente, fu istituita la regia dogana della mena delle pecore di Puglia (con sede dapprima a Lucera, ben presto trasferita a Foggia) per la riscossione dei pedaggi. Nel secolo seguente fu istituita inoltre, per distaccamento dalla regia dogana, la Doganella d'Abruzzo per la regolamentazione della \u00abpiccola transumanza\u00bb, ossia quella limitata ai confini abruzzesi. Le dogane vennero poi abolite nel 1806 contemporaneamente alla riforma relativa all'eversione della feudalit\u00e0.\nNel XIX secolo il punto di ritrovo del foro boario si individu\u00f2 presso il piazzale del Forte spagnolo, all'epoca privo dell'attuale parco.\nA partire dagli anni Sessanta il fenomeno della transumanza and\u00f2 progressivamente scemando, e con esso il percorso del tratturo Magno. Negli ultimi decenni si \u00e8 valutato di convertire il tratturo in un percorso ciclopedonale con funzione storico-culturale.\nGeografia.\nIl tratturo magno ha origine dalla basilica di Santa Maria di Collemaggio all'Aquila; la tradizionale partenza della transumanza dal sagrato della basilica, storicamente accertata sin dalla fine del XIII secolo, fu poi codificata dai regolamenti alfonsini del XV secolo. \nDal capoluogo abruzzese, l'itinerario storico segue poi il corso dell'Aterno attraversando le frazioni di fondovalle di Sant'Elia, Bazzano, Onna e San Gregorio; una variante al percorso, passante per la chiesa di Santa Maria del Soccorso, attraversa invece i centri di Tempera e Paganica per ricongiungersi poi al tragitto principale. Superato Poggio Picenze il percorso si discosta dall'Aterno per risalire verso Prata d'Ansidonia, costeggiando i resti dell'antica citt\u00e0 di Peltuinum, giungendo quindi sull'altopiano di Navelli.\nSi attraversa la piana sino alla chiesa di Santa Maria dei Cintorelli presso Caporciano. Da questo punto si distacca un secondo tratturo regio, il tratturo Centurelle-Montesecco che si sviluppa quasi parallelamente al tratturo L'Aquila-Foggia. La prima parte del percorso fino a Cintorelli ricalca la strada d'et\u00e0 romana denominata via Claudia Nova e sostituita, in et\u00e0 contemporanea, dalla strada statale 17 dell'Appennino Abruzzese ed Appulo-Sannitico.\nDa Cintorelli, il tratturo entra quindi nei territori dell'antica baronia di Carapelle, risalendo le propaggini sud-orientali del Gran Sasso d'Italia ed entrando nella valle del Tirino nei pressi della citt\u00e0 vestina di Aufinum, tra Ofena e Capestrano. Dopo aver costeggiato il lago di Capodacqua, si attraversa il valico di Forca di Penne e, passati i borghi di Brittoli e Corvara si entra in val Pescara.\nQuindi si dirige verso Lanciano per raggiungere la costa adriatica in prossimit\u00e0 della foce del fiume Osento.\nSi interna di nuovo nella pianura di Vasto per costeggiare di nuovo la costa alla foce del fiume Trigno entra nel Molise. \nDa qui iniziava a raccogliere le greggi del Molise, costeggiando la ferrovia Foggia-San Severo per poi raggiungere Foggia, citt\u00e0 sede della Dogana delle pecore, con lo stesso punto di arrivo del Tratturo Celano-Foggia presso la Chiesa delle Croci ed il monumento dell'Epitaffio.\nLungo il percorso ancora oggi si osservano numerose chiese campestri o chiese tratturali per il riparo e il conforto dei pastori; ad esempio la chiesa di San Paolo di Peltuinum e la chiesa di Santa Maria dei Cintorelli, da dove si separa il Tratturo Centurelle-Montesecco.\nPercorso.\nI comuni attraversati dal tratturo sono:"}
{"id": "869486", "revid": "287204", "url": "https://it.wikipedia.org/wiki?curid=869486", "title": "Ennagono", "text": "In geometria, un ennagono (o nonagono) \u00e8 un poligono con nove lati. Il nome \"ennagono\" deriva dal greco \"enneagonon\", (\u03b5\u03bd\u03bd\u03b5\u03b1, \"nove\" + \u03b3\u03c9\u03bd\u03bf\u03bd, \"angolo\").\nPer ennagono regolare si intende un ennagono semplice, convesso, avente i lati di uguale lunghezza e con gli angoli interni di uguale ampiezza, pari a 140\u00b0. L'area di un ennagono regolare di lato \"a\" \u00e8 data da\nIn molti contesti il termine ennagono viene usato per indicare un ennagono regolare.\nTra gli ennagoni non semplici, con lati che si intersecano in punti non estremit\u00e0, si trovano due ennagoni stellati regolari.\nGrafi.\nIl grafo completo K9 \u00e8 spesso disegnato come un \"ennagono regolare\" con tutti e 36 gli spigoli connessi. Questo grafo rappresenta anche una proiezione ortogonale dei 9 vertici e 36 spigoli di un simplesso 8-dimensionale.\nCostruzione e perimetro.\nUn ennagono regolare \"non\" pu\u00f2 essere costruito in modo esatto con riga e compasso. Qui sotto ne \u00e8 mostrata una costruzione che fornisce un'ottima approssimazione (circa un millesimo di grado sull'angolo al centro):\nPer trovare il perimetro di un ennagono regolare basta moltiplicare un suo lato per 9\nP= a \u2022 9"}
{"id": "869488", "revid": "228587", "url": "https://it.wikipedia.org/wiki?curid=869488", "title": "San Nicol\u00e1s", "text": "San Nicol\u00e1s (San Nicola) pu\u00f2 riferirsi a:\nCon la grafia San Nicolas:"}
{"id": "869490", "revid": "88740", "url": "https://it.wikipedia.org/wiki?curid=869490", "title": "San Quintin", "text": "San Quintin (San Quintino) pu\u00f2 riferirsi a:"}
{"id": "869498", "revid": "365411", "url": "https://it.wikipedia.org/wiki?curid=869498", "title": "First Division 1889-1890", "text": "La First Division 1889-1890 \u00e8 stata la 2\u00aa edizione della massima serie del campionato inglese di calcio, disputato tra il 7 settembre 1889 e il 31 marzo 1890 e concluso con la vittoria del , al suo secondo titolo consecutivo.\nCapocannoniere del torneo \u00e8 stato Jimmy Ross (Preston N.E.) con 24 reti.\nClassifica finale.\nLegenda:\nNote:\nRisultati.\nCalendario.\n7 settembre 1889\n14 settembre 1889\n16 settembre 1889\n21 settembre 1889\n28 settembre 1889\n30 settembre 1889\n5 ottobre 1889\n12 ottobre 1889\n19 ottobre 1889\n26 ottobre 1889\n2 novembre 1889\n4 novembre 1889\n9 novembre 1889\n11 novembre 1889\n16 novembre 1889\n21 novembre 1889\n23 novembre 1889\n30 novembre 1889\n30 novembre 1889\n7 dicembre 1889\n14 dicembre 1889\n21 dicembre 1889\n23 dicembre 1889\n25 dicembre 1889\n26 dicembre 1889\n28 dicembre 1889\n1\u00ba gennaio 1890\n4 gennaio 1890\n11 gennaio 1890\n25 gennaio 1890\n8 febbraio 1890\n15 febbraio 1890\n18 febbraio 1890\n22 febbraio 1890\n24 febbraio 1890\n1\u00ba marzo 1890\n8 marzo 1890\n10 marzo 1890\n13 marzo 1890\n15 marzo 1890\n17 marzo 1890\n22 marzo 1890\n24 marzo 1890\n27 marzo 1890\n31 marzo 1890"}
{"id": "869499", "revid": "123481380", "url": "https://it.wikipedia.org/wiki?curid=869499", "title": "Masyaf", "text": "Ma\u1e63y\u0101f o Ma\u1e63y\u0101d ( o \ufee3\ufebc\ufef4\ufe8e\ufea9) \u00e8 una citt\u00e0 siriana del governatorato di Hama, capoluogo dell'omonimo distretto e dell'omonimo sottodistretto. La citt\u00e0 \u00e8 nota per la fortezza ismailita che la sovrasta, antica sede della Setta degli assassini.\nGeografia fisica.\nMasyaf \u00e8 situato ai piedi delle pendici orientali della catena montuosa di Jabal Ansariyah. L'altitudine media di Masyaf \u00e8 di 485 metri. \u00c8 appena ad ovest della pianura di al-Ghab: a nord scorre un affluente del fiume Oronte. \nLa citt\u00e0 di Hama si trova a 45 chilometri a est e Baniyas a 54 chilometri a ovest. Hama \u00e8 collegata alla citt\u00e0 tramite una strada a nord di Masyaf che attraversa al-Laqbah e Deir Shamil.\nStando alla classificazione dei climi di K\u00f6ppen, il clima \u00e8 mediterraneo (CSA). In inverno la piovosit\u00e0 \u00e8 decisamente maggiore rispetto alla stagione calda e il valore medio delle precipitazioni in 12 mesi \u00e8 di 1.049 mm. La temperatura media annuale che si registra \u00e8 di 17.6 \u00b0C.\nStoria.\nPosta alle pendici orientali del Jabal An\u1e63\u0101riyya, Ma\u1e63y\u0101f fu occupata dagli ismailiti nella tarda primavera del 1141, sottraendola a un signorotto siriano di Shayzar.\nLa rilevanza del movimento ismailita siriano dipese dal fatto che esso partecip\u00f2 a volte al fianco dei crociati, contrastando decisamente l'azione di alcuni esponenti musulmani e, in modo particolare, quella di Norandino. L'appartenere a una fazione, considerata eretica dai sunniti, cui apparteneva ad esempio Norandino, comportava il fatto che, per pura necessit\u00e0 di sopravvivenza, gli ismailiti considerassero veri nemici i sunniti, ovunque essi fossero.\nGli ismailiti non mancarono infatti di perpetrare numerosi omicidi di importanti personalit\u00e0 di governo selgiuchidi (che tentarono di avviare delle iniziative belliche volte a reprimerli, senza successo), buridi o, appunto, zengidi. Lo stesso Saladino dovette piegarsi a una sorta di armistizio con costoro allorch\u00e9, svegliandosi una mattina nella sua tenda da campo, mentre era occupato nel 1176 in una campagna militare con il suo esercito proprio contro gli Ismailiti, malgrado l'attenta sorveglianza delle sue guardie, trov\u00f2 un eloquente, quanto inquietante, biglietto redatto da un ismailita, che s'era intrufolato nella tenda del Sultano ayyubide: rinunci\u00f2 dunque alla presa di Masyaf. Con questo gesto il redattore dimostrava al di l\u00e0 di ogni dubbio a Saladino come sarebbe stato facile per lui ucciderlo nel sonno. Saladino comprese l'evidente contenuto del messaggio, attenuando decisamente la sua dura politica anti-ismailita fino ad allora perseguita.\nIl pi\u00f9 importante capo degli Ismailiti siriani fu Rash\u012bd al-D\u012bn Sin\u0101n (ibn Salm\u0101n al-Ba\u1e63r\u012b), inviato nel 1162 in Siria da \u1e24asan-i \u1e62abb\u0101\u1e25, capo supremo degli Ismailiti, che viveva nella fortezza iranica di Alam\u016bt. Fu lui a guadagnarsi l'appellativo, attribuitogli dai cristiani crociati, di \"Vecchio della Montagna\".\nFino al 1193, anno della sua morte, Rash\u012bd al-D\u012bn Sin\u0101n fu un protagonista assoluto della scena, condizionandone tutti gli eventi.\nNel 1260, la fortezza fu occupata dai mongoli che tuttavia, al contrario di quella di Alam\u016bt, non fu rasa al suolo: gli effetti furono di fatto meno dirompenti di quanto accadde nelle terre dell'attuale Iran. Pi\u00f9 tardi, fu sgomberata in seguito alla vittoria a \u02bfAyn J\u0101l\u016bt dai Mamelucchi del Sultano Sayf al-Din Qutuz e di Baybars.\nDopo la presa di potere da parte di quest'ultimo, i Gran Maestri di Masyaf furono assoggettati a tributo dai Mamelucchi, fino alla definitiva annessione della fortezza da parte di questi ultimi nel 1270. \nCi\u00f2 non comport\u00f2 peraltro la decadenza del luogo e della comunit\u00e0 ismailita che vi viveva: anzi, seguit\u00f2 a prosperare, entrando a far parte delle spettanze del governatorato di \u1e24im\u1e63.\nNel XIX secolo, i Nosayri sterminarono alcune centinaia di ismailiti e il loro \"am\u012br\" (capo, comandante), riducendo a pochissime centinaia il numero degli ismailiti che vi seguitarono a vivere, grazie al provvidenziale intervento delle autorit\u00e0 militari ottomane di Siria.\nNel corso della guerra civile siriana la citt\u00e0 \u00e8 stata la sede di un centro di ricerca militare ritenuto legato al programma di armi chimiche siriano e pertanto bersagliato a pi\u00f9 riprese dai caccia israeliani.\nCuriosit\u00e0.\nLa citt\u00e0 \u00e8 divenuta nota nella cultura di massa per essere citata nel libro \"Alamut\" e per essere soprattutto scenario del videogame \"Assassin's Creed\" e presente in \"\"."}
{"id": "869500", "revid": "133130", "url": "https://it.wikipedia.org/wiki?curid=869500", "title": "Dilthey", "text": ""}
{"id": "869501", "revid": "133130", "url": "https://it.wikipedia.org/wiki?curid=869501", "title": "Bergson", "text": ""}
{"id": "869503", "revid": "138353", "url": "https://it.wikipedia.org/wiki?curid=869503", "title": "Nicolas Grenon", "text": "Egli compose in tutte le forme prevalenti del suo tempo e fu un raro esempio di compositore longevo che apprese la musica nel tardo XIV secolo ma scrisse poi nello stile rinascimentale che si andava affermando.\nBiografia.\nLe prime notizie su Grenon si hanno da Parigi, dove egli lavor\u00f2 prima alla Cattedrale di Notre-Dame; alla morte di suo fratello si trasfer\u00ec a St S\u00e9pulchre come canonico. Egli scal\u00f2 la gerarchia ecclesiastica a St S\u00e9pulchre, quindi lasci\u00f2 Parigi spostandosi prima a Laon nel 1403 e quindi a Cambrai nel 1408. Nel 1409 entr\u00f2 al servizio del duca di Berry come insegnante ed istruttore del coro dei ragazzi a Bourges; nel 1412 inizi\u00f2 la sua carriera come membro della Scuola di Borgogna alla corte del duca Giovanni di Borgogna. Nel 1419 ritorn\u00f2 a Cambrai e dal 1425 al 1427 lavor\u00f2 a Roma come maestro del coro dei ragazzi nella Cappella Papale sotto il ponteficato di Papa Martino V.\nRitorn\u00f2 quindi a Cambrai, dove per un decennio dal 1440 collabor\u00f2 con Guillaume Dufay su di una completa revisione della musica liturgica polifonica della Cattedrale. Egli mor\u00ec a Cambrai il 17 ottobre 1456 dopo una vita\ninsolitamente lunga per i suoi tempi.\nLa sua musica.\nLa musica di Grenon mostra influenze medioevali e del primo rinascimento.\nLa sua musica profana \u00e8 la pi\u00f9 moderna e mostra esempi delle maggiori \"forme fisse\" del periodo come ballate, virelai e rondeau. La melodia \u00e8 sempre alla voce superiore ed i pezzi sono tutti a tre voci.\nI suoi mottetti sono abbastanza inusuali per lo stretto uso delle tecnica isoritmica, normalmente in tutte le voci. Per alcuni aspetti essi sono simili a quelli di Dufay, ad eccezione dell'uso inflessibile dell'isoritmo. Uno di questi \u00e8 datato 1414, in cui si tessono le lodi dell'antipapa Giovanni XXIII ed molto probabilmente quello scritto per l'apertura del Concilio di Costanza. Grenon scrisse anche delle messe ma nessuna di queste \u00e8 giunta a noi completa. Rimane soltanto il frammento di un Gloria non sufficiente a stabilire la tecnica da lui usata per questo tipo di composizione."}
{"id": "869506", "revid": "36426", "url": "https://it.wikipedia.org/wiki?curid=869506", "title": "Chiesa di Sant'Aspreno al Porto", "text": "La chiesa di Sant'Aspreno al Porto, nota anche come chiesa di Sant'Aspreno ai Tintori, \u00e8 un luogo di culto di Napoli; l'edificio \u00e8 situato nei pressi del porto, in via Sant'Aspreno, inglobata nel fianco del Palazzo della Borsa.\nStoria.\nSecondo una tradizione individua l'abitazione di Sant'Aspreno situata in una grotta. \nPrima dell'VIII secolo su questo ambiente sotterraneo venne realizzata una chiesa che successivamente, alla fine del XVII secolo, fu restaurata su commissione del mercante Salvatore Perrella per grazie ricevute.\nI progetti del Risanamento prevedevano che dove sorgeva la chiesa fosse eretto il nuovo palazzo della Borsa e nonostante le rassicurazioni la sua conservazione non era certa dal momento che la larghezza della nuova strada alla sinistra dell'edificio (via Sant'Aspreno) avrebbe comportato l'eliminazione della chiesa.\nLa commissione municipale per la conservazione dei monumenti si attiv\u00f2 per ottenere la modifica dei progetti e ci riusc\u00ec nella figura di Ferdinando Colonna di Stigliano il quale nel 1892 riusc\u00ec a far rettificare una delibera del consiglio comunale sulla questione. \nFu ottenuto cos\u00ec che la strada fosse ristretta, che gli ambienti della Borsa fossero ridisegnati e che fosse realizzato un vestibolo all'ingresso dove collocare le colonne del demolendo chiostro di San Pietro ad Aram. \nLa chiesa inoltre fu oggetto di radicale risistemazione in occasione della costruzione del nuovo palazzo. Infatti la pianta fu modificata e dell'antica struttura da allora non rimane pi\u00f9 nulla se non l'ipogeo e alcuni elementi artistici e archeologici gi\u00e0 presenti.\nDescrizione.\nLa chiesa, che per le sue modeste dimensioni \u00e8 talvolta indicata come cappella, dopo i lavori del Risanamento ha una semplice pianta a croce latina preceduta da vestibolo, con un piccolo transetto e una cupoletta decorata con stucchi neoclassici.\nSull'altare maggiore, dove Gennaro Aspreno Galante segnalava nel 1872 un quadro di Giovanni Bernardino Azzolino, \u00e8 visibile il busto del santo ornato da ex-voto, che le guide periegetiche ottocentesche indicavano collocato nell'atrio oggi scomparso. \nAi piedi dell'altare \u00e8 presente una grata che copre l'apertura che \u00e8 stata ricavata durante il restauro del XVII secolo per dar luce all'ipogeo.\nSono presenti vari elementi di spoglio:\nUna scala porta all'ipogeo, che viene chiamato cripta o sacello di Sant'Aspreno. \u00c8 un ambiente a botte appartenuto ad un edificio termale romano di et\u00e0 imperiale, dove \u00e8 conservato un altare dell'VIII secolo. Nel Duomo di Napoli, nella cappella a lui intitolata, la prima a sinistra del Maggiore Altare che contiene l'urna con le spoglie del Santo si apre una fenestrella confessionis chiusa da una grata, dove i fedeli inseriscono la testa affinch\u00e9 fossero guariti dall'emicrania, male che Sant'Aspreno ha fama di curare ma anche da altre malattie ossee. \nSulle pareti sono presenti tracce di affreschi."}
{"id": "869507", "revid": "93556", "url": "https://it.wikipedia.org/wiki?curid=869507", "title": "Neuroptera", "text": "Neuroptera \u00e8 un raggruppamento eterogeneo di Insetti olometaboli (Pterygota, Endopterygota, Oligoneoptera) e rappresentano l'unico ordine della sezione Neuropteroidea. La definizione sistematica \u00e8 controversa: diversi Autori propongono infatti l'elevazione di questo ordine ad un rango tassonomico superiore, elevando a loro volta i sottordini al rango di ordine. Da un punto di vista evolutivo rappresentano le forme pi\u00f9 primitive degli Olometaboli e mostrano affinit\u00e0 morfologiche con l'ordine degli Odonata che fanno presupporre una relazione filogenetica.\nMorfologia.\nAdulti.\nI Neurotteri hanno un corpo generalmente di medie o piccole dimensioni, talvolta di grandi dimensioni, dall'esoscheletro poco consistente e dalla livrea poco vivace.\nIl capo \u00e8 libero e mobile, talvolta privo di ocelli, e con antenne relativamente lunghe. L'apparato boccale \u00e8 masticatore, in alcune specie con leggere modifiche rispetto a quello tipico, come ad esempio l'eccezionale sviluppo delle mandibole. I lobi interni del labbro inferiore sono fusi a formare la ligula.\nIl torace \u00e8 relativamente allungato, in particolare per lo sviluppo in lunghezza del protorace. Le ali sono quattro, trasparenti, con scarse differenze morfologiche fra le anteriori e le posteriori. Hanno una venatura abbondante in quanto le nervature longitudinali sono biforcate e sono connesse tra loro da numerose nervature trasversali. La forma \u00e8 relativamente allungata, con la regione anale poco espansa. In riposo sono ripiegate a tetto sull'addome. Le zampe hanno tarsi di cinque segmenti; in alcuni Neurotteri quelle anteriori sono raptatorie.\nL'addome \u00e8 composto da 10 segmenti, con l'urite anale atrofizzato. Le femmine sono provviste di un ovopositore abbastanza sviluppato e di spermateca in cui vengono accettati gli spermatofori del maschio all'atto della riproduzione.\nStadi giovanili.\nLe larve possono avere varie forme, ma prevale il tipo campodeiforme. L'apparato boccale \u00e8 masticatore tipico oppure pungente-succhiante. In questo caso l'apparato boccale \u00e8 un drastico adattamento funzionale e morfologico del tipo masticatore: l'apertura boccale \u00e8 chiusa; le mandibole sono sviluppate in lunghezza, sottili e arcuate, e sono percorse longitudinalmente da una doccia attraverso i quali vengono aspirati i liquidi interni delle prede. In alcuni Neurotteri le larve emettono seta dai tubi malpighiani, con la quale costruiscono un bozzolo per l'impupamento.\nLa pupa \u00e8 exarata e dectica.\nBiologia.\nGli adulti sono predatori oppure hanno un regime dietetico vario, nutrendosi di liquidi zuccherini, di succhi vegetali, di polline e spore fungine. Hanno abitudini crepuscolari o notturne e sono mediocri volatori. Le larve sono terrestri o acquatiche e sono predatrici.\nIn generale i Neurotteri sono considerati insetti utili per la notevole attivit\u00e0 predatoria nei confronti di insetti dannosi. In particolare, alcuni Crisopidi sono allevati e impiegati nella lotta biologica contro Afidi e Lepidotteri dannosi. Una particolarit\u00e0 dei Crisopidi \u00e8 che possono essere allevati con relativa facilit\u00e0 anche a livello domestico con pochi mezzi.\nSistematica.\nL'Ordine \u00e8 presente sulla Terra dal Permiano inferiore e comprende, fra quelle esistenti, circa 4000 specie conosciute.\nLa sistematica dei Neurotteri \u00e8 fra le pi\u00f9 controverse nell'ambito degli Insecta. Lo schema adottato in questa sede segue l'impostazione di Guido Grandi, con l'identificazione del raggruppamento nel rango di ordine e la suddivisione nei due sottordini Megaloptera e Planipennia (Neurotteri propriamente detti).\nFra le classificazioni alternative pi\u00f9 accreditate s'identifica il raggruppamento dei Neurotteri nel superordine \"Neuropteroidea\" (syn. \"Neuropterida\" ), che a sua volta si suddivide in tre ordini: \"Megaloptera\", \"Planipennia\" e \"Raphidioptera\", questi ultimi scorporati dai Megalotteri. Secondo uno schema differente, gli stessi sarebbero da considerarsi sottordini dell'ordine dei Neuroptera."}
{"id": "869509", "revid": "697352", "url": "https://it.wikipedia.org/wiki?curid=869509", "title": "Santa Barbara (disambigua)", "text": ""}
{"id": "869510", "revid": "113320202", "url": "https://it.wikipedia.org/wiki?curid=869510", "title": "Gaijin", "text": " \u00e8 una parola della lingua giapponese che significa letteralmente \"persona esterna (al Giappone)\", cio\u00e8 colui che non \u00e8 nativo, non \u00e8 del luogo.\nLa parola \u00e8 formata dai caratteri \u5916(On \u30ac\u30a4, Kun \u305d\u3068) \"fuori\" e \u4eba(On \u3058\u3093, Kun \u3072\u3068) \"persona\".\nCon questo termine vengono indicati dai giapponesi gli stranieri: gaijin ha una connotazione un po' pi\u00f9 dura e talvolta velatamente razzista, rispetto al termine pi\u00f9 neutro ed ufficiale che vuol dire appunto \"persona di una terra esterna (al Giappone)\", cio\u00e8 straniera.\n\u00c8 comunque uso, nella lingua giapponese, di accostare un termine generico al suffisso \"-san\" per appellarsi a uno sconosciuto; in questo caso, quindi, l'appellativo \"gaijin-san\" pu\u00f2 anche essere interpretato senza la connotazione negativa spesso affiancata alla singola parola."}
{"id": "869512", "revid": "102605094", "url": "https://it.wikipedia.org/wiki?curid=869512", "title": "Episodi di Magnum, P.I. (ottava stagione)", "text": "La ottava ed ultima stagione della serie televisiva Magnum, P.I. \u00e8 stata trasmessa in prima visione negli Stati Uniti d'America da CBS tra il 1987 e il 1988.\nIn Italia \u00e8 stata trasmessa in prima visione da Italia 1 tra il 1989 e il 1990."}
{"id": "869515", "revid": "287204", "url": "https://it.wikipedia.org/wiki?curid=869515", "title": "Giuseppe Sellitto", "text": "Compositore di opere, fu attivo per quasi tutta la sua esistenza nella citt\u00e0 natale, ad eccezione di alcuni brevi periodi in cui soggiorno a Bologna (1732), a Venezia (1733), a Roma (1742 e 1746) e a Firenze (1765). Nel 1760 fu nominato organista nella Chiesa di San Giacomo degli Spagnuoli di Napoli, posto che tenne sino alla morte. Contemporaneamente a questo impiego esercit\u00f2 anche l'insegnamento del canto.\nDalla sua famiglia si ricorda anche Giacomo Sellitto, anch'esso compositore."}
{"id": "869516", "revid": "339392", "url": "https://it.wikipedia.org/wiki?curid=869516", "title": "VfL", "text": ""}
{"id": "869517", "revid": "110157", "url": "https://it.wikipedia.org/wiki?curid=869517", "title": "First Division 1890-1891", "text": "La First Division 1890-1891 \u00e8 stata la 3\u00aa edizione della massima serie del campionato inglese di calcio, disputato tra il 6 settembre 1890 e il 18 aprile 1891 e concluso con la vittoria dell', al suo primo titolo.\nCapocannoniere del torneo \u00e8 stato John Southworth () con 26 reti.\nClassifica finale.\nLegenda:\nRegolamento:\nNote:\nRisultati.\nCalendario.\n6 settembre 1890\n13 settembre 1890\n15 settembre 1890\n20 settembre 1890\n22 settembre 1890\n27 settembre 1890\n2 ottobre 1890\n4 ottobre 1890\n11 ottobre 1890\n18 ottobre 1890\n25 ottobre 1890\n1\u00ba novembre 1890\n3 novembre 1890\n8 novembre 1890\n15 novembre 1890\n22 novembre 1890\n22 novembre 1890\n29 novembre 1890\n6 dicembre 1890\n13 dicembre 1890\n15 dicembre 1890\n20 dicembre 1890\n26 dicembre 1890\n27 dicembre 1890\n29 dicembre 1890\n1\u00ba gennaio 1891\n3 gennaio 1891\n10 gennaio 1891\n24 gennaio 1891\n5 febbraio 1891\n7 febbraio 1891\n10 febbraio 1891\n21 febbraio 1891\n4 marzo 1891\n7 marzo 1891\n9 marzo 1891\n14 marzo 1891\n21 marzo 1891\n28 marzo 1891\n18 aprile 1891"}
{"id": "869521", "revid": "123444983", "url": "https://it.wikipedia.org/wiki?curid=869521", "title": "Filippo Argelati", "text": "Nel 1721 fond\u00f2 insieme ad alcuni nobili milanesi la Societ\u00e0 Palatina di cui assunse la direzione tipografica, cur\u00f2 la pubblicazione di numerose opere, fra le pi\u00f9 celebri vi sono il \"Rerum Italicarum Scriptores\" di Ludovico Antonio Muratori e i 4 volumi del \"Bibliotheca scriptorum mediolanensium\" dedicati a Maria Teresa d'Austria.\nBiografia.\nArgelati nacque a Bologna da Antonio, bolognese, e da Angela Bonsignori. Inizi\u00f2 la sua formazione a Bologna, prima con il parroco di Sant'Agata e poi presso i Gesuiti. Nel 1705 si trasfer\u00ec a Firenze. Qui divenne amico di Antonio Magliabechi e di altri eruditi. A Firenze si dedic\u00f2 agli studi storici e in particolare alla riesumazione di antichi manoscritti. Questa attivit\u00e0 lo port\u00f2 a contatto con Ludovico Antonio Muratori, che in quel periodo stava seguendo un approccio simile. Nel 1718 intraprese un viaggio in Lombardia alla ricerca di antichi manoscritti. A Milano fu ospite del conte Carlo Archinto che lo sostenne per la pubblicazione trovare i fondi per la pubblicazione della grande quantit\u00e0 di documenti ritrovati. Fu costituita una societ\u00e0 editrice, di cui fu eletto presidente il marchese Teodoro Alessandro Trivulzio, con l'obiettivo di pubblicare opere di interesse scientifico e letterario. La societ\u00e0 ebbe l'appoggio dell'imperatore Carlo VI che ordin\u00f2 che avesse nel Palazzo Reale di Milano; da questa sede prese il nome di Societ\u00e0 palatina. Argelati fu nominato segretario della societ\u00e0, che sotto la sua direzione inizi\u00f2 la sua attivit\u00e0 nel 1723 con la pubblicazione dell'opera di Muratori Rerum Italicarum Scriptores. Per questa attivit\u00e0 l'imperatore concesse ad Argelati una pensione annua. La pubblicazione dur\u00f2 pi\u00f9 di 25 anni. Argelati si occup\u00f2 nello stesso tempo della pubblicazione delle opere di Ulisse Aldrovandi, pubblicate a Bologna, di quelle di Carlo Sigonio presso la Societ\u00e0 palatina, di Francesco Maria Mezzabarba Birago. \nOltre alle opere altrui cur\u00f2 anche l'edizione di una sua opera, dal titolo \"Bibliotheca Scriptorum mediolanensium\", il cui primo volume usc\u00ec, con la dedica a Maria Teresa d'Austria, nel 1745. Lo stesso anno perse la moglie, Caterina Mocenni. \nNel 1750 pubblic\u00f2 il primo volume di \"De monetis Italiae variorum Virorum dissertationes\", dedicato a papa Benedetto XIV. Quattro anni dopo usc\u00ec il quinto volume. Lo stesso anno perse il suo unico figlio. Mor\u00ec l'anno dopo e fu sepolto a San Lorenzo."}
{"id": "869523", "revid": "139562", "url": "https://it.wikipedia.org/wiki?curid=869523", "title": "Ferdinando Bibbiena", "text": ""}
{"id": "869524", "revid": "81195", "url": "https://it.wikipedia.org/wiki?curid=869524", "title": "Tratto gastrointestinale", "text": ""}
{"id": "869525", "revid": "110157", "url": "https://it.wikipedia.org/wiki?curid=869525", "title": "Arrondissement di Diksmuide", "text": "L'arrondissement di Diksmuide (in olandese \"Arrondissement Diksmuide\", in francese \"Arrondissement de Dixmude\") \u00e8 una suddivisione amministrativa belga, situata nella provincia delle Fiandre Occidentali e nella regione delle Fiandre.\nComposizione.\nL'arrondissement di Diksmuide raggruppa 5 comuni:\nSociet\u00e0.\nEvoluzione demografica.\n\"Abitanti censiti\""}
{"id": "869526", "revid": "332350", "url": "https://it.wikipedia.org/wiki?curid=869526", "title": "First Division 1891-1892", "text": "La First Division 1891-1892 \u00e8 stata la 4\u00aa edizione della massima serie del campionato inglese di calcio, disputato tra il 5 settembre 1891 e il 30 aprile 1892 e concluso con la vittoria del , al suo primo titolo.\nCapocannoniere del torneo \u00e8 stato Johnny Campbell (Sunderland) con 32 reti.\nStagione.\nLe iscritte alla Football League aumentarono di due. Le nuove iscritte furono il e, dopo un anno di assenza, lo .\nClassifica finale.\nLegenda:\nRegolamento:\nNote:\nRisultati.\nCalendario.\n5 settembre 1891\n7 settembre 1891\n12 settembre 1891\n14 settembre 1891\n19 settembre 1891\n21 settembre 1891\n26 settembre 1891\n28 settembre 1891\n1\u00ba ottobre 1891\n3 ottobre 1891\n10 ottobre 1891\n17 ottobre 1891\n24 ottobre 1891\n31 ottobre 1891\n2 novembre 1891\n7 novembre 1891\n9 novembre 1891\n14 novembre 1891\n21 novembre 1891\n28 novembre 1891\n5 dicembre 1891\n5 dicembre 1891\n12 dicembre 1891\n19 dicembre 1891\n25 dicembre 1891\n26 dicembre 1891\n28 dicembre 1891\n1\u00ba gennaio 1892\n2 gennaio 1892\n4 gennaio 1892\n9 gennaio 1892\n23 gennaio 1892\n6 febbraio 1892\n13 febbraio 1892\n20 febbraio 1892\n27 febbraio 1892\n1\u00ba marzo 1892\n5 marzo 1892\n12 marzo 1892\n19 marzo 1892\n26 marzo 1892\n2 aprile 1892\n4 aprile 1892\n9 aprile 1892\n11 aprile 1892\n15 aprile 1892\n16 aprile 1892\n18 aprile 1892\n23 aprile 1892\n30 aprile 1892"}
{"id": "869528", "revid": "767487", "url": "https://it.wikipedia.org/wiki?curid=869528", "title": "Haplocanthosaurus", "text": "L'aplocantosauro (Haplocanthosaurus priscus) era un grande dinosauro erbivoro vissuto nel Giurassico superiore in Nordamerica.\nSauropode primitivo.\nI resti di questo dinosauro sauropode (due scheletri incompleti) sono stati rinvenuti in Colorado e sono stati descritti da John Bell Hatcher nel 1903. Essi provengono dalla famosa Morrison Formation degli Stati Uniti occidentali, che ha restituito alla luce dinosauri ben pi\u00f9 noti come \"Apatosaurus\" (=\"Brontosaurus\"), \"Diplodocus\", \"Brachiosaurus\", \"Camarasaurus\", \"Stegosaurus\" e \"Allosaurus\". Finora, per\u00f2, non \u00e8 stato rinvenuto alcuno scheletro completo appartenente a questa specie; sulla base delle vertebre e delle ossa delle zampe, per\u00f2, i paleontologi hanno dedotto che questo gigante, lungo fino a 21,5 metri, doveva essere pi\u00f9 primitivo dei suoi parenti diplodocidi e macronari. Per molto tempo, l'aplocantosauro \u00e8 stato considerato un parente del sauropode arcaico \"Cetiosaurus\" dell'Europa. Le caratteristiche primitive dell'aplocantosauro riguardano soprattutto le vertebre, le cui espansioni superiori non erano biforcute come nella maggior parte degli altri sauropodi (\"Haplocanthosaurus\" vuol dire \u201clucertola dalla spina singola\u201d). Il collo era per\u00f2 estremamente allungato, ed era dotato di ben 14 vertebre. Oggi i paleontologi pensano che \"Haplocanthosaurus\" possa essere molto vicino all'origine dei sauropodi di tipo evoluto. \nHabitat.\nL'aplocantosauro viveva nelle rigogliose pianure alluvionali del Nordamerica del Giurassico superiore (circa 150 milioni di anni fa), vagando probabilmente alla ricerca di cibo. Il lungo collo era forse tenuto in posizione obliqua, al contrario dei diplodocidi che lo tenevano in posizione orizzontale. Ci\u00f2 suggerirebbe un diverso tipo di dieta per l'aplocantosauro, che poteva brucare le foglie degli alberi di media altezza.\nUn'altra specie?\nUn grande scheletro parziale, malauguratamente sprovvisto di cranio, \u00e8 stato descritto come Haplocanthosaurus delfsi; le caratteristiche, per\u00f2, sembrerebbero differenziare questa forma da \"Haplocanthosaurus priscus\" abbastanza da poterla classificare in un genere a s\u00e9 stante."}
{"id": "869529", "revid": "287204", "url": "https://it.wikipedia.org/wiki?curid=869529", "title": "Cactoideae", "text": "Le Cactoideae sono la pi\u00f9 vasta sottofamiglia delle Cactaceae comprendente circa 1800-2500 specie suddivise in 9 trib\u00f9 e 100-120 generi.\nData la copiosa quantit\u00e0 di specie e difficile parlare di affinit\u00e0, ma in linea di massima le Cactoideae sono in gran parte globose e presentano grosse areole lanose con lunghe spine ricurve bianche o nere.\nClassificazione sistematica.\nLa sottofamiglia comprende le seguenti trib\u00f9 e generi:"}
{"id": "869531", "revid": "767487", "url": "https://it.wikipedia.org/wiki?curid=869531", "title": "Classe Belyanka", "text": "Le unit\u00e0 appartenenti alla classe Belyanka (progetto 1151.0 secondo la classificazione russa) sono navi cisterna speciali per il trasporto delle scorie nucleari. Le navi di questo tipo in servizio sono due.\nTecnica.\nLe unit\u00e0 classe Belyanka sono state progettate per ricevere, trasportare e stoccare scorie nucleari, sia liquide, sia solide.\nOgni nave ha una capacit\u00e0 di stoccaggio, per le scorie nucleari liquide, pari a 800 metri cubi. Le scorie vengono filtrate, in modo da ridurre la radioattivit\u00e0, grazie ad uno speciale apparato di filtraggio montato a bordo di ogni unit\u00e0. Questo impianto ha una capacit\u00e0 teorica di processamento di ben 120 tonnellate al giorno. Tuttavia, questo apparato di filtraggio pare non abbia mai funzionato troppo bene.\nPer quanto riguarda le scorie nucleari solide, ogni nave \u00e8 munita di due contenitori per lo stoccaggio. La capacit\u00e0 di tali contenitori \u00e8 di 600 tonnellate per il primo e di 400 per il secondo.\nIl servizio.\nQueste navi sono state costruite presso i cantieri navali di Vyborg. La classe originaria doveva essere di tre o pi\u00f9 unit\u00e0, ma solo due furono completate, mentre una terza venne forse varata ma mai ultimata. Il loro compito principale \u00e8 il trattamento delle scorie prodotte dalle navi a propulsione nucleare: non a caso, gli unici esemplari esistenti sono inquadrati nella Flotta del Nord ed in quella del Pacifico, le uniche ad avere navi con questo tipo di propulsione. Tuttavia, in precedenza sono state utilizzate anche per scaricare le scorie radioattive direttamente in mare.\nLe due unit\u00e0 in servizio sono:\nCollegamenti esterni.\nLa classe Belyanka sul sito di Bellona"}
{"id": "869534", "revid": "762947", "url": "https://it.wikipedia.org/wiki?curid=869534", "title": "Giacomo Sellitto", "text": "Era fratello minore del compositore Giuseppe Sellitto. Sulla sua biografia si conosce pochissimo: egli prest\u00f2 sicuramente servizio come maestro di cappella al \"Collegio dei Nobili\" di Napoli.\nPer quanto concerne la sua attivit\u00e0 compositiva, scrisse 72 fughe per clavicembalo, uno Stabat mater per 4 voci, violino, violetta e basso continuo, l'opera \"La Gineviefa\", rappresentata nel 1745 e la tragedia per musica \"Santa Perpetua martire\"."}
{"id": "869538", "revid": "125299627", "url": "https://it.wikipedia.org/wiki?curid=869538", "title": "Aria (manga)", "text": " \u00e8 un manga in dodici \"tank\u014dbon\" di Kozue Amano, edito in Giappone dalla casa editrice Mag Garden e in Italia dalla Star Comics. A maggio 2007, la pubblicazione italiana \u00e8 stata interrotta all'ottavo volume in attesa dell'uscita dei nuovi in Giappone: il dodicesimo e ultimo volume di Aria \u00e8 infatti stato pubblicato in madre patria il 10 marzo 2008. In Italia i rimanenti quattro volumi sono stati in seguito accorpati in due maxivolumi pubblicati rispettivamente ad ottobre e dicembre 2009.\nLa serie \u00e8 nata con il titolo e i primi due volumi sono stati pubblicati dalla Enix; al cambio di editore, la serie \u00e8 diventata \"Aria\". \"Aqua\" funge da antefatto ed \u00e8 raccolto in due volumi, anch'essi pubblicati dalla Star Comics a dicembre 2006 e gennaio 2007 dopo il lancio della serie principale: essi trattano dell'arrivo di Akari su Aqua, del tirocinio all'Aria Company e del passaggio all'apprendistato, dell'incontro con Aika e del primo cliente, Akatsuki.\nDal manga sono state tratte tre stagioni anime dirette da Jun'ichi Sat\u014d: \"Aria - The Animation\" (13 episodi), \"Aria - The Natural\" (26 episodi) e \"Aria - The Origination\" (14 episodi), pi\u00f9 l'OAV \"Aria The OVA ~Arietta~\", pubblicato prima dell'inizio della terza stagione. I diritti per la distribuzione in Italia delle serie animate e dell'OAV sono stati acquisiti dalla Yamato Video con un'anteprima della prima serie sul canale satellitare RaiSat Smash Girls, per poi approdare su Rai Gulp, Rai 4 e Man-ga. Nel 2015, in occasione del decimo anniversario della messa in onda della serie, \u00e8 stato realizzato l'anime \"ARIA - The Avvenire\", i cui tre episodi sono stati raccolti uno per ciascun cofanetto Blu-ray delle precedenti stagioni dell'anime. Kozue Amano ha inoltre disegnato un capitolo speciale del manga intitolato \"AQUARIA\". Un film animato, intitolato \"Aria - The Crepuscolo\", \u00e8 stato distribuito il 5 marzo del 2021 per celebrare il quindicesimo anniversario della serie (inizialmente programmato per uscire nell'inverno del 2020 ma poi rimandato per il COVID-19). Un secondo lungometraggio animato, intitolato \"Aria - The Benedizione\", \u00e8 stato annunciato.\nTrama.\nAnno terrestre 2301: sono ormai passati 150 anni da quando Marte \u00e8 stato terraformato. Al pianeta \u00e8 stato dato il nuovo nome di Aqua a causa dello scioglimento della quasi totalit\u00e0 dei suoi ghiacci, cosa che gli ha anche portato il soprannome di \"pianeta dell'acqua\", mentre alla Terra \u00e8 stato dato il nuovo nome di Man-Home.\nAkari Mizunashi \u00e8 una giovane terrestre che si trasferisce su Aqua per imparare il mestiere di Undine, le gondoliere che fanno da guida turistica a Neo Venezia, riproduzione dell'antica Venezia terrestre ormai completamente sommersa. Nella \"citt\u00e0 sull'acqua\", che non presenta ancora le innovazioni tecnologiche ormai parte della quotidianit\u00e0 sul pianeta madre, s'intrecciano le vicende di Akari, diventata apprendista all'Aria Company, e delle persone che incontra nel suo cammino verso il professionismo.\nAmbientazione.\nIl manga e l'anime sono ambientati a Neo Venezia, citt\u00e0 immaginaria del pianeta Aqua (il nuovo nome di Marte), ricostruzione della Serenissima terrestre sommersa dalle acque. La citt\u00e0 \u00e8 stata riprodotta anche nei pi\u00f9 piccoli particolari e ha gli stessi elementi urbani della citt\u00e0 veneta, alcuni dei quali sono gli originali salvati da Venezia ormai sommersa e trasportati su Aqua. Alcuni luoghi presenti sono la stazione di Santa Lucia, il Ponte dei Sospiri, lo spazioporto interplanetario Marco Polo, ospitato nella replica di palazzo Ducale, l'isola di San Michele, il Canal Grande, Palazzo Contarini del Bovolo, la piazza e la basilica di San Marco, la zona delle Zattere e la Giudecca.\nLa sede dell'Aria Company corrisponde a una fermata del vaporetto, mentre quella della societ\u00e0 Himeya \u00e8 ubicata nell'Hotel Danieli vicino a Piazza San Marco.\nMedia.\nAnime.\nDal manga di Aria \u00e8 stato tratto un anime in tre stagioni: \"Aria - The Animation\", \"Aria - The Natural\" e \"Aria - The Origination\".\n\"Aria - The Animation\".\nTrasmessa in Giappone nel 2005 e in Italia acquistata dalla Yamato Video, \u00e8 stata trasmessa dal maggio 2009 su RaiSat Smash Girls, su Rai 4 e su Man-ga. La versione italiana \u00e8 stata poi pubblicata anche per lo streaming su internet sul canale di YouTube \"Yamato Animation\" dal 31 gennaio 2014.\nLa storia segue a grandi linee quella del manga. L'arrivo e le prime esperienze di Akari su Aqua vengono vissute sotto forma di flashback. Alcuni episodi sono ispirati a capitoli del manga, mentre altri sono stati appositamente elaborati per l'anime. Nella serie tv, inoltre, sono stati aggiunti dei nuovi personaggi non presenti nel manga originale.\nLa sigla di apertura \u00e8 , cantata da Yui Makino: i testi sono ad opera di Eri Kawai e l'arrangiamento \u00e8 a cura di Mina Kubota. La sigla di chiusura invece \u00e8 \"Rainbow\", cantata da Nino: i testi sono ad opera di Katsutoshi Kitagawa e l'arrangiamento \u00e8 a cura di ROUND TABLE e Yasushi Sakurai.\n\"Aria - The Natural\".\nTrasmessa in Giappone nel 2006, la trama si riallaccia a quella della prima stagione. La connessione fra le due viene ulteriormente approfondita nel CD Drama allegato ad \"Aria - The Animation Perfect Guide\".\nLa sigla di apertura \u00e8 di Yui Makino, mentre le sigle di chiusura sono di ROUND TABLE e Nino, e \"Smile Again\" cantata da Erino Hazuki.\n\"Aria - The Origination\".\nTerminata in Giappone il 31 marzo 2008, la storia continua il percorso iniziato nell'OAV \"ARIA The OVA ~Arietta~\", che cerca di riprendere le atmosfere del manga pi\u00f9 di quanto non abbiano fatto le precedenti stagioni.\nLa sigla di apertura \u00e8 di Yui Makino, mentre quella di chiusura \u00e8 cantata da Akino Arai.\nGuidebook.\nSono state pubblicate quattro guidebook di Aria. La prima, \"Aria Navigation Guide\", pubblicata il 29 ottobre 2005 si focalizza sul manga. Contiene le schede dei personaggi e un riassunto della serie capitolo per capitolo, dall'inizio di \"Aqua\" fino al volume 7 di \"Aria\".\nLe altre tre coprono le serie dell'anime, con i riassunti degli episodi, le schede dei personaggi principali e secondari e materiali relativi alla produzione dell'anime. Ogni guida contiene un capitolo bonus del manga e un drama CD. \"Aria the Animation Perfect Guide Book\" \u00e8 stata pubblicata il 29 marzo 2006; \"Aria the Natural Perfect Guide Book\" \u00e8 stata pubblicata il 22 dicembre 2006; \"Aria the Origination Perfect Guide Book\" \u00e8 stata pubblicata il 30 luglio 2008.\nVideogiochi.\nLa Alchemist ha prodotto due visual novel per PlayStation 2 basate su \"Aria\". Entrambe sono state pubblicate in edizione standard ed in versione speciale nello stesso giorno.\nLa prima \u00e8 intitolata ed \u00e8 stata pubblicata solo in Giappone il 28 settembre 2006, sia in edizione regolare che limitata. \u00c8 stato successivamente ripubblicato il 6 marzo 2008 come parte della linea di titoli \"Alchemist Best Collection\".\nLa seconda, intitolata , \u00e8 stata pubblicata per il solo Giappone il 26 giugno 2008 sia in edizione regolare che in edizione limitata, per poi esser successivamente ripubblicato il 6 agosto 2009 come parte della linea di titoli \"Alchemist Best Collection\". Durante la sua prima settimana di uscita nei negozi, si \u00e8 classificato al trentesimo posto della classifica stilata dalla rivista \"Famits\u016b\" dei giochi pi\u00f9 venduti della settimana, con copie vendute.\nFilm.\n\"Aria - The Crepuscolo\".\nUn lungometraggio animato uscito nel 5 marzo 2021 per celebrare il quindicesimo anniversario della serie.\nAria - The Benedizione\nUn nuovo film animato \u00e8 stato annunciato.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Aria\" si \u00e8 classificata al 90\u00ba posto."}
{"id": "869539", "revid": "599013", "url": "https://it.wikipedia.org/wiki?curid=869539", "title": "Timmy Mayer", "text": "Carriera.\nInizi\u00f2 la carriera nella formula Junior nel 1959, categoria in cui si impose nel 1962. Nello stesso anno corse il suo unico gran premio di Formula 1 con una Cooper-Climax (Gran Premio degli Stati Uniti). Partito undicesimo si dovette ritirare per una noia meccanica. Nel 1963 torn\u00f2 alla Formula Junior col team gestito da Ken Tyrrell. Nel 1964 partecip\u00f2 alla Formula Tasman. Per\u00ec nel corso del \"South Pacific Trophy\", ultima gara della stagione sul circuito di Longford, al volante di una Cooper-Climax.\nEra il fratello minore dell'ex direttore sportivo del Team McLaren Teddy Mayer che dapprima gli fece da manager e poi si leg\u00f2 a Bruce McLaren nella conduzione della squadra."}
{"id": "869541", "revid": "125748608", "url": "https://it.wikipedia.org/wiki?curid=869541", "title": "David Sebasti", "text": "Biografia.\nDiplomatosi all\"'Accademia Nazionale d'Arte Drammatica\" \"Silvio D'Amico\", lavora per molti anni esclusivamente in teatro soprattutto diretto da Giancarlo Cobelli.\nNel 1999 esordisce in televisione con il film televisivo \"Il compagno\", regia di Francesco Masetti, tratto dall'omonimo romanzo di Cesare Pavese.\nNel 2003 \u00e8 tra i protagonisti, con il ruolo di \"Giuliano Mantegna\", del film \"Il quaderno della spesa\", regia di Tonino Cervi. Nel 2007 \u00e8 protagonista della quinta stagione della serie tv \"Un medico in famiglia\", dove interpreta il ruolo del protagonista il medico Emilio Villari. Ha recitato nell'ultima puntata della terza stagione di Che Dio ci aiuti e interpretato Ranieri Degli Innocenti nella terza stagione della serie televisiva Le tre rose di Eva."}
{"id": "869543", "revid": "1493643", "url": "https://it.wikipedia.org/wiki?curid=869543", "title": "Michele Soavi", "text": "Biografia.\nFiglio dello scrittore Giorgio Soavi e di Lidia Olivetti, inizia a lavorare nel mondo del cinema grazie a Joe D'Amato, svolgendo per lui varie mansioni. In seguito \u00e8 aiuto regista di Lamberto Bava e Dario Argento e inizia una carriera di attore.\nLa sua prima regia \u00e8 \"Deliria\", uno \"slasher\" prodotto da Joe D'Amato, che vince il Festival di Avoriaz. Il film ottiene un buon successo, e il secondo lavoro di Soavi, \"La chiesa\", \u00e8 prodotto e scritto da Dario Argento.\nNel 1989 Soavi \u00e8 regista della seconda unit\u00e0 di \"Le avventure del barone di M\u00fcnchausen\", diretto da Terry Gilliam, quindi dirige nel 1991 \"La setta\" anche in questo caso prodotto da Argento.\nNel 1994, ormai considerato un degno erede di Argento, gira un film particolare e originale, comprendente elementi grotteschi, umorismo nero e horror, \"Dellamorte Dellamore\", tratto dall'omonimo romanzo di Tiziano Sclavi (scrittore noto anche per essere il creatore del fumetto Dylan Dog). Il film per\u00f2 non ottiene il successo sperato, e cos\u00ec Soavi abbandona il cinema per dedicarsi agli spot pubblicitari e alla televisione, per la quale dirige varie fiction .\nTorna al cinema con \"Arrivederci amore, ciao\" (2006) e \"Il sangue dei vinti\" (2008), rispettivamente tratti da Massimo Carlotto e Gianpaolo Pansa ed entrambi interpretati da Michele Placido.\nDel 2010 \u00e8 la serie televisiva \"Caccia al Re - La narcotici\", trasmessa nel gennaio-febbraio 2011 da RaiUno, con Gedeon Burkhard, Stefano Dionisi, Laura Glavan, Libero De Rienzo, Ricky Memphis, Raffaella Rea e Andrea Miglio Risi."}
{"id": "869550", "revid": "661526", "url": "https://it.wikipedia.org/wiki?curid=869550", "title": "Bibbiena (disambigua)", "text": "Persone.\nLa famiglia Galli detta Bibbiena (o Bibiena), dal nome del paese di origine in Toscana, fu un gruppo familiare di artisti italiani, attivo per oltre 150 anni e specializzato in realizzazioni teatrali."}
{"id": "869554", "revid": "188116", "url": "https://it.wikipedia.org/wiki?curid=869554", "title": "Deep Submergence Rescue Vehicle", "text": "I Deep Submergence Rescue Vehicle (veicoli da salvataggio subacqueo di profondit\u00e0, in inglese), meglio noti con l'acronimo DRSV sono sottomarini di piccole dimensioni utilizzati per il recupero degli equipaggi da sottomarini in difficolt\u00e0 e per missioni clandestine.\nIl termine DSRV nasce come \"hull classification symbol\" (simbolo di classificazione di scafo) dell'US Navy, ma \u00e8 usato per estensione anche per indicare mezzi di questo tipo di marine di altre nazioni, sebbene le classificazioni locali siano tipicamente diverse.\nI Paesi che oggi dispongono di questo tipo di battelli sono, oltre agli Stati Uniti, la Russia, la Gran Bretagna, l'Italia, la Corea del Sud, la Cina ed il Giappone.\nI modelli.\nCina.\nI modelli in uso in Cina sono dotazione delle tre navi classe Dajiang (\u5927\u6c5f) di soccorso sottomarino, ognuna di queste navi ne ha a bordo due, per un totale di 6. L'ammiraglia di questo servizio \u00e8 la nave Changxingdao (\u9577\u8208\u5cf6, 861).\nCorea del Sud.\nLa marina della Corea del Sud ha un solo DSRV chiamato Cheong Haejin, con nave dedicata.\nGiappone.\nIl Giappone ha due DSRV, uno per ciascuna delle navi dedicate a questo servizio, il DSRV Chiyoda (\u3061\u3088\u3060, AS-405) ed il DSRV Chihaya (\u3061\u306f\u3084, ASR-403).\nItalia.\nL'Italia ha utilizzato due DSRV, l'MSM-1 e l'attuale DRASS Galeazzi DSRV-300, per la nave dedicata a questo servizio, la nave Anteo\nRegno Unito.\nIl Regno Unito utilizza il sottomarino tascabile LR3 come unit\u00e0 di soccorso immerso; il mezzo pu\u00f2 ospitare 16 naufraghi, pu\u00f2 operare sino alla quota di -400\u00a0m, \u00e8 lungo 9,8\u00a0m, largo 3\u00a0m, alto 3,5\u00a0m (compresa campana di abbordo) e pu\u00f2 viaggiare ad una velocit\u00e0 di 2 nodi.\nRussia.\nLa Russia dispone di un numero non precisato di unit\u00e0 DSRV. Si conoscono non meno di 5 esemplari della classe \"Priz\" (\"\u043f\u0440\u0438\u0437\"), alcuni dei quali impiegati per lo sfortunato tentativo di salvataggio dei marinai del sottomarino Kursk. Dovrebbe inoltre esserci almeno un esemplare di un'altra classe cui da altri organismi \u00e8 stato attribuito il nome convenzionale di classe \"Bester\".\nStati Uniti.\nLa marina degli Stati Uniti dispone di una classe di sommergibili tascabili, la Mystic class deep submergence rescue vehicle; i due mezzi appartenenti a questa classe, trasportabili con autocarro, treno, aereo, nave o anche da un sottomarino, hanno capacit\u00e0 per raccogliere sino a 24 naufraghi. Divenuti noti per l'apparizione nel film Caccia a Ottobre Rosso, rappresentano l'evoluzione dei progetti sviluppati a partire dal giugno 1965 a seguito dell'affondamento della nave USS Thresher (SSN-593) (1963). Il primo mezzo, il DSRV-1 Mystic, fu varato il 24 gennaio 1970, ma \u00e8 fuori servizio dal 10 gennaio 2008. Il secondo, il DSRV-2 Avalon entr\u00f2 in servizio il 5 gennaio 1971."}
{"id": "869559", "revid": "1762097", "url": "https://it.wikipedia.org/wiki?curid=869559", "title": "San Rafael", "text": "San Rafael (nome in spagnolo dell'arcangelo Raffaele) \u00e8 il nome di varie citt\u00e0 e regioni, situate soprattutto nel continente americano."}
{"id": "869560", "revid": "124245808", "url": "https://it.wikipedia.org/wiki?curid=869560", "title": "Tristano Calco", "text": "Biografia.\nFiglio di Andrea Calco e Maddalena Caimi.\nFu a capo dapprima della Biblioteca Ducale di Pavia e in seguito di quella di Milano dove si occup\u00f2 degli archivi segreti sforzeschi.\nLa sua opera pi\u00f9 nota \u00e8 il \"Mediolanensis histori\u00e6 libri XX\". Altre opere: \"De Magistratibus Mediolanensibus\", \"Nuptiae Mediolanensium Ducum\", \"Nuptiae Mediolanensium et Estensium principum\", \"Nuptiae Augustae\"."}
{"id": "869562", "revid": "767487", "url": "https://it.wikipedia.org/wiki?curid=869562", "title": "Classe Pionier Moskvyy", "text": "Le unit\u00e0 appartenenti alla classe Pionier Moskvyy (progetto 05360/05361 secondo la classificazione russa) sono navi progettate per fornire assistenza durante le operazioni di recupero e salvataggio degli equipaggi dei sommergibili in difficolt\u00e0. La designazione russa per queste unit\u00e0 \u00e8 SPI (Sudno-baza Podvodnikh Issledovaniy: nave da supporto a ricerche sottomarine).\nSviluppo.\nLo scafo di queste unit\u00e0 \u00e8 lo stesso di una classe di navi progettate per il trasporto di legname, che erano costruite presso i cantieri di Vyborg. Alcuni scafi vennero convertiti per il nuovo uso. Inoltre, con l'andare del tempo, sono anche state sottoposte ad estese modifiche.\nInfatti, due unit\u00e0 sono state potenziate mediante l'aggiunta di aste estendibili per favorire il sollevamento dei DSRV. Una \u00e8 stata convertita per il trasporto dei sottomarini. L'ultima unit\u00e0 \u00e8 apparentemente usata per attivit\u00e0 di \u201cricerca\u201d non ben specificate.\nIl servizio.\nTutte le navi di questa classe vengono utilizzate per il supporto a lavori di \u201cingegneria oceanica\u201d. In particolare, ogni nave pu\u00f2 imbarcare due piccoli DSRV della classe Priz: infatti, hanno delle attrezzature speciali per mettere in acqua i minisommergibili anche in caso di mare agitato.\nLe unit\u00e0 in servizio sono:"}
{"id": "869569", "revid": "22356", "url": "https://it.wikipedia.org/wiki?curid=869569", "title": "Sparassodonti", "text": ""}
{"id": "869571", "revid": "97678896", "url": "https://it.wikipedia.org/wiki?curid=869571", "title": "Distretti di Nauru", "text": "I distretti di Nauru costituiscono la suddivisione territoriale di primo livello del Paese e ammontano a 14."}
{"id": "869574", "revid": "75845537", "url": "https://it.wikipedia.org/wiki?curid=869574", "title": "Debito di finanziamento", "text": "In economia aziendale sono detti debiti di finanziamento o finanziamenti diretti, gli apporti di capitale che provengono da fonti esterne all'impresa come istituti di credito, banche, etc, allo scopo di sopperire alle necessit\u00e0 economiche della stessa, in particolare negli investimenti che vengono coinvolti nel processo produttivo. Esso si inserisce nella situazione patrimoniale dei finanziamenti che attingono al capitale di terzi."}
{"id": "869578", "revid": "57342", "url": "https://it.wikipedia.org/wiki?curid=869578", "title": "Antonio Galli da Bibbiena", "text": "Biografia.\nTerzo figlio del celebre Ferdinando Galli da Bibbiena (1657\u20131743), a sua volta figlio di Giovanni Maria Galli da Bibbiena (1625\u201365).\nCompie i suoi studi a Bologna e con il padre Ferdinando (la madre si chiamava Corona Margherita Stradella) trascorre alcuni periodi a Barcellona e Vienna. Studia con il padre e inizia la carriera di architetto, ma \u00e8 anche scenografo e pittore. Con il padre partecipa ai lavori di restauro del Teatro della Fortuna di Fano e, nel 1720, con suo zio Francesco alla ristrutturazione del Teatro Aliberti di Roma. Come scenografo lo troviamo al Teatro Fornaciari di Bologna dove, nel 1721, allestisce Astarto e Sirita e al Teatro Vicini di Cento per l'allestimento del Coriolano.\nA Vienna, nel 1723 e nel 1724, \u00e8 impegnato anche come scenografo degli spettacoli della corte imperiale assieme al fratello Giuseppe, e nella decorazione della galleria di palazzo Questenberg e della biblioteca.\nLo troviamo quindi in Ungheria per la decorazione della cattedrale di Veszpr\u00e9m nel 1726.\nNel 1727 \u00e8 di nuovo a Vienna dove viene nominato secondo ingegnere teatrale e dove si unisce in matrimonio con la figlia di Santino Bussi (suo stuccatore e collaboratore), Eleonora. Negli anni successivi, dopo avere lavorato alla decorazione della Peterskirche di Vienna, lo troviamo spesso fuori Vienna: a Klosterneuburg (1732) appronta i fuochi d'artificio per il genetliaco di Carlo VI e, nel 1740 i catafalchi di Vienna e Bratislava per le sue esequie; a Bratislava, nel 1739, aveva eretto l'arco trionfale per l'Esterh\u00e1zy e lo scalone del castello ad Ansbach; a Nagyszombat, in Slovacchia, l'altare della cappella della Madonna nel duomo. \nNel 1737 a Mantova cura il rifacimento della facciata della chiesa di San Barnaba. Successivamente, dopo avere accettato gli inviti e la protezione di Emerigo di Esterh\u00e1zy, vescovo di Veszpr\u00e9m e poi arcivescovo di Esztergom, \u00e8 attivo a Bratislava sia nel settore civile sia nel settore religioso, per poi rientrare a Vienna, nel 1745, dopo la morte del protettore.\nQui ristruttura il teatro di corte, opera dello zio Francesco e ottiene, nel 1747, la carica di primo architetto imperiale.\nNel 1751 torna in Italia, ricostruisce il Teatro dei Rinnovati di Siena, progetta il Teatro dei Varii di Colle Val d'Elsa e il teatro di Pistoia e, a Firenze, decora e progetta le scene del Teatro della Pergola. Torna quindi a Bologna per la progettazione del nuovo teatro pubblico, che, per problemi finanziari, viene pi\u00f9 volte ridimensionato e che sar\u00e0 inaugurato il 14 maggio 1763. Sempre a Bologna affresca in Palazzo Vizzani la Prospettiva. Tra il 1762 e il 1763 costruisce e decora, con la collaborazione di Giuseppe Marchetti, il salone e lo scalone del Palazzo Comunale di Forl\u00ec; affresca la sala del Consiglio di Ravenna e la chiesa, non pi\u00f9 esistente, di Santa Maria della Vita a Bologna (una finta cupola dipinta su tela), oltre a decorare tutta una serie di palazzi gentilizi delle pi\u00f9 importanti famiglie bolognesi. \u00c8 attivo anche a Cremona, Verona, Piacenza e Treviso (Teatro Onigo). Si dedica quindi alla scenografia teatrale, a Milano, Parma, Reggio Emilia e Bologna.\nNel mantovano progetta la chiesa parrocchiale di Sant'Antonio Abate di Villa Pasquali, la cui costruzione si protrasse per quasi venti anni e che \u00e8 rimasta parzialmente incompiuta, rispetto al progetto originario.\nTorna di nuovo alla progettazione con il teatro Rossini di Lugo (completare la opera da 1758\u20131760 di Ambrogio Petrocchi), il Teatro Scientifico di Mantova, inaugurato il 3 dicembre 1769) e il Teatro dei Quattro Cavalieri a Pavia (1771-1777), che presenta la caratteristica di avere i camerini all'altezza dei palchi lungo i corridoi."}
{"id": "869583", "revid": "648716", "url": "https://it.wikipedia.org/wiki?curid=869583", "title": "Classe Priz", "text": "I sommergibili appartenenti alla classe Priz (progetto 1855 secondo la classificazione russa) sono DSRV. Sono 4 i battelli conosciuti. Hanno anche preso parte al tentativo di salvare l'equipaggio del sommergibile Kursk, affondato il 12 agosto 2000. \"Priz\" in russo vuol dire premio.\nSviluppo.\nL'incarico per la progettazione di un sottomarino per operazioni speciali venne dato nel 1953 all'ufficio tecnico Lazurit. La costruzione avvenne presso i cantieri navali di Krasnoe Sormovo, a Ni\u017enij Novgorod. La conoscenza delle caratteristiche tecniche di queste unit\u00e0 sono piuttosto limitate, tanto che non se ne conosce neanche il numero esatto costruito: oggi ne risultano quattro in servizio, ma alcune fonti riferiscono che potrebbero essere state cinque. Inoltre, sono stati spesso erroneamente confusi con i battelli della classe Mir. Per mancanza di finanziamenti, sono state rimodernate solo nella seconda met\u00e0 degli anni ottanta.\nTecnica.\nQuesto piccoli sottomarini hanno un singolo scafo in titanio. L'autonomia \u00e8 di 21 miglia, e la velocit\u00e0 massima raggiunge i 3,3 nodi. L'equipaggio \u00e8 di 4 uomini, ma pu\u00f2 portare fino a 20 passeggeri (tuttavia, alcune fonti riferiscono una capacit\u00e0 totale di trasporto evacuati di sole nove unit\u00e0).\nLa riserva d'aria \u00e8 di 120 ore se a bordo vi \u00e8 solo l'equipaggio, e di 10 ore se invece \u00e8 a pieno carico.\nQuesto piccolo mezzo \u00e8 in grado di operare anche senza equipaggio: questo \u00e8 possibile grazie all'utilizzo di una batteria. Tuttavia, pare che in questo caso la sua operativit\u00e0 sia molto limitata, poich\u00e9 la durata della batteria non supererebbe le tre ore.\nGrazie alla presenza di manipolatori, \u00e8 in grado di eseguire anche lavori subacquei. I manipolatori sono in grado di sollevare fino a 50 kg l'uno. Al giorno d'oggi, c'\u00e8 l'intenzione di migliorare questi battelli, in modo da permettergli di agganciare i sommergibili danneggiati e migliorare le capacit\u00e0 di navigazione.\nIl servizio.\nI sommergibili della classe Priz sono stati progettati per il recupero dell'equipaggio dei sottomarini affondati, e per compiere tutta una serie di operazioni che vanno dalle missioni clandestine a quelle per lavori subacquei (possibili grazie alla presenza dei manipolatori). Questi battelli sono imbarcati sulle navi classe Pionier Moskvyy (ogni nave pu\u00f2 imbarcarne due). Sono stati utilizzati per tentare il salvataggio dell'equipaggio del sommergibile Kursk. Inoltre, vengono anche utilizzati per lavori di \u201cingegneria subacquea\u201d, come ad esempio l\"'AS-28\" (diventato famoso per un incidente al largo della Kam\u010datka, il 5 agosto 2005. Venne recuperato il 7 grazie all'intervento della Royal Navy e dell'US Navy).\nNon si conosce il numero esatto di battelli varati: ufficialmente sono stati quattro, ma alcune fonti riferiscono cinque. Quelli oggi in servizio sono: \"AS-28\", \"AS-30\" (Flotta del Pacifico), \"AS-26\" ed \"AS-34\" (Flotta del Nord).\nCollegamenti esterni.\nLa classe Priz su globalsecurity.org"}
{"id": "869584", "revid": "1543377", "url": "https://it.wikipedia.org/wiki?curid=869584", "title": "Nuoto ai Giochi della X Olimpiade", "text": "Le gare di nuoto ai Giochi della X Olimpiade vennero disputate dal 6 al 13 agosto 1932 al \"Los Angeles Swimming Stadium\". Come l'edizione precedente di disputarono 6 gare maschili e 5 gare femminili."}
{"id": "869587", "revid": "4506", "url": "https://it.wikipedia.org/wiki?curid=869587", "title": "Sindaci di Corbetta", "text": ""}
{"id": "869591", "revid": "110157", "url": "https://it.wikipedia.org/wiki?curid=869591", "title": "Chiesa di Santa Maria di Modugno", "text": "La chiesa di Santa Maria di Modugno \u00e8 un luogo di culto sconsacrato di Modugno (BA). Si trova in via Paradiso ed \u00e8 situata a circa 1 chilometro da piazza Sedile.\n\u00c8 stata la prima chiesa di Modugno e, secondo la tradizione, intorno ad essa sarebbe sorto il primo nucleo della cittadina modugnese, poi spostatosi, intorno all'anno Mille vicino al castello della Motta. Si trovava lungo la via Minucia Traiana. Questa chiesa fu dedicata alla Madonna Assunta, ma nel XVI secolo questo nome fu conferito all'attuale chiesa matrice.\nIl complesso della chiesa, per molto tempo in stato di incuria ed abbandono, conserva i muri perimetrali e resti di affreschi sulle pareti. Diverse campagne di scavi archeologici hanno portato alla luce i resti di un esteso sepolcreto medioevale e di antiche cappelle sulle quali \u00e8 stata fondata la chiesa.\nAccanto alla struttura della chiesa \u00e8 visibile una casa colonica fatta costruire nel 1748 dall'arciprete Flora.\nSino ai primi decenni del Novecento era meta di processioni che si svolgevano il 25 aprile e il 15 agosto e si concludevano con messa solenne in onore dell'Assunta. Nel 1938 la volta della navata centrale croll\u00f2 e la chiesa venne abbandonata. La casa colonica settecentesca venne utilizzata come fabbrica di scale fino agli anni settanta, in quanto disponeva di un pozzo esterno. Dal 1990 \u00e8 sede dell'Archeoclub di Modugno."}
{"id": "869595", "revid": "7", "url": "https://it.wikipedia.org/wiki?curid=869595", "title": "Beato (religione)", "text": ""}
{"id": "869596", "revid": "54354", "url": "https://it.wikipedia.org/wiki?curid=869596", "title": "Numero di Betti", "text": "In topologia algebrica, il formula_1-esimo numero di Betti di uno spazio topologico formula_2, definito per ogni formula_1formula_4\"0\" e denotato con formula_5, \u00e8 un numero naturale o infinito che, in termini intuitivi, costituisce il numero di buchi o cavit\u00e0 formula_1-dimensionali presenti in formula_2. Nel caso in cui lo spazio topologico in questione sia una \"superficie\" \u03a3\",\" il \"primo\" numero di Betti formula_8(\u03a3) coincide con il massimo numero di tagli (circolari) che possono essere eseguiti senza dividere la superficie in due pezzi.\nIl termine \"numeri di Betti\" fu coniato da Henri Poincar\u00e9 in riferimento a Enrico Betti.\nDefinizione.\nIl formula_1-esimo numero di Betti formula_5 dello spazio formula_2 \u00e8 definito come il rango (i.e. il numero dei generatori) del gruppo abeliano formula_12, il formula_1-esimo gruppo di omologia di formula_14.\nPropriet\u00e0.\nI numeri di Betti (razionali) formula_15 non tengono conto della torsione dei gruppi di omologia, ma sono invarianti topologici basilari molto utili. Nei termini pi\u00f9 intuitivi, permettono di contare il numero di \"buchi\" in diverse dimensioni. Per un cerchio, il primo numero di Betti \u00e8 1. Per un generico pretzel il primo numero di Betti \u00e8 il doppio del numero dei buchi.\nEsempi.\nIn effetti, per un \"n\"-toro ci si pu\u00f2 aspettare di veder comparire i coefficienti binomiali. Questo \u00e8 il caso del teorema di K\u00fcnneth."}
{"id": "869598", "revid": "767487", "url": "https://it.wikipedia.org/wiki?curid=869598", "title": "Henry, pioggia di sangue", "text": "Henry, pioggia di sangue (\"Henry: Portrait of a Serial Killer\") \u00e8 un film del 1986, diretto da John McNaughton\nLa pellicola \u00e8 liberamente ispirata alla vita del serial killer Henry Lee Lucas.\nTrama.\nIl serial killer nomade Henry incontra Otis, un vecchio amico conosciuto in galera, a Chicago. Insieme i due iniziano a compiere una scia di assassinii. Otis viene poi raggiunto dalla sorella Becky, scappata da un matrimonio burrascoso nella citt\u00e0 d'origine. La donna si invaghisce di Henry.\nProduzione.\nFilm a basso costo (venne infatti girato in meno di un mese con un budget di circa 110.000 dollari), \u00e8 ispirato alla storia vera di Henry Lee Lucas. Si tratta del secondo film ispirato al serial killer dopo \"Confessions of a Serial Killer\" del 1985, diretto da Mark Blair. Anzich\u00e9 narrare i fatti secondo un punto di vista oggettivo, \"Henry, pioggia di sangue\" mostra delle vicende ispirate ad alcune delle confessioni del killer.\nSi scopr\u00ec infatti che la maggior parte dei circa 600 omicidi confessati da Lucas erano stati descritti falsamente; molte persone ritengono infatti che non fosse nemmeno un serial killer, ma soltanto un bugiardo patologico con un limitato numero di omicidi alle spalle. Anche chi crede che Lucas fosse un serial killer \u00e8 piuttosto scettico nel credere che abbia ucciso centinaia di vittime. Gli omicidi per cui venne effettivamente condannato furono soltanto 11, e anche su quelli permangono dei dubbi.\nUn cartello dei titoli di testa dichiara che i personaggi di Otis e Becky sono fittizi, ma questo stratagemma venne probabilmente usato per evitare ai produttori conseguenze legali. Il personaggio di Otis corrisponderebbe al suo compagno di crimini Ottis Toole, mentre sua sorella Becky corrisponderebbe alla cugina di Ottis, Frieda \"Becky\" Powell, che ebbe realmente una relazione sentimentale con Lucas. I cognomi dei protagonisti non sono mai pronunciati nel film.\nDistribuzione.\nNegli Stati Uniti non venne distribuito prima del 1989 a causa dei ripetuti disaccordi con la MPAA riguardo ai suoi contenuti violenti. Il film venne poi fatto uscire non censurato. Non apparve nel Regno Unito prima del 1993, e due minuti di scene violente vennero rimossi dalla BBFC. Una versione non censurata del film venne comunque distribuita in Inghilterra nel 2003.\nNel 2005 venne annunciata la distribuzione di un'edizione speciale in due dischi, che per\u00f2 avvenne solo dal 3 dicembre 2009. Doveva includere due versioni del film con montaggio diverso, un commento del regista, dei documentari sulla realizzazione, e un documentario sulla vita di Henry Lee Lucas.\nAccoglienza.\nIl film non fu un campione d'incassi, ma, grazie alle sue atmosfere oscure e tenebrose, \u00e8 diventato un classico tra i fan dei film horror. in particolare del sottogenere slasher, e pu\u00f2 ormai essere considerato un cult.\nNel 1996 venne realizzato il sequel \"\", diretto da Chuck Parello e con Neil Giuntoli al posto di Michael Rooker nel ruolo di Henry. Nonostante abbia avuto alcune critiche positive, il sequel non ha raggiunto la popolarit\u00e0 del precedente."}
{"id": "869600", "revid": "1543377", "url": "https://it.wikipedia.org/wiki?curid=869600", "title": "Classe Bester", "text": "I sommergibili classe Bester (progetto 18270 secondo la classificazione russa) sono DSRV progettati per recuperare gli equipaggi dei sottomarini in difficolt\u00e0, effettuare lavori subacquei, operazioni di ricerca e recupero oggetti. In tutto, pare ne sia stato costruito solo uno, chiamato AS-36. Ne risulta un altro in costruzione, ma lo stato dei lavori (nonch\u00e9 la volont\u00e0 di portarli avanti) \u00e8 ignoto.\nL'esemplare operativo comparve il 14 agosto 2000, appeso alla gru galleggiante PK-7500, sulla scena del disastro del \"Kursk\".\nTecnica.\nIl \"Bester\" ha un singolo scafo in titanio, e delle dimensioni piuttosto ridotte. La presenza di manipolatori consente a questo battello di essere utilizzato anche per la ricerca ed il recupero di oggetti sul fondale. Come nave madre, pu\u00f2 utilizzare piattaforme sia subacquee, sia sottomarine. Nelle operazioni di recupero di equipaggi, pu\u00f2 trasportare fino a 18 uomini, con un'autonomia di ossigeno di 10 ore. Se l'equipaggio \u00e8 invece quello normale, l'autonomia \u00e8 di 72 ore.\nUna versione modernizzata, chiamata Progetto 18271, \u00e8 rimasta sulla carta.\nIl servizio.\nI sommergibili classe Bester sono stati progettati per il recupero degli equipaggi dei sottomarini in difficolt\u00e0. Inoltre, grazie ai manipolatori, sono in grado di effettuare lavori di \u201cingegneria subacquea\u201d. Sono in grado anche di individuare e recuperare oggetti, grazie alle sofisticate apparecchiature idroacustiche.\nLe caratteristiche dei sommergibili classe Bester sono complessivamente inferiori ai DSRV classe Priz: infatti, il numero di membri evacuati che possono trasportare \u00e8 leggermente inferiore, la profondit\u00e0 massima operativa raggiunge appena i 720 metri (contro i 1.000 dei Priz), e le scorte d'aria sono inferiori. Inoltre, non risulta che possa operare anche senza equipaggio. Tuttavia, questo mezzo pu\u00f2 essere trasportato anche con mezzi terrestri ed aerei. Inoltre, ha la capacit\u00e0 di utilizzare, come nave madre, anche sommergibili (i Priz invece operano solo dalle navi classe Pionier Moskvyy).\nL'unico esemplare operativo risulta inquadrato nella Flotta del Nord.\nCollegamenti esterni.\nLa classe Bester su globalsecurity.org"}
{"id": "869602", "revid": "149485", "url": "https://it.wikipedia.org/wiki?curid=869602", "title": "Societ\u00e0 Ginnastica Ligure Cristoforo Colombo", "text": "La Societ\u00e0 Ginnastica Ligure Cristoforo Colombo \u00e8 considerata una delle pi\u00f9 antiche societ\u00e0 sportive genovesi.\nLa sua costituzione avvenne nel 1877, nonostante le origini del club risalgano al 1864, quando i fratelli Carlo e Francesco Ravano diedero vita alla Societ\u00e0 Ginnastica Ligure, e al 1865 quando, sempre su sollecitazione dei Ravano, la Confederazione Operaia istitu\u00ec la Societ\u00e0 Ginnastica Operaia, che nel 1869 prese il nome di Ginnastica Cristoforo Colombo. Il 4 febbraio 1877, infine, dalla fusione di quei due circoli sportivi nacque appunto la Societ\u00e0 Ginnastica Ligure Cristoforo Colombo che, accanto alle attivit\u00e0 prettamente ginniche, promuoveva anche altri generi di sport, come il canottaggio, la scherma, il velocipedismo (la sezione dedicata fu la quinta, cronologicamente, sorta in Italia) e, sporadicamente, anche il calcio (dal 1907)\nIl Velodromo delle Gavette, di propriet\u00e0 della Colombo, fu teatro di alcuni dei primi titoli vinti in ambito calcistico dal Genoa Club e delle imprese nel ciclismo di Geo Davidson, campione italiano su strada nel 1886, che pi\u00f9 tardi diventer\u00e0 presidente proprio del sodalizio rossobl\u00f9.\nFra gli ultimi nuclei attivi della Societ\u00e0 vanno ricordate la sezione Bocciofila, fino al 2013 in cima alla scalinata del Milite Ignoto, altres\u00ec nota come la scalinata delle Caravelle, a ridosso delle mura del Prato, attualmente sede del Beach and Paddle Club, e la sezione Lotta, guidata da Giuseppe Bognanni e tutt'ora operativa. \nPresidente, negli ultimi trent'anni, l'avvocato Piergiorgio Piccini. \nL'Esposizione Italo-Americana.\nAlla Societ\u00e0 Ginnastica Ligure Cristoforo Colombo si deve anche, nel 1884, la prima proposta al comune di Genova di organizzare una Esposizione italo-americana nel 1892, per festeggiare i quattrocento anni della scoperta dell'America. A tale manifestazione fece seguito, un secolo dopo e sempre a Genova, l'Expo '92)\nLa societ\u00e0 comp\u00ec un notevole sforzo organizzativo per l'organizzazione di numerosi aspetti, sportivi e non, dell'evento.\nOnorificenze.\nLa societ\u00e0 si fregia della stella d\u2019oro al merito sportivo del CONI (1967) e del collare d'oro al merito sportivo CONI (2004)."}
{"id": "869610", "revid": "2131806", "url": "https://it.wikipedia.org/wiki?curid=869610", "title": "Ammino ossidasi", "text": "Le ammino ossidasi o monoammino ossidasi (MAO), sono enzimi legati al cofattore FAD, appartenenti alla classe delle ossidoreduttasi, che catalizzano la seguente reazione: \n H H\n R-C-NH2 + O2 + H2O \u2192 R-C=O + NH3 + H2O2\n H\nI geni che codificano per le MAO sono allocati sul braccio corto del cromosoma X.\nSono state rinvenute legate alla membrana esterna dei mitocondri di varie tipologie di cellule animali. In particolare, negli esseri umani sono state identificate due categorie di MAO denominate MAO-A e MAO-B. Entrambi sono maggiormente distribuite nei neuroni e nell'astrocita, ma la presenza all'esterno del sistema nervoso centrale risulta maggiormente differenziata: mentre le MAO-A sono presenti anche nel fegato, tratto gastrointestinale e placenta le MAO-B sono sensibilmente presenti nelle piastrine.\nLe MAO-A hanno un ruolo particolarmente importante verso le monoammine ingerite col cibo. Entrambe sono fondamentali per l'inattivazione dei neurotrasmettitori monoamminergici, mostrando una differente specificit\u00e0 in relazione al substrato.\nLe MAO-A sono deputate al metabolismo della noradrenalina, serotonina e adrenalina; le MAO-B, invece, metabolizzano la tiramina e la \u03b2-feniletilammina. Le MAO-B hanno come substrati un pi\u00f9 ampio spettro rispetto alla MAO-A.\nData la loro azione fondamentale al livello del sistema nervoso centrale valori anomali delle monoaminossidasi sono associati a vari disturbi psichiatrici tra i quali spicca, in primo luogo, la depressione: gli inibitori delle monoaminossidasi (I-MAO) sono una categoria di farmaci utilizzati per aumentare la quantit\u00e0 di monoammine tra le quali la serotonina ha effetto antidepressivo. Altri disturbi correlati ad alterazioni delle MAO sono il disturbo da abuso di sostanze, il disturbo antisociale, il disturbo da deficit di attenzione/iperattivit\u00e0 e le fobie sociali."}
{"id": "869614", "revid": "729019", "url": "https://it.wikipedia.org/wiki?curid=869614", "title": "Ramon Allones", "text": "Ramon Allones \u00e8 una marca di sigari cubani.\nStoria.\nRamon Allones \u00e8 una delle marche di \"habanos\" pi\u00f9 antiche tra quelle attualmente esistenti, la sua fondazione infatti risale al 1845 ad opera dei fratelli Ramon ed Antonio Allones (nessuna parentela con l'omonimo fondatore della El Rey del Mundo). Fin dalle origini la marca \u00e8 stata da sempre caratterizzata da una notevole originalit\u00e0 nel packaging ed in generale nella cura verso l'estetica del marchio. Infatti, fu Ramon Allones, prima tra le marche cubane ed in generale tra le aziende che producono sigari, a realizzare le prime \"vistas\" (ovvero i loghi del \"brand\" pubblicizzati ed inseriti nelle scatole) a colori, nonch\u00e9 la prima ad inserire nei sigari la cosiddetta \"anilla\" (ovvero la fascia di carta che riproduce la marca); inoltre fu proprio questa marca ad introdurre la scatola da 25 pezzi (che \u00e8 da sempre il tipo di confezione utilizzato) per\u00f2 a tre livelli (detta 8-9-8, o \"ocho, nueve y ocho\", in virt\u00f9 della sistemazione dei puros, per l'appunto, in tre livelli, diversamente dallo standard che ne prevede due). Il formato 8-9-8, che Ramon Allones non produce pi\u00f9 con grande dispiacere dei tantissimi appassionati, \u00e8 stato poi fatto proprio da altre marche tra cui Partag\u00e0s che tuttora lo commercializza.\nNel 1927 la marca venne acquistata dalla societ\u00e0 che gi\u00e0 possedeva proprio Partag\u00e0s e la produzione dei suoi sigari si spost\u00f2 nella storica fabbrica di \"Calle de la Industria\" a L'Avana, fino alla rivoluzione cubana di Fidel Castro, quando l'azienda venne nazionalizzata; a tutt'oggi infatti essa \u00e8 di propriet\u00e0 di \"Habanos\", la societ\u00e0 al 51% del Governo cubano ed al 49% della multinazionale del tabacco franco-spagnola Altadis.\nProdotti.\nElenco dei sigari Ramon Allones venduti in Italia, escluse le edizioni limitate."}
{"id": "869618", "revid": "729019", "url": "https://it.wikipedia.org/wiki?curid=869618", "title": "Fernando \u00c1lvarez de Toledo", "text": "Plenipotenziario del re Filippo II di Spagna, ricopr\u00ec incarichi di massimo rilievo in vari scenari dell'impero spagnolo. Venne soprannominato dai protestanti olandesi \"Duca di Ferro\", e addirittura \"macellaio delle Fiandre\", a causa della brutalit\u00e0 esercitata durante le operazioni militari condotte nelle Fiandre. Le sue gesta divennero parte del folclore olandese e inglese, andando ad alimentare una sorta di \"leggenda nera\" sul suo conto.\nBiografia.\nPrimi successi militari.\nFu educato alla vita militare ad alla politica dal nonno, Fadrique \u00c1lvarez de Toledo e, sin da giovane, prese parte alla Battaglia di Pavia nel 1525, distinguendosi positivamente. Venne ingaggiato dall'imperatore Carlo V nell'assedio di Tunisi nel 1535.\nDopo aver contribuito alla difesa di Perpignano dagli attacchi francesi, partecip\u00f2 alla Battaglia di M\u00fchlberg, il grande scontro campale del 1547 in cui il Sacro Romano Impero smantell\u00f2 la cosiddetta Lega di Smalcalda; la vittoria delle armate di Carlo sugli avversari fu resa possibile soprattutto grazie al suo decisivo apporto militare e il Principe Elettore di Sassonia, Giovanni Federico I, da lui sconfitto, fu condannato a morte come ribelle all'autorit\u00e0 imperiale.\nGovernatore di Milano e Vicer\u00e9 di Napoli.\nNel 1552, il duca fu chiamato a comandare l'esercito predisposto per l'invasione della Francia, impegnandosi in modo infruttuoso per molti mesi nell'assedio della citt\u00e0 di Metz e, in seguito ai successi militari francesi in Piemonte, fu nominato comandante in capo dell'intera armata imperiale in Italia, acquisendo di fatto un potere pressoch\u00e9 illimitato.\nNel 1555, di passaggio con le sue truppe per Milano fu nominato governatore del Ducato. A Napoli fu mandato come vicer\u00e9 dal febbraio 1556 quando era salito sul soglio pontificio Papa Paolo IV, suo nemico in guerra.\nA Napoli il Duca d'Alba non fu molto presente a causa delle numerose assenze per le campagne militari, venendo sostituito dal figlio Federico (che continuer\u00e0 a servirlo anche in seguito) in qualit\u00e0 di luogotenente generale; tuttavia la sua amministrazione vicereale non fu caratterizzata da quegli eccessi che lo avevano reso tristemente noto durante il governatorato dei Paesi Bassi.\nDopo l'abdicazione di Carlo V, confermato nell'incarico dal nuovo re Filippo II, fu frenato nella sua marcia verso Roma dopo la conquista della Campagna per ordine dell'imperatore. contribuir\u00e0 nel 1559, ad addivenire alla Pace di Cateau-Cambr\u00e9sis. A Parigi spos\u00f2 per procura e in nome del suo sovrano, Elisabetta, figlia di Enrico II di Francia.\nGovernatore generale dei Paesi Bassi.\nCon lo scoppio di una nuova forte sollevazione contro il potere spagnolo nei Paesi Bassi spagnoli nel 1566 (guidata dai cosiddetti \"Geuzen\"), rappresentato in quel paese dalla sorella illegittima dell'imperatore, la Reggente Margherita di Parma, Filippo II, sinceramente persuaso della necessit\u00e0 della conversione dei calvinisti olandesi, invi\u00f2 nel 1567 come nuovo governatore generale in Olanda il Duca d'Alba. Questi, a capo di un'armata di settantamila uomini, entr\u00f2 nei Paesi Bassi nella primavera del 1567 per restaurare l'obbedienza religiosa e politica. Bisogna dire che la fama di temibile generale di cui godeva lo precedette. Tant'\u00e8 vero che al suo arrivo a Bruxelles i capi dell'opposizione protestante erano gi\u00e0 spariti (tra cui Guglielmo di Nassau, che fugg\u00ec in Germania, da cui sarebbe riapparso l'anno dopo in testa a un esercito), in gran parte in esilio in Francia e in Germania.\nLa presa di possesso da parte del Duca, che immediatamente procedette a militarizzare il territorio, aumentando di propria iniziativa gli organici dell'esercito, e a costruire fortificazioni e cittadelle nelle principali citt\u00e0, determin\u00f2 un aumento repentino dei costi dell'occupazione. L'aumento del fabbisogno e le pressioni del re per una \"renta\" sicura per far fronte alla rovinosa situazione finanziaria (l'impero sarebbe andato in bancarotta nuovamente nel 1575) fu recuperato con un aumento delle tasse nei Paesi Bassi, che danneggi\u00f2 l'economia locale, acuendo il malcontento. L'applicazione di una addizionale sulla rendite (\"decimo dinero\", simile all\"alcabala\") provoc\u00f2 frizioni durissime tra il Duca e le Corti olandesi, che non apparivano malleabili al pari delle Cortes castigliane.\nIl Duca doveva fare i conti, per converso, a fronte dell'ampia disponibilit\u00e0 di truppe appiedate, con la carenza di forze navali necessarie per il blocco delle coste olandesi e dei fiumi navigabili, impiegati come vie percorribili per il trasporto di truppe dai ribelli (i maggiori porti poi, in Olanda e Zelanda, erano in mano dei calvinisti). I \"gueux\" del mare (\"watergeuzen\"), le squadre navali olandesi, rappresentano una spina nel fianco degli spagnoli.\nNel 1568 istitu\u00ec a Bruxelles un tribunale speciale, il Tribunale dei Disordini (in olandese \"Raad van Beroerten\", ribattezzato in maniera peggiorativa \"tribunale del sangue\"), per la persecuzione degli eretici, che commin\u00f2 migliaia di condanne a morte: avvi\u00f2 alla decapitazione anche notabili olandesi che si erano opposti al protestantesimo, come ventidue nobili locali, tra cui i conti di Egmont e di Hoorn, ricevendo cos\u00ec dure opposizioni anche dagli stessi cattolici, che inoltre mal digerirono le imposizioni fiscali. Il regime di terrore cos\u00ec instaurato alien\u00f2 le simpatie anche della componente dei consigli patrizi olandesi cattolica e realista pi\u00f9 incline al potere spagnolo, tanto da spingerla ad aprire le porte delle citt\u00e0 ai \"gueux\" (\"geuzen\").\nNel 1572, dopo ben quattro incursioni sostenute da truppe provenienti dalla Francia e dalla Germania guidate da Guglielmo d'Orange in persona, dal fratello Luigi di Nassau e dal conte van der Berg, il Duca decise di dare priorit\u00e0 assoluta alla difesa del confine esposto con la Francia, da dove sarebbero potuti venire soccorsi ai ribelli, ed ebbe ragione quando forze protestanti francesi provenienti da Parigi furono sorpresi a Mons a luglio. Eliminato il pericolo francese, anche per la momentanea vittoria della fazione cattolica (notte di San Bartolomeo), il Duca procedette a forzare la resa delle circa cinquanta citt\u00e0 ancora in mano ribelle. Egl\u00ec ag\u00ec secondo il metodo della \"brutalit\u00e0 selettiva\": saccheggi\u00f2 e incendi\u00f2 alcune citt\u00e0 con la massima risolutezza (particolarmente duro fu il trattamento riservato a Malines), per indurre alla resa le restanti. Messo al sicuro il territorio al di qua della Mosa, avanz\u00f2 in direzione nord-est verso il Gelderland, per spezzare le ultime resistenze ribelli. Anche qui fu applicato il metodo della violenza selettiva (stavolta ai danni di Zutphen). Le ultime enclave ribelli di Frisia, cos\u00ec, si arresero, tanto che nel 1572 la rivolta sembrava sedata.\nIl Duca d'Alba fu sostenitore di una forte linea di fermezza anche nelle corrispondenze con Filippo II, cercando di convincerlo della natura religiosa della rivolta e quindi della necessit\u00e0 di usare ancora pi\u00f9 brutalit\u00e0 nello schiacciare gli eretici. Il sovrano, dal canto suo, era portato a un atteggiamento pi\u00f9 conciliante e riteneva prioritario portare a termine il prima possibile la guerra. Il Duca, dopo la vittoria nell'assedio di Haarlem (inizi 1573) e l'inizio di quello di Alkmaar (comandato dal figlio Don Fadrique), punto di svolta della guerra, che non voleva interrompere, piccato, ripose a Filippo in una lettera:\nPur avendo riportato determinanti vittorie sul campo ai danni degli insorti olandesi guidati da Guglielmo I (Jemmingen nel 1568, e Haarlem nel 1573), dopo ben sette anni di gestione dell'emergenza nei Paesi Bassi, fu rimpiazzato, lasciando dietro di s\u00e9 la reputazione di uomo crudele e impietoso, pi\u00f9 che di condottiero militare. Gli subentr\u00f2 don Luis de Requ\u00e9sens.\nTrasferimento in Portogallo e morte.\nTornato in Spagna, rimase per un periodo in disgrazia e fu esiliato in seguito ad un intrigo di corte ma, nel 1581 Filippo lo richiam\u00f2 alla guida dell'esercito per inviarlo in Portogallo. Il Duca d'Alba riusc\u00ec a sottomettere il paese sconfiggendo il Principe di Crato che si era autoproclamato re. Mor\u00ec, poco dopo, nel 1582, all'et\u00e0 di 75 anni a Lisbona.\nMatrimonio e Figli.\nFernando Alvarez de Toledo spos\u00f2 nel 1527 la cugina Maria Enr\u00edquez de Toledo y Guzm\u00e1n, figlia di Diego Enr\u00edquez de Guzm\u00e1n. La coppia ebbe i seguenti figli:"}
{"id": "869620", "revid": "767487", "url": "https://it.wikipedia.org/wiki?curid=869620", "title": "Dendrogale", "text": "Dendrogale (Gray, 1848) \u00e8 un genere di mammiferi di piccola taglia appartenente alla famiglia dei Tupaiidae, diffuso in Indocina e nel Borneo.\nSi differenziano dalle altre tupaie per la coda non ricoperta da lunghi peli, ma da una corta peluria.\nTassonomia.\nIl genere \"Dendrogale\" comprende due specie:"}
{"id": "869621", "revid": "767487", "url": "https://it.wikipedia.org/wiki?curid=869621", "title": "Dia (astronomia)", "text": "Dia \u00e8 un satellite naturale irregolare del pianeta Giove; fu scoperto da una squadra di astronomi dell'Universit\u00e0 delle Hawaii nel 2000. L'oggetto ricevette la designazione provvisoria S/2000 J 11 ma non si riusci pi\u00f9 ad osservarlo per oltre un decennio e venne formulata l'ipotesi che si fosse scontrato con Imalia, andando in pezzi e producendo un debole anello attorno a Giove.\nInfine, dopo essere stato osservato una seconda volta nel 2012, ricevette nel 2015 la designazione definitiva. Il nome scelto per il satellite si richiama all'omonima figura della mitologia greca.\nL'oggetto \u00e8 incluso nel gruppo di Imalia, che comprende i satelliti naturali di Giove che condividono orbite caratterizzate da una distanza compresa fra 11,5 e 11,75 milioni di chilometri, con una inclinazione orbitale variabile fra 26,6\u00b0 e 28,3\u00b0 e una eccentricit\u00e0 orbitale variabile fra 0,11 ed 0,25. Tuttavia la relativa orbita non \u00e8 nota con precisione sufficiente e gli elementi orbitali medi non sono stati calcolati."}
{"id": "869642", "revid": "1428919", "url": "https://it.wikipedia.org/wiki?curid=869642", "title": "Juan Somav\u00eda", "text": "Gi\u00e0 rappresentante permanente del Cile presso l'ONU, dal 1999 \u00e8 direttore generale dell'Organizzazione Internazionale del Lavoro.\nNel 2005 \u00e8 vincitore del premio Colombe d'Oro per la Pace, premio assegnato annualmente dall'Archivio disarmo ad una personalit\u00e0 distintasi in campo internazionale."}
{"id": "869643", "revid": "6923", "url": "https://it.wikipedia.org/wiki?curid=869643", "title": "Torre della Bella Mora", "text": "La Torre della Bella Mora \u00e8 un'antica costruzione che si trova nel territorio comunale di Modugno (BA) in Contrada Misciano, lungo la strada che si dirama dalla strada Misciano, a nord della zona archeologica. \u00c8 probabilmente di origine medioevale, ma ha subito diversi rimaneggiamenti nel corso del tempo, e la sua storia \u00e8 circondata dalla leggenda.\nIl suo nome sarebbe dovuto ad un episodio accaduto nel periodo delle scorribande saracene in terra di Puglia ( IX \u2013 X secolo) quando un pastore modugnese che pascolava il proprio gregge sulla spiaggia di Santo Spirito salv\u00f2 una bambina \u201cmora\u201d vittima di un naufragio. Il pastore ospit\u00f2 la bambina nella torre dove abitava.\nUn'altra storia narra di una paesana modugnese che, innamoratasi di un saraceno e calunniata dai suoi compaesani, si rifugi\u00f2 in questa torre.\nL'opera di narrativa scritta da Nicola Bozzi e intitolata \"La Mora e la Motta\" riporta un'altra versione di questa leggenda. Una bella ragazza modugnese uccise il comandante bizantino del castello della Motta, il quale l'aveva rapita per passare una notte d'amore con la ragazza."}
{"id": "869650", "revid": "1776051", "url": "https://it.wikipedia.org/wiki?curid=869650", "title": "J\u00f6rg Fischer", "text": "Conosciuto principalmente per il suo lavoro con la band heavy metal Accept, di cui \u00e8 stato membro dal 1978 al 1982 e dal 1983 al 1987, pubblicando cinque album.\nHa anche pubblicato un disco con i Billionaire Boys' Club, intitolato \"Something wicked comes\"."}
{"id": "869652", "revid": "124123", "url": "https://it.wikipedia.org/wiki?curid=869652", "title": "Francisco Solano L\u00f3pez (politico)", "text": "Biografia.\nFiglio del presidente Carlos Antonio, gli succedette alla guida dello Stato dal 1862 al 1870. Nominato generale dal padre, L\u00f3pez comand\u00f2 dapprima l'esercito paraguaiano nella \u201cguerra grande\u201d contro l'Argentina del dittatore Juan Manuel de Rosas (1845-1852), poi comp\u00ec una missione diplomatica in Europa (1853-1855). Promosso maresciallo, fu ministro della Guerra (1856) e generale in capo dell'Esercito, e fece da mediatore nella guerra civile argentina (1859). Nel 1862, alla morte del padre, divenne presidente del Paraguay.\nUomo ambizioso, ammiratore di Napoleone Bonaparte, esaltato dalla potenza della macchina statale che aveva ereditato dal padre, L\u00f3pez pretese di avere un ruolo di primo piano nella politica latino-americana: tent\u00f2 di sostenere i conservatori uruguayani contro i liberali e, non riuscendovi per l'intervento armato dell'Argentina e del Brasile, attacc\u00f2 a sorpresa i due Stati (1864-1865). Mantenne per cinque anni il paese in una cruenta guerra con le tre nazioni (guerra della triplice alleanza, 1865-1870), periodo durante il quale represse spietatamente ogni minimo sospetto di dissenso, facendo torturare e giustiziare anche membri della sua famiglia. Nello stesso periodo scopr\u00ec una congiura contro di lui e fece torturare i responsabili, estorcendo loro la confessione della colpevolezza del vescovo Manuel Antonio Palacios (allora l'unico vescovo paraguaiano), che fu fucilato.\nDopo varie sconfitte, si ritir\u00f2 con i resti dell'esercito sul Cerro Cor\u00e1, nel Nord del Paese, e l\u00ec fu ucciso in uno scontro con i brasiliani (1\u00ba marzo 1870). A guerra finita, l'economia del Paraguay era distrutta e la popolazione (circa 1.100.000 persone prima della guerra) si era ridotta del 70%."}
{"id": "869655", "revid": "339392", "url": "https://it.wikipedia.org/wiki?curid=869655", "title": "Campionato italiano di calcio femminile 2006", "text": ""}
{"id": "869661", "revid": "287204", "url": "https://it.wikipedia.org/wiki?curid=869661", "title": "Federazione Italiana Canottaggio", "text": "La Federazione Italiana Canottaggio (FIC) \u00e8 la federazione sportiva italiana, riconosciuta dal CONI, che governa lo sport olimpico del canottaggio. Ha sede a Roma, mentre il Centro Tecnico Sportivo Federale \u00e8 a Terni, sul Lago di Piediluco.\nStoria.\nNel 1861 e nel 1863 nascono rispettivamente la \"Canottieri Limite sull'Arno\" e la \"Canottieri Cerea\", le prime societ\u00e0 di canottaggio italiane. Nel 1876 sorge l'\"Alfredo Cappellini\" di Livorno. Il 31 marzo 1888 viene fondato a Torino, presso la cofondatrice Reale Societ\u00e0 Canottieri Cerea il \"Rowing Club Italiano\", con uno statuto, un'assemblea elettiva e un piano di regate. Alla fondazione partecipano cinque societ\u00e0: Cerea, Armida, Caprera, Esperia ed Eridano. Il primo Campionato d'Italia si svolge a Stresa, sulle acque del Lago Maggiore, il 15 settembre 1889.\nNel gennaio 1924 l'organismo muta il nome in Reale Federazione Italiana di Canottaggio (RFIC) per poi assumere nel dopoguerra quello definitivo di Federazione italiana di canottaggio (FIC).\nAnche la sede ha subito vari spostamenti negli anni: dal 1888 al 1933 \u00e8 a Torino, poi, sotto il fascismo, si sposta a Roma. Nel 1946 torna nel capoluogo piemontese, dove rimane fino al 1957, anno del definitivo spostamento a Roma.\nAttivit\u00e0.\nLa FIC dirige l'attivit\u00e0 della Nazionale e delle nazionali giovanili; inoltre ha lo scopo di propagandare lo sport remiero in tutte le sue espressioni tramite l'organizzazione e la supervisione di gare nazionali, internazionali e dei campionati italiani. A livello regionale opera attraverso i Comitati Regionali.\nPromuove anche attivit\u00e0 e gare riservate ai settori giovanili e ai disabili."}
{"id": "869664", "revid": "767487", "url": "https://it.wikipedia.org/wiki?curid=869664", "title": "Kenneth \u00d8lsson", "text": "Egli cre\u00f2 il gruppo con Morten Veland e Einar Moen nel 1996, prendendo spunto da un precedente progetto chiamato Uzi Suicide, di cui era componente."}
{"id": "869667", "revid": "124247652", "url": "https://it.wikipedia.org/wiki?curid=869667", "title": "Luca Ansaloni", "text": "Carriera.\nEx giocatore, tra gli anni ottanta e novanta ha militato in squadre di Serie A, tra le quali alcune di primissimo piano: Pallacanestro Cant\u00f9, Virtus Roma, Virtus Bologna, Viola Reggio Calabria, Aresium Milano, Messina, Trieste e Carife Ferrara."}
{"id": "869671", "revid": "86599", "url": "https://it.wikipedia.org/wiki?curid=869671", "title": "Norman Lockyer", "text": "Gli \u00e8 attribuita, insieme allo scienziato francese Pierre Jules C\u00e9sar Janssen, la scoperta dell'elio.\nBiografia.\nDopo un normale percorso di studi, arricchito da viaggi in Svizzera e in Francia, lavor\u00f2 per alcuni anni come funzionario civile (\"civil servant\") nel War Office britannico.\nDopo il matrimonio con Winifred James si stabil\u00ec a Wimbledon, a sud di Londra. Appassionato astronomo dilettante con un particolare interesse nei confronti del sole, Lockyer divenne direttore dell'osservatorio solare di Kensington a Londra.\nNegli anni sessanta dell'800 rimase affascinato dalla spettroscopia come metodo per determinare la composizione dei gas dei corpi celesti. Lockyer identific\u00f2 una striscia gialla nello spettro del sole che la comunit\u00e0 scientifica di allora identificava come un elemento conosciuto alterato dalle particolari condizioni in cui si trovava. Lockyer invece ipotizz\u00f2 la presenza nel sole di un elemento precedentemente ignoto, che chiam\u00f2 \"elio\", dalla parola greca \u1f2d\u03bb\u03b9\u03bf\u03c2 (\"H\u00e9lios\"), che significa \"sole\". La scoperta di Lockyer fu infine confermata negli anni novanta del XIX secolo.\nPer favorire la trasmissione di idee tra una disciplina scientifica e l'altra fond\u00f2 nel 1869 la rivista scientifica \"Nature\", di cui rimase l'editore fino a poco prima della sua morte.\nLockyer inoltre fu il primo a convincersi che Stonehenge ed altri cerchi di pietre fossero legati a scopi astronomici, e questo diede un impulso decisivo alle ricerche in queste aree nel corso del XX secolo. Per questa ragione fu definito anche \"il padre dell'archeoastronomia.\"\nPrima di ritirarsi a vita privata nel 1911, Lockyer fond\u00f2 un osservatorio vicino alla sua casa a Salcombe Regis, nel Devon. In origine chiamato Hill Observatory, il sito fu ribattezzato Norman Lockyer Observatory dopo la sua morte. Per un certo periodo l'osservatorio fece parte dell'Universit\u00e0 di Exeter, ma ora \u00e8 di propriet\u00e0 dell'East Devon District Council ed \u00e8 gestito dalla Norman Lockyer Observatory Society.\nIl cratere Lockyer sulla Luna e l'omonimo su Marte sono cos\u00ec chiamati in suo onore."}
{"id": "869672", "revid": "110157", "url": "https://it.wikipedia.org/wiki?curid=869672", "title": "Kyzyl", "text": "Kyzyl () \u00e8 una citt\u00e0 della Russia siberiana centro-meridionale di quasi abitanti, capitale della Repubblica di Tuva.\nGeografia e storia.\n\u00c8 situata lungo le rive del fiume Enisej, pi\u00f9 o meno nel punto esatto in cui si uniscono i suoi due rami sorgentiferi, il Grande (\"Bol'\u0161oj\") e il Piccolo (\"Malyj\") Enisej; sembrerebbe anche (quantomeno ai residenti) che il sito della citt\u00e0 sia il centro geografico del continente asiatico.\nLa citt\u00e0 venne fondata nel 1914 con il nome di \"Belocarsk\" (\"\u0411\u0435\u043b\u043e\u0446\u0430\u0301\u0440\u0441\u043a\"); al 1918 risale il primo cambio di nome (\"Chem-Beldyr\", \"\u0425\u0435\u043c-\u0411\u0435\u043b\u0434\u044b\u0301\u0440\") e al 1926 il secondo (l'attuale Kyzyl, che in lingua tuvana significa semplicemente \"rosso\").\nLa citt\u00e0 \u00e8 il centro amministrativo e culturale della Repubblica di Tuva, fin da quando questa (all'epoca \"Repubblica popolare di Tuva\") entr\u00f2 a far parte dell'Unione Sovietica nel 1944; vi hanno sede il Parlamento Tuvano, il Teatro Nazionale e un centro dedicato allo studio e all'insegnamento del \"Khoomei\", un canto tradizionale tuvano.\nInfrastrutture e trasporti.\nAereo.\nLa citt\u00e0 \u00e8 servita dall'Aeroporto di Kyzyl, la base tecnica della compagnia aerea russa la Tuva Avia.\nI voli di linea collegano Kyzyl con la capitale russa Mosca (Aeroporto di Mosca-Domodedovo) le vicine citt\u00e0 importanti della Siberia: Abakan, Krasnojarsk, Novosibirsk.\nPopolazione.\n\"Fonte: mojgorod.ru\""}
{"id": "869673", "revid": "339392", "url": "https://it.wikipedia.org/wiki?curid=869673", "title": "Campionato italiano di calcio femminile 2004", "text": ""}
{"id": "869674", "revid": "339392", "url": "https://it.wikipedia.org/wiki?curid=869674", "title": "Campionato italiano di calcio femminile 2005", "text": ""}
{"id": "869675", "revid": "182193", "url": "https://it.wikipedia.org/wiki?curid=869675", "title": "Blenio", "text": "Blenio \u00e8 un comune svizzero di 1'816 abitanti del Canton Ticino, nel distretto di Blenio, parte della Regione Tre Valli. Situato in valle di Blenio, \u00e8 stato istituito il 22 ottobre 2006 con la fusione dei comuni soppressi di Aquila, Campo, Ghirone (che nel 1836 aveva inglobato il comune soppresso di Buttino), Olivone e Torre (che nel 1927 aveva inglobato il comune soppresso di Grumo); sede comunale \u00e8 Olivone.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nSport.\nIl comune ospita le stazioni sciistiche di Campra e Campo Blenio specializzate rispettivamente nello sci nordico e sci alpino."}
{"id": "869680", "revid": "767487", "url": "https://it.wikipedia.org/wiki?curid=869680", "title": "Einar Moen", "text": "\u00c8 noto per essere membro e cofondatore della gothic metal band Tristania.\nEgli cre\u00f2 il gruppo con Morten Veland e Kenneth \u00d8lsson nel 1996. In esso Einar svolge sempre il ruolo di tastierista, sintetizzatore e programmatore, divenendo anche l'autore di parte dei brani della band."}
{"id": "869686", "revid": "228587", "url": "https://it.wikipedia.org/wiki?curid=869686", "title": "Piazza del Popolo", "text": ""}
{"id": "869691", "revid": "121662324", "url": "https://it.wikipedia.org/wiki?curid=869691", "title": "Medicina generale (serie televisiva)", "text": "Medicina generale \u00e8 una serie televisiva italiana trasmessa da Rai Uno, che racconta la vita di un gruppo di infermieri e di medici del reparto di medicina di un ospedale di Roma.\nTrama.\nNel reparto di Medicina Generale, lavora un gruppo di medici e infermieri che si confronta tutti i giorni con malati di ogni tipo. Nel gruppo di medici e infermieri spiccano un uomo e una donna molti diversi tra loro ma destinati a innamorarsi l'uno dell'altra.\nLa donna si chiama Anna (Nicole Grimaudo). Ha poco pi\u00f9 di trent'anni, un figlio di otto, e un ex marito inaffidabile da cui si \u00e8 appena separata. All'inizio di questa storia \u00e8 al suo primo giorno di lavoro come caposala del reparto. L'uomo \u00e8 un cardiologo. Si chiama Giacomo (Andrea Di Stefano), ha poco meno di quarant'anni, \u00e8 un single incallito e donnaiolo impenitente. Un medico e un'infermiera. Lui \u00e8 simpatico e affascinante. Lei \u00e8 bella e intensa. Sembra l'inizio di una storia scontata. Invece no. Tanto per cominciare, dopo la prima faticosa giornata di lavoro in ospedale, Anna torna a casa, fa un test di gravidanza e scopre di essere incinta dell'ex marito. Giacomo non sa della gravidanza di Anna. Sa solo che si sente irresistibilmente attratto dal misto di forza e vulnerabilit\u00e0 con cui lei affronta i suoi problemi. C'\u00e8 qualcosa di intenso in Anna che gli piace da morire.\nMentre Anna e Giacomo sono sempre pi\u00f9 attratti l'una verso l'altro, la vita dell'ospedale continua a scorrere intorno a loro. Ci sono i pazienti di cui occuparsi, giorno e notte. Facce, storie, persone con i loro problemi (spesso molto simili a quelli dei medici e degli infermieri) che giorno dopo giorno entrano ed escono dall'ospedale, portando con s\u00e9 le pi\u00f9 varie patologie, dilemmi etici e clinici, emergenze mediche che mettono a nudo tutti i pregi e i difetti della sanit\u00e0 pubblica. E soprattutto ci sono i colleghi di Anna e Giacomo. Anche le loro storie personali si intrecciano con la vita dell'ospedale.\nIl dottor Alfredo Danzi (Marco Giallini), per esempio, padre modello e medico appassionato, scopre che il figlio pi\u00f9 piccolo, Edo, di tre anni, ha uno sviluppo rallentato del linguaggio, per fortuna curabile. Ma dopo avere ritrovato la speranza di un futuro sereno per suo figlio, il medico sente avvicinarsi minacciosa l'ombra scura del suo passato, dove \u00e8 custodito un segreto con cui prima o poi dovr\u00e0 fare i conti. La dottoressa Gabriella Boschi (Fabrizia Sacchi), quarantenne insicura, nevrotica e senza figli che, dopo essersi ritrovata fra le braccia il neonato di una giovane madre operata d'urgenza, riscopre un fortissimo desiderio di maternit\u00e0.\nIl primario Bergamini (Roberto Citran), burbero e autoritario. Ben nascosto sotto la sua scorza spinosa, il primario ha un lato pi\u00f9 morbido, quasi sentimentale. In lui si agita un'inquietudine comune a molti uomini intorno ai sessanta, che lo porter\u00e0 a perdere la testa per una donna trent'anni pi\u00f9 giovane\u2026 E poi c'\u00e8 Angelo (Antonello Fassari), l'infermiere cinquantenne, polemico e ruvido di carattere, incazzato nero perch\u00e9 quel posto di caposala doveva toccare a lui per anzianit\u00e0 di servizio, e invece l'hanno dato a Anna che ha il diploma di specializzazione.\nProgrammazione.\nLa prima stagione \u00e8 stata interrotta a cinque episodi dal termine per bassi ascolti. I restanti episodi sono stati trasmessi a partire dal 13 maggio 2008 sempre su Rai 1. La seconda stagione, sempre a causa dei bassi ascolti, a partire dalla quarta puntata viene spostata da Rai 1 a Rai 3."}
{"id": "869694", "revid": "125466680", "url": "https://it.wikipedia.org/wiki?curid=869694", "title": "Il borghese gentiluomo", "text": "Il borghese gentiluomo (\"Le Bourgeois gentilhomme\"), \u00e8 una com\u00e9die-ballet in 5 atti, del drammaturgo francese Moli\u00e8re, con le musiche di Jean-Baptiste Lully e coreografie di Pierre Beauchamp.\nIl dramma venne rappresentato per la prima volta il 14 ottobre 1670 alla corte di Luigi XIV, nel Castello di Chambord, dalla compagnia teatrale di Moli\u00e8re e dai gruppi di artisti delle due accademie reali: lAcad\u00e9mie Royale de Musique\" e lAcad\u00e9mie Royale\" \"de Danse\".\nLe scenografie erano di Carlo Vigarani e i costumi, ideati dal Chevalier d'Arvieux (che avendo molto viaggiato in giovent\u00f9 pot\u00e9 assistere Moli\u00e8re e Lully anche per quanto riguardava la rappresentazione dei modi di vita orientali), e predisposti da Gissey. La satira sferzante della pi\u00e8ce si snoda attraverso le vicende di una coppia borghese comicamente imitata dalla coppia di sguatteri al loro servizio. L'autore vuole mostrare come, di fronte ai sentimenti, sia i ricchi che i poveri si comportino in modo uguale. Un'altra innovazione \u00e8 dimostrata dal fatto che per tutta la scena le donne hanno decisamente un ruolo pi\u00f9 incisivo di quello maschile.\nIn quest'opera, Moli\u00e8re criticava Luigi XIV come buffone di corte, infatti il borghese gentiluomo era la parodia della corte del Re; il ridicolo della societ\u00e0 che lui stesso aveva creato. Inoltre prende posizione contro i matrimoni combinati, organizzati secondo le comodit\u00e0 economiche. Oltre ai personaggi principali, il \"cast\" vantava diversi musicisti, cantanti, ballerini, garzoni cuochi, garzoni sarti, ed altri personaggi degli intermezzi. Tra i cantanti figuravano Arnou (allievo di musica), M.lle Lalande (una musicista), Jonquet (un musicista) nel balletto del primo atto, e Philbert (un Muft\u00ec) in quello del terzo. Anche Lully partecip\u00f2 alla \"Cerimonia turca\", come ballerino nel ruolo del Muft\u00ec.\nTrama.\nAtto I.\nLa scena si apre su una \u201couverture\u201d eseguita da pi\u00f9 strumenti. Ha dunque inizio la vera e propria scena, con il Maestro di Musica, il suo prodigioso Allievo e il Maestro di Danza che hanno appena finito le loro esecuzioni artistiche commissionate dal padrone di casa Jourdain. I due maestri iniziano a discutere di come il Signor Jourdain, grazie alle sue manie di nobilt\u00e0, gli commissioni molto lavoro. A tal proposito, il Maestro di Musica si ritiene pienamente soddisfatto e soprattutto economicamente appagato. Il Maestro di Danza invece, nonostante la profumata retribuzione, si ritiene insoddisfatto, poich\u00e9 desidererebbe che Jourdain apprezzasse di pi\u00f9 quello che fanno. Il Maestro di Musica concorda confessando di desiderare anch'egli una maggior gloria, ma che sapendo di non poterci far niente, ha la sola premura del salario. Giunge il Signor Jourdain (quarantenne ambizioso, interpretato da Moli\u00e8re), in veste da camera all'indiana (abiti in voga e di moda in quel periodo), che sfoggia con vanit\u00e0, ed esorta i due maestri a mostrargli la loro composizione.\nI due Maestri quindi danno il via al Cantante, che per\u00f2 ampiamente delude le aspettative e i gusti di Jourdain, che la trova lugubre. Il committente dunque gliene propone una di infimo valore, ma ai suoi occhi pi\u00f9 allegra ed orecchiabile. I due Maestri gli consigliano di dedicarci del tempo, in modo tale che grazie al loro aiuto la possa imparare e danzare come si deve. Jourdain ribatte per\u00f2 di non avere molto tempo per le loro lezioni, dal momento che \u00e8 costantemente impegnato anche con il Maestro d'Armi, il Maestro di Filosofia e quello di Sartoria. A tali parole, il Maestro di Musica e quello di Danza iniziano col sostenere di come siano necessarie ed insostituibili le loro arti. Una volta ammaliato Jourdain con tali discorsi, decidono di fargli ascoltare un piccolo saggio, in tema pastorale. Dunque una Virtuosa accompagnata da un Primo Cantante ed un Secondo Cantante mettono in scena l'operetta, che brevemente racconta i travagli amorosi tra una pastora e due pastori. L'esecuzione viene stranamente apprezzata da Jourdain, che afferma che gli sono piaciuti soprattutto i proverbietti disseminati qua e l\u00e0. Il Maestro di Danza, soddisfatto dell'esito, gli propone un altro piccolo saggio di un balletto.\nPrimo intermezzo.\nIl primo intermezzo viene rappresentato da quattro ballerini che eseguono il balletto creato dal Maestro.\nAtto II.\nJourdain si ritiene molto soddisfatto del balletto, e altrettanto desideroso di metterlo in pratica la sera stessa, per far colpo su di un ospite. Il Maestro di Danza cerca di coltivare il suo interesse artistico, esortandolo ad allestire un concerto tutti i mercoled\u00ec ed i gioved\u00ec. Jourdain accoglie con grande entusiasmo l'idea, una volta saputo che ci\u00f2 \u00e8 consuetudine dei nobili. Jourdain continua a rallegrarsi, improvvisando un piccolo balletto, convinto della splendida figura che far\u00e0 la sera stessa. Si fa infine spiegare come eseguire la riverenza, per salutare una Marchesa, che confessa si chiami Dorimena.\nDue Lacch\u00e8 avvisano il padrone dell'arrivo del Maestro d'Armi, il quale, dopo aver dato un fioretto a Jourdain, inizia subito le sue lezioni. Jourdain si compiace dell'affermazione del suo Maestro, che gli dice che imparando l'arte della scherma, anche un uomo che non ha coraggio, \u00e8 sicuro di uccidere il suo avversario, senza essere ucciso. Il Maestro d'Armi aggiunge che la sua arte ha maggior considerazione, rispetto alle altre arti minori. A queste parole, il Maestro di Danza ed il Maestro di Musica mostrano il loro dissenso, che ben presto diventa fragorosa protesta, coronata di insulti ed ingiurie reciproche. Jourdain tenta senza successo di riappacificarli. Proprio in quel momento giunge il Maestro di Filosofia che accorgendosi della situazione, cerca di mitigare i presenti, asserendo che la collera non \u00e8 altro che una passione vergognosa che trasforma gli uomini in bestie. Il Maestro di filosofia continua, dichiarando che quella che loro definiscono arte, \u00e8 semmai un mestiere e che andrebbero rispettivamente chiamati saltimbanco, strimpellatore e gladiatore. A tali parole ricomincia un breve scambio di insulti, che sfocia subito in un'irosa rissa. Jourdain tenta ancora una volta di riappacificare i litiganti, ma senza successo.\nDopo che i Maestri di Musica, di Danza e d'Armi sono usciti, il Maestro di Filosofia asserisce che comporr\u00e0 una satira che li annienter\u00e0 tutti e tre. Inizia dunque la lezione di filosofia, con grande sollecitazione di Jourdain, che confessa di avercela a morte con i propri genitori che da giovane non lo hanno fatto studiare. Inizialmente il maestro non trova un argomento che piaccia a Jourdain; gli propone prima la Logica, poi la Morale, ed infine la Fisica, che vengono scartate perch\u00e9 troppo complesse o troppo tristi. Alla fine, Jourdain decide di farsi insegnare l'ortografia e l'almanacco. Ci\u00f2 mette in risalto il basso livello di Jourdain, che nonostante tutto, vuol apparire un dotto aristocratico. Il Maestro gli insegna velocemente le cinque vocali, che Jourdain impara rapidamente, con sua grande felicit\u00e0 ed entusiasmo. Si danno dunque appuntamento all'indomani, per imparare le consonanti.\nPrima di congedarlo, Jourdain chiede aiuto al Maestro di Filosofia per perfezionare una dedica su di un biglietto, per una persona dell'alta societ\u00e0. Il Maestro si mostra disponibile, ma quando gli chiede quale composizione preferisca tra quella in versi e quella in prosa, Jourdain si mostra totalmente estraneo. Inoltre quando cerca di aiutarlo a comporre qualcosa di eccelso, Jourdain scarta tutti i consigli, conservando il suo testo iniziale. Esce il Maestro di Filosofia, e sopraggiunge il Maestro Sarto, con il nuovo vestito da cerimonia, commissionatogli da Jourdain, che indossa subito, aiutato da quattro garzoni. Jourdain va su e gi\u00f9, pavoneggiandosi con il nuovo vestito; tutto a mo' di balletto, e sulle note di un'allegra sinfonia. L'atto si conclude con Jourdain che ricompensa profumatamente tutti e quattro i garzoni, lusingato di essere stato chiamato casualmente da loro prima Illustrissimo, poi Monsignore, ed infine Vostra Eccellenza.\nSecondo intermezzo.\nIl secondo intermezzo viene rappresentato dai quattro garzoni, soddisfatti per le mance ricevute.\nAtto III.\nJourdain, nei suoi nuovi e lussureggianti abiti orientali, viene pesantemente deriso da Nicoletta (servetta). Sopraggiunge la Signora Jourdain che dopo aver manifestato grande contrariet\u00e0 nei riguardi dell'abbigliamento del marito, si lamenta e si scandalizza per il suo modo di vivere, che secondo lei ha ridotto la loro casa ad un continuo e chiassoso carnevale. Continua ad ammonirlo biasimando tutti i suoi maestri, che lui convoca affinch\u00e9 possa divenire dotto. Jourdain ribatte mostrando i frutti delle sue lezioni di filosofia e scherma, rendendosi ridicolo e mostrandosi incapace. La Signora Jourdain riprende il discorso, accusandolo di essere impazzito, da quando ha deciso di voler bazzicare la nobilt\u00e0. Si mostra poi particolarmente contrariata dalla sua amicizia con il Conte Dorante, poich\u00e9 quest'ultimo gli chiede costantemente grossi prestiti di danaro. Jourdain ribatte dicendo che il Conte conosce il Re, al quale parla bene di lui. Inoltre lo difende, asserendo che presto gli render\u00e0 tutto, perch\u00e9 gli ha dato la sua parola. Proprio in quel momento arriva Dorante, che riesce ad ottenere un ennesimo prestito da Jourdain, tra mille moine e complimenti, mettendo in evidenza l'ingenuit\u00e0 del padrone di casa. Il Conte si apparta con Jourdain, al quale dice di aver consegnato l'anello che lui gli ha dato da consegnare alla Marchesa Dorim\u00e8ne. I due continuano a discorrere, appartati, del grande banchetto allestito per la sera stessa, nel tentativo di far colpo sulla marchesa, e di come aggirare la presenza della moglie, decidendo di mandarla a cena fuori.\nLa Signora Jourdain, insospettita dalla comunella dei due, manda a origliare Nicoletta, che riferisce le loro intenzioni alla Signora, che ne prende atto. Nel frattempo, la signora Jourdain incarica Nicoletta di convocare il promesso sposo di sua figlia, per discorrere del futuro matrimonio. La Servetta quindi incontra Cleante (innamorato della figlia di Jourdain, Lucilla) e Coviello (valletto di Cleante, del quale Nicoletta \u00e8 innamorata); i due, invece di accoglierla, la allontanano accusandola di tradimento e perfidia, e dichiarandosi di non volersi pi\u00f9 sposare. Nicoletta si dipartisce con gran stupore, ma poco dopo ritorna con Lucilla, per far luce su strane discrepanze. Cleante e Coviello, indignati, la accusano, insieme alla servetta, di tradimento per non averli salutati per strada. Lucilla spiega loro che era in presenza di sua zia, la quale trova indecoroso essere solo avvicinata da un uomo. Tali parole riappacificano tutti e quattro, i quali decidono di portare avanti il progetto di matrimonio.\nPoco dopo Cleante si reca da Jourdain, chiedendogli la mano di Lucilla, che non ottiene, per il semplice motivo che non \u00e8 di famiglia nobile. Ci\u00f2 scatena grande indignazione e stupore in entrambe le famiglie. Coviello per\u00f2 conforta il suo padrone, dicendogli che conosce lo stratagemma per farlo sposare ugualmente con Lucilla, grazie a una \u201cfarsaccia\u201d organizzabile con dei costumi che lui possiede. La scena si sposta su Dorante e Dorim\u00e8ne (Marchesa amante di Dorante), i quali discorrono e si apprestano ad essere ricevuti dal padrone di casa Jourdain. Da questo dialogo si viene a conoscenza di come il conte consideri ingenuo e stupido il suo creditore. Si scopre inoltre di come si sia arrogato il merito dell'anello ricevuto da Jourdain. Infine si scopre di come tutti i prestiti siano serviti solamente per fare regali alla Marchesa, all'insaputa di quest'ultima e del suo creditore. I due ospiti dunque giungono a cena, e Jourdain li riceve con sontuose cerimonie e complimenti. Dal momento che la marchesa porta tuttora l'anello, Dorante, affinch\u00e9 Jourdain non venga a rivendicare la paternit\u00e0 del regalo, consiglia ipocritamente all'ingenuo padrone di casa di non trattare tale argomento, perch\u00e9 sarebbe da villani.\nTerzo intermezzo.\nIl terzo intermezzo viene rappresentato da sei cuochi, che hanno preparato il pranzo e che danzano. Dopodich\u00e9 portano un tavolo ricco di svariate pietanze.\nAtto IV.\nIl sontuoso banchetto viene subito accompagnato da due canzoni.\nPrima canzone\nI musici e i cantanti prendono delle brocche di vino, e accompagnati da una sinfonia cantano sull'inebriarsi con il bere, e d'amore.\nSeconda canzone\nCome nella prima canzone, i musici e i cantanti prendono delle brocche di vino, e accompagnati da una sinfonia cantano sull'inebriarsi con il bere, e d'amore.\nCon grande sorpresa del marito, arriva la Signora Jourdain, che sorprende i tre banchettanti. Quindi, la Signora accusa Jourdain di scialacquare i beni alle spalle della moglie, e di fare la corte alla Marchesa. Dorante prova a giustificare Jourdain, non perch\u00e9 gli sia amico, ma solamente per non dover interrompere la cena. La Signora Jourdain se ne va infuriata. Proprio in quell'istante, giunge Coviello, travestito con lussuosi abiti orientali; gli stessi che poche ore prima Jourdain vantava di indossare. Coviello dunque si spaccia per valletto, messo nonch\u00e9 interprete del figlio del Gran Turco. Innanzi tutto, si guadagna la stima e la simpatia di Jourdain, con l'ingegnoso lazzo di aver conosciuto anni addietro suo padre, che a differenza di quel che si dice era un nobile, e non un mercante. Dopodich\u00e9, approfittando ancora della sua ingenuit\u00e0, gli conferisce addirittura il titolo di Mammalucco, che, sostiene, in turco significa Paladino. A questo punto Coviello gli annuncia di come il suo padrone abbia visto sua figlia, e abbia intenzione di sposarla, suscitando enorme felicit\u00e0 in Jourdain. Giunge quindi il fantomatico figlio del Gran Turco, che altri non \u00e8 che Cleante, travestito nello stesso medesimo modo di Coviello. Cleante conferma quindi le intenzioni proclamate poc'anzi da Coviello. Jourdain \u00e8 al settimo cielo. Coviello, accortosi della presenza della Marchesa e del conte Dorante, rivela loro la messinscena.\nQuarto intermezzo.\nIl quarto intermezzo viene rappresentato da una cerimonia turca per assegnare il titolo di nobile al Borghese, eseguita danzando con musica. Tutto eseguito dal Mufti, quattro Dervish, dei turchi danzanti, sei turchi musici, e altri suonatori di strumenti turchi. Il Mufti, insieme agli altri turchi, invoca Maometto e posa il turbante in testa a Jourdain.\nAtto V.\nJourdain si pavoneggia con orgoglio del suo nuovo titolo di Mammalucco. Nel frattempo, preoccupata per le continue, ed economicamente azzardate, spese di Dorante (che in realt\u00e0 apparterrebbero a Jourdain), Dorimene decide di sposare Dorante sperando di arrestare tali spese. Jourdain manda sua figlia Lucilla, per annunciarle il suo nuovo marito. Lucilla si mostra decisa a non sposare nessun altro che non sia Cleante. Ma dopo aver riconosciuto l'amato, nonostante il travestimento, Lucilla acconsente. Arriva quindi la Signora Jourdain, sconvolta e adirata per le decisioni prese dal marito e dalla figlia, e soprattutto decisa ad impedire tale unione. Coviello per\u00f2 riesce a parlarle appartato a quattr'occhi, confessandole la sua vera identit\u00e0, e spiegandole la situazione. La Signora Jourdain allora finge di essere stata convinta dal valletto turco ad acconsentire al matrimonio. Si manda quindi a cercare il notaio, per mettere tutto agli atti. Dorante allora dichiara di voler usare lo stesso notaio per il suo matrimonio con la Marchesa. A tali parole Jourdain ingenuamente si convince che Dorante lo faccia per far dimenticare alla moglie il suo tentativo di corteggiamento della Marchesa. Tutti fanno i preparativi per le nozze. Nicoletta viene affidata alla compagnia di Coviello, e cos\u00ec si formano tre bellissime e felici coppie. Tutti, pi\u00f9 o meno soddisfatti, assistono al balletto in omaggio di Sua Altezza il Turco.\nBalletto delle nazioni.\nPrimo ingresso\nUn inserviente entra e distribuisce i libretti del balletto. Lo assalgono spettatori di diverse nazioni, tutti reclamano il libretto e lo importunano. Avviene dunque il dialogo cantato di coloro che chiedono il libretto in francese.\nSecondo ingresso\nI tre importuni ballano\nTerzo ingresso\nTre spagnoli cantano\nQuarto ingresso\nItaliani\nDopo questa canzone entrano in scena Scaramuccia, due Trivellino e un Arlecchino, che recitano in cadenza il \u201clazzo\u201d della notte, secondo lo schema della Commedia dell'Arte. Poi un cantante italiano si aggiunge alla cantante e insieme cantano. Dopo tale duetto, le Maschere concludono l'intermezzo italiano con una danza gioiosa.\nQuinto ingresso\nQuinto ingresso con primo &amp; secondo minuetto francese. Entrano altri tre ballerini maschi e tre ballerini femmine, che vestiti con eleganza, alla foggia del Poitou, e accompagnati da otto flauti e oboe, danzano i minuetti.\nSesto ingresso\nLa scena si conclude con l'unione delle Tre Nazioni e con gli applausi a ritmo di danza di tutti i partecipanti, che insieme cantano.\nVersione di Balanchine.\nGeorge Balanchine ne realizz\u00f2 una versione moderna, con la musica di Richard Strauss (\"Suite da concerto\", 1917), la cui prima rappresentazione ebbe luogo l'8 aprile 1979 alla New York City Opera, New York State Theater. Il cast comprendeva come ballerini principali Patricia McBride, Jean-Pierre Bonnefous, Rudolf Nureyev, Darla Hoover e Michael Puleo."}
{"id": "869695", "revid": "116428620", "url": "https://it.wikipedia.org/wiki?curid=869695", "title": "Aiwo", "text": "Aiwo (raramente: Aiue, in passato: Yangor) \u00e8 un distretto e una circoscrizione elettorale di Nauru, collocato nella parte occidentale dell'isola. \n\u00c8 bagnato dall'Oceano Pacifico e confina con i distretti di Buada, Boe e Denigomodu. Nel 2007 conta una popolazione di circa 1.100 abitanti. Poich\u00e9 Nauru non ha una capitale ufficiale, Aiwo \u00e8 a volte citata come tale, anche se ci\u00f2 capita pi\u00f9 spesso a Yaren.\nIn questo distretto si trovano:\nLa circoscrizione elettorale elegge 2 membri al Parlamento di Nauru."}
{"id": "869705", "revid": "287204", "url": "https://it.wikipedia.org/wiki?curid=869705", "title": "Serie A 2002-2003 (calcio femminile)", "text": "L'edizione 2002-2003 \u00e8 stata la trentaseiesima edizione del campionato italiano di Serie A femminile di calcio.\nIl Foroni Verona F.C. (gi\u00e0 Associazione Calcio Foroni) ha conquistato lo scudetto per la prima volta nella sua storia. Sono retrocessi in Serie A2 il Valdarno e il Ludos Palermo. Il titolo di capocannoniere della Serie A \u00e8 andato a Chiara Gazzoli, calciatrice del Foroni Verona, autrice di 54 goal.\nStagione.\nNovit\u00e0.\nAl termine stagione 2001-2002 il Gravina Catania e l'Atletico Oristano sono stati retrocessi in Serie A2. Al loro posto sono stati promossi il Bergamo R e il Lucca 7, vincitori dei play-off promozione della Serie B.\nA seguito di una ristrutturazione societaria, l'A.C.F. Piazza 96 ha cambiato la sua denominazione in Valdarno C.F..\nFormula.\nLe 14 squadre partecipanti si affrontano in un girone all'italiana con partite di andata e ritorno per un totale di 26 giornate.\nLa squadra campione d'Italia si qualifica alla UEFA Women's Cup 2003-2004.\nLe ultime due classificate retrocedono in Serie A2.\nClassifica finale.\nLegenda:\nNote:\nCollegamenti esterni.\nComunicati e classifiche ufficiali pubblicate dal sito http://www.divisionecalciofemminile.it visitato in data 24 luglio 2003 e allegate al comunicato ufficiale n. 66 del 7 maggio 2003.\nIl sito \u00e8 stato cancellato dalla L.N.D. che ha continuato a pubblicarle su lnd.it spazio Divisione Calcio Femminile dalla stagione 2007-2008."}
{"id": "869717", "revid": "2033069", "url": "https://it.wikipedia.org/wiki?curid=869717", "title": "Nikita (serie televisiva 1997)", "text": "Nikita (\"La Femme Nikita\") \u00e8 una serie televisiva canadese ideata da Joel Surnow e Robert Cochran, tratta dal film \"Nikita\" di Luc Besson.\nOriginalmente prodotta in Canada e l\u00ec trasmessa con il titolo \"Nikita\" su \"CTV\", in seguito \u00e8 stata trasmessa anche negli Stati Uniti sulla rete USA Network in cinque stagioni da gennaio 1997 a marzo 2001, grazie alla coproduzione di Warner Bros. e \"Fireworks Entertainment\".\nTrasmessa in Italia da Rai 2, dal 23 giugno 1999 al 13 settembre 2002 in prima serata per le prime due stagioni, poi in seconda serata per la terza, la quarta e la quinta stagione.\nTrama.\nLa serie televisiva narra le vicende di una giovane che viene reclutata da una segretissima organizzazione antiterroristica chiamata Sezione Uno, dopo essere stata ingiustamente accusata dell'omicidio di un poliziotto. L'ambientazione della serie \u00e8 situata a Parigi, dove Sezione Uno opera nella penombra pi\u00f9 totale per mantenere e proteggere la pace nel mondo.\nPrima stagione.\nLa prima stagione si apre con il reclutamento di Nikita da parte di Sezione Uno e prosegue con il suo addestramento ad opera del suo reclutatore, trainer e mentore Michael con il quale si instaura subito un legame particolare. Nikita diventa man mano il \"killer\" che la Sezione si aspettava, grazie anche all'aiuto e la protezione di Michael, e non senza essere vittima di un grande conflitto interiore che la spinge sempre a mettere in discussione la moralit\u00e0 ed i metodi usati dalla Sezione e a lottare per mantenere viva in s\u00e9 la propria anima e la propria umanit\u00e0.\nNel momento in cui Nikita sembra voler chiudere con Sezione Uno e farla finita suicidandosi, Michael le prospetta una via di fuga dalla Sezione durante una missione suicida alla quale Nikita era stata assegnata. La stagione si conclude cos\u00ec con la liberazione di Nikita e la possibilit\u00e0 di una vita diversa.\nSeconda stagione.\nLa seconda stagione esordisce con un salto temporale di sei mesi avanti dopo l'ultima missione di Nikita. In Sezione Uno Michael non \u00e8 pi\u00f9 l'agente perfetto, pensa ancora a Nikita che crede morta, e i suoi standard calano visibilmente, tanto che rischia di essere . Michael non riesce a darsi per vinto e continua a tentare di contattare Nikita, ma i suoi numerosi messaggi cadono nel vuoto.\nDurante una missione, per\u00f2, Michael si trova in una situazione critica ed \u00e8 proprio Nikita a comparire salvandogli la vita. I due si accordano per un incontro clandestino durante il quale finalmente rivelano i loro sentimenti. Nikita, di nuovo felice, fa ritorno in Sezione Uno, ma ancora una volta scopre che all'interno dell'organizzazione la vita per lei e Michael non sar\u00e0 mai come lei la vorrebbe. Michael torna ad essere l'efficiente operativo di sempre che non lascia spazio ai propri sentimenti per Nikita.\nTra missioni ed alti e bassi tra i due, la seconda stagione si conclude ancora una volta con una sentenza di morte per Nikita, che esita a sacrificare Adriana come vorrebbe la Sezione Uno. Michael, che questa volta non pu\u00f2 fare nulla, le offre ancora una volta la fuga dalla Sezione, ma Nikita rifiuta, pronta ad andare incontro alle conseguenze del suo tradimento, i due cos\u00ec si salutano.\nTerza stagione.\nLa terza stagione inizia con Nikita alle prese con incessanti missioni. non l'ha ancora annullata per il suo tradimento solo perch\u00e9 conta sulla possibilit\u00e0 che venga uccisa sul campo.\nNikita sospetta qualcosa e nel cercare Michael per averne assistenza, scopre che quest'ultimo \u00e8 sposato e ha un figlio, Adam. Nikita rimane sbigottita e solo dopo aver risolto il problema del suo annullamento, poi ritirato da Operations, riesce a sapere la verit\u00e0 da Michael: che dura da ben sette anni, missione in cui verr\u00e0 coinvolta anche Nikita stessa. L'incarico avr\u00e0 buon esito, ma per Michael significa dire addio al bambino, cosa che lo getta in una cupa disperazione. Sar\u00e0 Nikita a dargli un valido motivo per andare avanti, e da qui ha inizio la loro storia d'amore, rimasta sempre incompiuta.\nTra momenti di difficolt\u00e0 e intensi momenti di tenerezza, i due operativi vengono ostacolati in ogni modo da Operations, affiancato da Madeline, i quali non accettano la relazione tra Nikita e Michael, convinti che il loro livello di operativit\u00e0, seppur di pochissimo, venga influenzato negativamente. Per realizzare questo intento, Operations permette a Madeline di usare il processo \"Gelman\" su Nikita, una specie di lavaggio del cervello che canceller\u00e0 ogni tipo di emozione e di sentimento all'interno della ragazza, trasformandola in una operativa perfetta.\nLa terza stagione termina cos\u00ec, con i due protagonisti nuovamente divisi a opera della Sezione Uno, e per quanto i sentimenti di Nikita appaiano neutralizzati, Michael promette a se stesso che non \u00e8 finita.\nQuarta stagione.\nLa quarta stagione riprende con Michael che, tra missioni varie, non smette di cercare il modo di salvare Nikita, la quale \u00e8 ora l'operativa perfetta: esegue gli ordini e non si rimette pi\u00f9 ai propri sentimenti come faceva prima.\nMichael, che riesce a trovare un modo per ridarle la memoria, con uno stratagemma la sequestra e la conduce in un luogo isolato e nascosto, dove, dopo una difficile cura, riesce a ridarle i suoi sentimenti perduti. Finalmente i due operativi si sono ritrovati e si promettono nuovo amore.\nRientrati in Sezione Uno, le missioni procedono e i due operativi decidono di essere prudenti, finch\u00e9 non si presenta nuovamente una sorta di via di fuga. Nikita ha trovato un modo per andarsene e riesce a convincere Michael a seguirla fuggendo dall'Organizzazione. I due trascorrono bellissimi momenti di libert\u00e0, ma che durano poco. Ben presto la Sezione Uno li ritrova e riesce a riportarli dentro.\nA questo punto si viene a scoprire che Nikita lavora sotto copertura per un'entit\u00e0 superiore ad Operations: Mr. Jones. Le viene chiesto di fare la valutazione del personale e non pu\u00f2 risparmiare una missione suicida a Michael che ha sempre anteposto l'incolumit\u00e0 della donna al proprio dovere nei confronti della Sezione. A Michael, che si sente tradito da colei alla quale ha sempre donato se stesso, non resta che acconsentire e svolgere il suo ultimo incarico. Pronto a farsi esplodere, viene raggiunto da Nikita che lo salva, donandogli la definitiva libert\u00e0.\nMichael le chiede di seguirlo ma Nikita rifiuta, confessandogli che il suo amore non era che una copertura. Michael, sbalordito dalla rivelazione, sparisce per sempre.\nQuinta stagione.\nLa quinta stagione si apre con un salto di diversi mesi in avanti, Nikita scopre finalmente la vera ragione per cui \u00e8 dentro la Sezione Uno e che suo padre \u00e8 Mr. Jones. Scopre che fu proprio lui a volerla in Sezione Uno e ad architettare il suo reclutamento.\nNel frattempo Operations, non persuaso della morte di Michael nella missione suicida, anzi, convinto che Nikita non avrebbe mai lasciato morire il suo grande amore, cerca di opporsi alla donna. Proprio in questo clima si scopre che in Sezione Uno c'\u00e8 una fuga di notizie, e si sospetta di una talpa all'interno dell'organizzazione. A Nikita viene affidato il compito di scovarla e senza troppe sorprese scopre che si tratta di Michael, il quale chiede di rientrare in Sezione Uno.\nRientrato, rivela che un'organizzazione terroristica ha preso il figlio Adam e il solo modo per riaverlo \u00e8 quello di consegnare Mr. Jones. I due organizzano un primo piano che fallisce, cos\u00ec a Nikita non resta che lasciare andare il padre appena ritrovato per salvare la vita al figlio di Michael, confidando di poter liberare in seguito il padre. Prima di acconsentire allo scambio, per\u00f2, Mr. Jones consegna le chiavi della Sezione Uno alla figlia, la quale a questo punto non pu\u00f2 che promettergli di prendere il suo posto a capo dell'Organizzazione. Purtroppo, durante lo scambio Adam si salva mentre il padre di Nikita viene ucciso davanti agli occhi di lei.\nNikita \u00e8 costretta ancora una volta a sottostare a un volere non suo. Michael \u00e8 costretto a lasciarla per il benessere del figlio e i due devono ancora una volta dirsi addio, un addio straziante in cui per\u00f2 si ripromettono di ritrovarsi un giorno quando Adam non avr\u00e0 pi\u00f9 bisogno del padre.\nLa serie si chiude con una Nikita in completo nero che sul ponte di comando osserva la Sezione Uno: ora \u00e8 lei il nuovo \"Operations\".\nLa Sezione Uno.\nLa storia e gli avvenimenti si svolgono all'interno di Sezione Uno: l'organizzazione antiterroristica segreta per la quale lavorano i personaggi, ma gerarchicamente la \"Sezione\" \u00e8 subordinata innanzitutto alla \"Supervisione\" con a capo George ed in primo luogo al \"Centro\" con a capo Mr. Jones.\nEpisodi.\nGli episodi sono in totale 96 divisi in 5 stagioni. Le prime quattro stagioni composte da 22 episodi l'una, la quinta stagione composta da solo 8 episodi.\nGli autori della serie tv hanno deliberatamente scelto di utilizzare i titoli per ogni serie componendoli con lo stesso numero di parole del numero della serie di riferimento; ovvero per la prima serie i titoli sono composti da una sola parola, per la seconda da due parole, per la terza da tre parole, per la quarta da quattro e per la quinta da cinque.\nMusiche.\nUna parte delle musiche che fanno da colonna sonora al telefilm sono suddivise in tre CD. Il CD ufficiale di \"La Femme Nikita\", il CD con le musiche composte appositamente da Sean Callery ed un CD addizionale con una collezione pi\u00f9 estesa delle musiche usate nella serie.\nMateriali correlati.\nDVD.\nTutte le cinque serie di Nikita sono state messe in commercio dalla Warner Bros. in formato DVD in lingua originale a partire dall'8 luglio 2003; ogni stagione occupa 6 dvd, eccezion fatta per la quinta che ne contiene 3. Nelle reinterpretazioni dei DVD viene usato il titolo USA/International, \"La Femme Nikita\".\nA partire dal 4 novembre 2008 finalmente la Warner Bros., a seguito delle tante insistenze fatte dai fans Italiani, ha deciso di avviare la pubblicazione e la vendita anche dei cofanetti DVD in lingua italiana. A disposizione quindi per l'acquisto il cofanetto da 6 dvd della prima stagione della serie tv in formato 4:3, lingue: italiano, inglese, tedesco e spagnolo.\nLibri.\nGrazie a PovPress \u00e8 stato pubblicato nel mese di novembre 2006 il libro Inside Section One realizzato da \"Christopher Heyn\" (assistente del consulente esecutivo di La Femme Nikita). \"Inside Section One\" \u00e8 composto da 408 pagine compresi l'appendice e l'indice. Comprende oltre 60 interviste con membri del \"cast\", e con l'\u00e9quipe e ben 275 foto ed illustrazioni. Esplora tutti i 96 episodi a partire dallo sviluppo del manoscritto sino alle sfide per la produzione ed il lancio dell'episodio che l'\u00e9quipe si trovava ad affrontare ogni settimana. Tutto questo descritto da ognuno durante le cinque stagioni della serie. \"Inside section one\" \u00e8 la celebrazione del lavoro svolto dietro la serie tv, dai dettagli e dalla ricerca nell'ambiente creativo all'abilit\u00e0 delle persone necessaria per la produzione."}
{"id": "869724", "revid": "36426", "url": "https://it.wikipedia.org/wiki?curid=869724", "title": "Teatro Bibiena", "text": "Il Teatro Scientifico di Mantova (o Teatro Bibiena o Teatro Scientifico dell'Accademia), fu realizzato su commissione del conte Carlo Ottavio di Colloredo, allora rettore dell'Accademia dei Timidi da Antonio Galli da Bibbiena nel 1767-69 e decorato, nel 1773-75, con una facciata del Piermarini realizzata da Paolo Pozzo (1741-1803). La finalit\u00e0 principale era quella di ospitare adunanze scientifiche (da qui il nome) ma anche concerti e rappresentazioni. Il Bibiena ide\u00f2 il teatro, ne diresse i lavori di fabbrica e, con abilit\u00e0 di pittore oltre che di architetto, affresc\u00f2 personalmente gli interni dei numerosi palchetti con figurazioni monocrome.\nAttualmente l'edificio ospita, oltre al Teatro, anche la sede dell'Accademia Nazionale Virgiliana di Scienze Lettere e Arti, la pi\u00f9 antica e prestigiosa istituzione culturale della citt\u00e0. \nHa una capienza di 338 posti.\nStoria.\nIl luogo dove sorge il teatro fu, in precedenza, occupato da un palazzo, abitazione di Ferrante I Gonzaga, conte di Guastalla, generale dell'esercito imperiale durante il Sacco di Roma, poi vicer\u00e9 di Sicilia.\nIl di lui figlio Cesare fond\u00f2, nel 1562, ospitandola presso di s\u00e9, l'Accademia degli Invaghiti (dal 1610 Accademia degli Invitti, dal 1648 Accademia dei Timidi). \nL'edificio includeva un piccolo teatro coperto, probabilmente a gradoni, in linea con lo stile dell'epoca. Nel 1767, circa sessant'anni dopo l'inizio della dominazione austriaca, fu proprio l'Accademia dei Timidi a commissionare un nuovo teatro. L'incarico venne commissionato al parmense Antonio Galli da Bibbiena, figlio del noto scenografo barocco Ferdinando. Scenografo ed architetto egli stesso, Antonio si era illustrato nella realizzazione del nuovo Teatro di Bologna, inaugurato il 14 maggio 1763 e, in Mantova, nel disegno della facciata della Chiesa di San Barnaba.\nDescrizione.\nIl teatro, inserito nel pi\u00f9 vasto complesso del Palazzo Accademico, presenta una pianta a forma di campana ed \u00e8 disposto su pi\u00f9 ordini di palchetti lignei, secondo il genere di struttura inventato nel Seicento e che ormai imperava.\nIl Bibiena progett\u00f2 una scena fissa, alle cui spalle edific\u00f2 due corridoi sovrapposti a formare un loggiato a due piani. La scena fissa \u00e8 formata da una galleria a due ordini di serliane (struttura composta da un arco sorretto da coppie di colonne) e il soffitto decorato a finto traforo \u00e8 incorniciato da una finta balaustrata. \nL'ambiente appare finemente decorato: con quattro ordini di palchi, divisi da colonne, quattro nicchie con statue a grandezza naturale di quattro mantovani illustri (Gabriele Bertazzolo ingegnere, architetto, cartografo, Baldassarre Castiglione autore del Cortegiano, il filosofo Pietro Pomponazzi, e Virgilio) ed un generale assetto decorativo che produce una sensazione di movimento.\nLa classica facciata fu invece realizzata da Giuseppe Piermarini, da cui trae il nome l'attiguo salone posto al primo piano del palazzo. Con decreto dell'Imperatrice del 9 novembre 1767, l'Accademia dei Timidi venne assorbita nella neonata \"Reale Accademia di scienze e di belle lettere\" (che diverr\u00e0 Accademia Nazionale Virgiliana sotto Napoleone): una vera e propria universit\u00e0 cui vennero aggregate, in quegli anni, le accademie di pittura, scultura ed architettura, la filarmonica, la \u2018colonia di arti e mestieri\u2019 e la accademia agraria. Si decise, quindi, di ricostruire anche l'antico palazzo che ospitava il nuovo teatro. Venne indetto un concorso cui parteciparono il mantovano Gaetano Crevola, il parmense Antonio Bibiena, l'autore del teatro e l' \"architetto reale\" Giuseppe Piermarini.\nQuest'ultimo vinse e realizz\u00f2, nel 1770, il disegno, poi concretizzato, nel 1773-75 dal veronese Paolo Pozzo. Essi realizzarono un'opera con una sobria facciata di gusto neoclassico estesa anche al teatro senza, tuttavia, intervenire sull'interno dello stesso, che conserv\u00f2 le originarie fattezze barocche.\nInaugurazione.\nIl cantiere venne completato in soli due anni ed il nuovo teatro di Mantova venne inaugurato il 3 dicembre 1769 con la cantata \"Virgilio e Manto\" di Luigi Gatti.\nIl nome.\nVenne detto \u2018Teatro Scientifico\u2019, poich\u00e9 doveva ospitare riunioni accademiche di istruzione ed educazione, in linea con le finalit\u00e0 dell'Accademia e lo spirito illuministico dell'epoca.\nIl concerto del giovane Mozart.\nA circa un mese e mezzo dall'inaugurazione - che era avvenuta il 3 dicembre 1769 - il 16 gennaio 1770, il teatro ospit\u00f2 un concerto pianistico del giovane Mozart, non ancora quattordicenne, con arie da concerto interpretate dal tenore Vincenzo Uttini e due Sinfonie di Mozart (il programma del concerto \u00e8 conservato nell'Archivio dell'Accademia Virgiliana). L'edificio suscit\u00f2 l'entusiasmo di Leopold Mozart, padre di Wolfgang, il quale, dieci giorni dopo, scrisse da Mantova alla moglie, a Salisburgo: \"\"Vorrei che tu avessi visto il posto dove ha avuto luogo l'accademia, vale a dire il\" Theatrino della Academia Philharmonica\". In vita mia non ho visto nulla di pi\u00f9 bello di questo tipo ... Non \u00e8 un teatro bens\u00ec una sala con palchi come vengono costruiti i teatri d'opera; dove starebbe la scena, c'\u00e8 una pedana per gli esecutori e dietro gli esecutori una galleria per gli ascoltatori di nuovo costruita a palchi. Non posso descriverti a sufficienza la quantit\u00e0 di persone, le chiamate, gli applausi, gli strepiti, i Bravo su Bravo, in breve le acclamazioni generali e l'ammirazione che gli ascoltatori manifestavano cos\u00ec\"\". (Da \"I Mozart in Italia\", Ed. Accademia di S. Cecilia, Roma, 2006; p. 175). "}
{"id": "869728", "revid": "142614", "url": "https://it.wikipedia.org/wiki?curid=869728", "title": "Luigi Proietti", "text": ""}
{"id": "869730", "revid": "767487", "url": "https://it.wikipedia.org/wiki?curid=869730", "title": "S/2003 J 10", "text": "S/2003 J 10 \u00e8 un satellite naturale irregolare del pianeta Giove, scoperto da una squadra di astronomi dell'Universit\u00e0 delle Hawaii nel 2003. In attesa della promulgazione di un nome definitivo da parte dell'Unione Astronomica Internazionale l'oggetto \u00e8 tuttora noto mediante la sua designazione provvisoria.\nIl satellite \u00e8 caratterizzato da un movimento retrogrado ed appartiene al gruppo di Carme, composto da satelliti retrogradi ed irregolari che orbitano attorno a Giove ad una distanza compresa fra 23 e 24 milioni di chilometri, con una inclinazione orbitale pari a circa 165\u00b0."}
{"id": "869731", "revid": "1121152", "url": "https://it.wikipedia.org/wiki?curid=869731", "title": "Michel Le Tellier", "text": "Biografia.\nLa carriera a corte.\nMichel Le Tellier IV, figlio di Michel III, che proviene da una famiglia della borghesia commerciale, diventato membro del Parlamento di Parigi, ha ben presto grandi ambizioni. Occupa successivamente i posti di consigliere di stato al Gran Consiglio nel 1624, procuratore del re nello Ch\u00e2telet di Parigi nel 1631, \"ma\u00eetre des requ\u00eates\" (referendario al consiglio di stato) nel 1639, poi intendente di giustizia nell'armata del Piemonte nel 1640.\nViene nominato segretario di Stato per la guerra da Luigi XIII nel 1643 su consiglio di Mazzarino del quale \u00e8 persona di fiducia e cliente.\nAll'epoca della Fronda viene incaricato dei negoziati con i principi ed \u00e8 uno dei firmatari del trattato di Rueil (1649) che mette fine alla rivolta del Parlamento. Durante i due esili forzati di Mazzarino \u00e8 il principale consigliere della reggente Anna d'Austria. In particolare, durante la Fronda nobiliare (1649 \u2013 1653), quando il Mazzarino \u00e8 costretto a Br\u00fchl (1651 \u2013 1652), Michel le Tellier \u00e8 uno dei suoi fedelissimi che consentono al cardinale di condurre la politica della Corte per corrispondenza.\nIl clan Le Tellier.\nCon tendenza al nepotismo crea un'importante rete di clienti che gli permetteranno di rinforzare il suo potere alla corte. Dietro consiglio di suo cognato Colbert de Saint-Pouange, assume al suo servizio il giovane Jean-Baptiste Colbert e per avere un suo uomo in un posto strategico, lo raccomanda nel 1651 al suo amico, il cardinale Mazzarino. Colbert fu dunque uno degli elementi del clan Le Tellier prima di creare il suo.\nNel 1660, Madeleine Fare, figlia di Michel Le Tellier, sposa il duca d'Aumont, il che permette alla famiglia di diventare nobile. Inoltre Michel Le Tellier accresce il patrimonio familiare acquistando anche il marchesato di Louvois nel 1656.\nDal 1662, sotto Luigi XIV, con l'aiuto del giovane figlio Fran\u00e7ois Michel, inizia la riorganizzazione della struttura dell'esercito che sar\u00e0 uno dei pi\u00f9 potenti d'Europa.\nNel 1677 diventa cancelliere di Francia e fa in modo che suo figlio Louvois ottenga il posto di segretario di Stato alla guerra, rinunciando cos\u00ec a questa carica.\nGrande avversario degli ugonotti, Le Tellier redige l'editto di Fontainebleau e spinge Luigi XIV a revocare l'editto di Nantes (18 / 22 ottobre 1685). Pochi giorni dopo, muore.\nLuigi XIV disse di lui: \u00abMai uomo \u00e8 stato miglior consigliere in ogni sorta d'affari\u00bb."}
{"id": "869734", "revid": "287204", "url": "https://it.wikipedia.org/wiki?curid=869734", "title": "Armand il vampiro", "text": "Armand il vampiro (\"The Vampire Armand\") \u00e8 un romanzo horror del 1998 scritto da Anne Rice, sesto libro della serie delle \"Cronache dei vampiri\".\nTrama.\nLe vicende prendono avvio dalla fine del precedente romanzo della serie: mentre Lestat si trova ancora immerso nel coma in cui \u00e8 caduto al termine di \"Memnoch il diavolo\", si radunano attorno a lui il popolo dei vampiri ed i suoi amici, i cosiddetti \"figli dei millenni\". \u00c8 in questa occasione che il vampiro David Talbot chiede ad Armand (apparso per la prima volta nel romanzo \"Intervista col vampiro\") di narrargli la sua storia.\nArmand racconta di essere nato come mortale nel XV secolo in una zona dell'Europa orientale nei pressi di Kiev. Da giovanissimo Armand (allora chiamato Andrei) era stato avviato alla vita monastica come un pittore di delicate icone. Nel corso di un viaggio venne per\u00f2 strappato con la forza dalla sua vita di preghiera e devozione da una banda di trafficanti di schiavi; conteso e venduto da un trafficante ad un altro, per la sua straordinaria bellezza, venne portato prima a Costantinopoli e successivamente a Venezia, per essere infine avviato alla prostituzione in un bordello. Poco dopo il suo arrivo in questa citt\u00e0 Andrei cadde in un profondo stato di prostrazione, per il contrasto tra la sua vita precedente ,dedicata alla contemplazione di Dio e quella a cui ora era costretto. La sua triste condizione attir\u00f2 l'attenzione del vampiro Marius (attratto anche dal suo aspetto celestiale ed angelico), perci\u00f2 Marius lo \"acquist\u00f2\", lo fece entrare nella sua cerchia di apprendisti ed infine cambi\u00f2 il suo nome in Amadeo (\"amante di Dio\"). \nA Venezia Marius aveva acquistato un palazzo dove viveva una vita lussuosa e stravagante, e dove, per pura passione, aveva anche iniziato l'attivit\u00e0 di pittore rinascimentale; inoltre, nel palazzo ospitava molti giovani ragazzi, che aveva fatto diventare suoi apprendisti (Marius provvedeva alla loro istruzione, ai loro bisogni in fatto di cibo e vestiti e infine a trovar loro un lavoro prestigioso, una volta raggiunta l'et\u00e0 adulta). \nIn quell'ambiente sereno Amadeo riusc\u00ec in breve tempo a risollevarsi dalla sua condizione di prostrazione ed anche a fare amicizia con gli altri ragazzi. Inoltre, vivendo a cos\u00ec stretto contatto, il rapporto fra Marius ed Amadeo si fece pi\u00f9 stretto, fino a sfociare in una vera e propria relazione amorosa (anche se non consumata carnalmente a causa della diversa natura dei due: l'uno un vampiro e l'altro un giovane mortale). Perci\u00f2 Amadeo dormiva nel letto di Marius, aveva diritto a numerosi privilegi rispetto agli altri ragazzi ed in poco tempo divent\u00f2 per loro una sorta di capo. Quando Amadeo raggiunse i 15 anni, Marius inizi\u00f2 ad occuparsi della sua educazione sessuale, inviandolo a passare diversi giorni in bordelli lussuosi, in compagnia sia femminile sia maschile, per fargli gustare il piacere e studiare le differenze nell'avere un rapporto sessuale con una donna o con un uomo.\nQuando Marius fu costretto a svelare la sua vera natura di vampiro al ragazzo, Amadeo inizi\u00f2 a richiedere con insistenza di essere trasformato a sua volta. Marius al contrario preferiva essere certo che Amadeo capisse in profondit\u00e0 cosa volesse dire essere un vampiro immortale in ogni sfacettatura, e per questo gli permise di osservarlo mentre andava a caccia del sangue degli uomini. Marius insistette sul fatto di nutrirsi solo di criminali e, come esempio, uccise un gruppo di uomini che ricattava una loro amica, Bianca Solderini, una donna fiorentina, rifugiata a Venezia e che era conosciuta per gli interessanti incontri culturali che si svolgevano nel suo salotto (a cui ogni tanto prendeva parte anche Marius).\nAmadeo, infuriato con Marius che continuava a negargli il Dono oscuro, inizi\u00f2 perci\u00f2 a frequentare Lord Harlech, un nobiluomo inglese che fin\u00ec per innamorarsi di lui. Amadeo non ricambiava il sentimento e per questo motivo un giorno l'inglese irruppe nella villa di Marius uccidendo due ragazzi e sfidando Amadeo a duello. Amadeo uccise Lord Harlech, ma rimase ferito al volto da una spada avvelenata. Le condizioni del ragazzo si aggravarono ed in pochi giorni fu colto da febbre alta e deliri. Marius era all'oscuro di tutto, in quanto lontano per accudire Coloro-che-devono-essere-conservati, e quando torn\u00f2 trov\u00f2 Amadeo in punto di morte. Fu in questo momento drammatico che si decise a trasformarlo in vampiro, pur di non perderlo per sempre.\nMarius si occup\u00f2 di formare il giovane, sia come vampiro che come artista, non gli permise di abbandonare l'arte e gli mise a disposizione una bara negli stessi sotterranei segreti dove custodiva la sua. La trasformazione per Amadeo fu abbastanza semplice, l'unico cambiamento sconvolgente fu il continuo ritornare della sua mente ai tempi della sua infanzia ed alla sua contemplazione del divino nel monastero. Perci\u00f2 riusc\u00ec a convincere Marius ad accompagnarlo in patria, dove ritrov\u00f2 la sua scuola e la sua casa. Incontr\u00f2 anche i suoi genitori, che lo credevano morto (essendo un vampiro l'apparenza \u00e8 quello di un essere vivo, anche se il suo cuore non batte), ma li lasci\u00f2 subito dopo consegnando loro soldi e gioielli, perch\u00e9 potessero vivere una vita serena.\nRitornati a Venezia la vita di Amadeo sub\u00ec per\u00f2 un cambiamento profondo e traumatico: una notte il vampiro Santino e la sua congrega, i \"Figli della notte\", attaccarono il palazzo di Marius. Questi vampiri relativamente pi\u00f9 giovani non riconoscevano il diritto all'esistenza di Marius e degli altri \"Figli dei millenni\" ed il loro stile di vita, cos\u00ec diverso dal loro credo notturno ed infernale. Nel corso della lotta Marius stesso fu dato alle fiamme, mentre il palazzo bruciava e tutti i ragazzi vennero rapiti. Amadeo fu l'unico a sopravvivere, tutti gli altri furono bruciati vivi o, peggio, furono dati in pasto proprio ad Amadeo, dopo giorni di prigionia e di digiuno forzato. Santino fece questo in maniera crudele e studiata per educare Amadeo alle regole della sua congrega ed estirpare in lui ogni altro insegnamento di Marius. Il lavaggio del cervello fu tale che Amadeo divenne uno dei pi\u00f9 fervidi e migliori seguaci di Santino, tanto da essere pronto per venire inviato in altri luoghi a far rispettare il loro credo tenebroso.\nInfine Amadeo si trasfer\u00ec a Parigi, dove cambi\u00f2 nuovamente il suo nome in Armand e prese la guida dei vampiri della citt\u00e0, presso il Cimitero degli innocenti e dove Lestat e poi Louis lo avrebbero conosciuto molti anni dopo. Armand fornisce a David la sua versione su molti fatti narrati da Louis nei romanzi precedenti, in special modo la fine del Teatro dei vampiri e il tempo che loro due passarono assieme. Parla anche dei sentimenti che lui prova verso tutti gli altri vampiri citati negli altri romanzi e nomina ancora Bianca, la nobildonna di Venezia, trasformata anch'essa in vampiro da Marius e che lui \u00e8 riuscito a rivedere di sfuggita nel XVIII secolo (in \"Il vampiro Marius\" abbiamo la conferma che l'anziano vampiro trasform\u00f2 la ragazza affinch\u00e9 lo curasse dalle bruciature riportate durante l'attacco di Santino).\nNell'ultima parte del libro Armand racconta cosa gli \u00e8 successo dopo la fine del romanzo \"Memnoch il diavolo\". Sconvolto dalle rivelazioni di Lestat sul mondo ultraterreno, Armand si \u00e8 esposto alla luce del sole per poter finalmente morire ed avere il contatto con Dio, che la sua immortalit\u00e0 vampiresca gli nega. Ma pur incendiatosi completamente, Armand non \u00e8 morto, per ragioni anche a lui sconosciute (ma dai romanzi precedenti si apprende che \u00e8 abbastanza anziano ed ha bevuto a sufficienza il potente sangue degli antichi, da poter riuscire a sopravvivere ai raggi solari). Ricoperto di fortissime ustioni, \u00e8 caduto su di un tetto in un luogo riparato dalla, luce dove \u00e8 rimasto per molti giorni, ferito e incapace di compiere qualsiasi movimento.\nMentre si trovava in quello stato Armand intrecci\u00f2 un contatto mentale con due ragazzi che vivevano nell'appartamento vicino: Benji e Sybelle. Il contatto fra loro era tenuto assieme dal continuo suono del pianoforte di Sybelle. Pi\u00f9 le sue condizioni miglioravano pi\u00f9 il contatto diventava forte e alla fine Armand riusc\u00ec a condurre i ragazzi nel suo rifugio. I due all'inizio lo scambiarono per un angelo e quando Armand gli rivel\u00f2 di essere un vampiro, non ci fu nessuno stupore da parte loro. In quel periodo furono i ragazzi a procuragli il sangue, dato che lui era ancora troppo debole per riuscire cacciare. \nI due ragazzi erano diventati come i suoi figli, avevano una relazione simile a quella che era esistita fra lui e Marius secoli prima. Armand decise di non portarli con s\u00e9 durante la visita a Lestat, affidandoli a Marius affinch\u00e9 nessuno facesse loro del male; ma quando raggiunse l'anziano nella sua casa, scopr\u00ec che proprio lui aveva trasformato Benji e Sybelle in due vampiri. Armand era furioso, ma Marius gli spieg\u00f2 che aveva deciso di dare lui il Dono oscuro ai ragazzi in modo che la rabbia, che inevitabilmente nasce nei vampiri nei confronti del loro creatore, ricadesse su di lui e non su Armand, che poteva cos\u00ec continuare ad essere il loro \"angelo\".\nNelle ultime pagine del libro Sybelle suona l\"'Appassionata\" di Beethoven al piano, riuscendo infine a risveglaire Lestat, che si reca a casa di Marius chiedendole di continuare a suonare."}
{"id": "869736", "revid": "1965277", "url": "https://it.wikipedia.org/wiki?curid=869736", "title": "Gottlieb Conrad Christian Storr", "text": "Studi\u00f2 medicina a Tubinga e ottenne il titolo di dottore nel 1768.\nNel 1774, inizi\u00f2 a insegnare medicina, chirurgia, botanica e storia naturale nell'universit\u00e0 di Tubinga.\nSi ritir\u00f2 dall'insegnamento nel 1801.\nOpere.\n\u00c8 l'autore di numerosi testi di storia naturale e di medicina."}
{"id": "869738", "revid": "61051", "url": "https://it.wikipedia.org/wiki?curid=869738", "title": "Serie A 2001-2002 (calcio femminile)", "text": "L'edizione 2001-2002 \u00e8 stata la trentacinquesima edizione del campionato italiano di Serie A femminile di calcio.\nLa Ruco Line Lazio ha conquistato lo scudetto per la quinta volta nella sua storia. Sono retrocessi nella neonata Serie A2 il Gravina Catania e l'Atletico Oristano. Il titolo di capocannoniere della Serie A \u00e8 andato a Patrizia Panico, calciatrice della Ruco Line Lazio, autrice di 47 goal.\nStagione.\nNovit\u00e0.\nAl termine stagione 2000-2001 il Sarzana, le Aquile Palermo e il sono stati retrocessi in Serie B. Al loro posto sono stati promossi il Como 2000, il Ludos Palermo e il Tavagnacco, vincitori dei play-off promozione della Serie B.\nA seguito delle rinunce a iscriversi alla Serie A del Pisa, del Picenum e della G.E.A.S., \u00e8 stato ammesso il Piazza 96 e il numero di partecipanti al campionato \u00e8 stato ridotto da 16 a 14.\nFormula.\nLe 14 squadre partecipanti si affrontano in un girone all'italiana con partite di andata e ritorno per un totale di 26 giornate.\nLa squadra campione d'Italia si qualifica alla UEFA Women's Cup 2002-2003.\nLe ultime due classificate retrocedono nella neonata Serie A2.\nClassifica finale.\nLegenda:\nNote:\nNote.\nComunicati e classifiche ufficiali pubblicate dal sito http://www.divisionecalciofemminile.it visitato in data 2 giugno 2002 e allegate al comunicato ufficiale n. 81 del 15 maggio 2002.\nIl sito \u00e8 stato cancellato dalla L.N.D. che ha continuato a pubblicarle su lnd.it spazio Divisione Calcio Femminile dalla stagione 2007-2008."}
{"id": "869748", "revid": "287204", "url": "https://it.wikipedia.org/wiki?curid=869748", "title": "130 (disambigua)", "text": ""}
{"id": "869750", "revid": "287204", "url": "https://it.wikipedia.org/wiki?curid=869750", "title": "131 (disambigua)", "text": ""}
{"id": "869752", "revid": "287204", "url": "https://it.wikipedia.org/wiki?curid=869752", "title": "132 (disambigua)", "text": ""}
{"id": "869753", "revid": "773636", "url": "https://it.wikipedia.org/wiki?curid=869753", "title": "Chiesa di San Biagio (Montepulciano)", "text": "La chiesa di San Biagio, chiamata per la sua monumentalit\u00e0 anche tempio di San Biagio, \u00e8 un luogo di culto cattolico di Montepulciano, in provincia di Siena, sede dell'omonima parrocchia appartenente alla diocesi di Montepulciano-Chiusi-Pienza.\nLa chiesa, opera di Antonio da Sangallo il Vecchio ed esempio dell'architettura rinascimentale toscana del XVI secolo, sorge poco fuori dal centro storico della citt\u00e0, in una posizione isolata.\nStoria.\nL'edificio, summa degli studi rinascimentali sulla pianta centralizzata a croce greca applicata agli edifici di culto cattolici, fu realizzata da Antonio da Sangallo il Vecchio, il quale ebbe come immediato modello la basilica di Santa Maria delle Carceri a Prato, progettata una generazione prima da suo fratello Giuliano da Sangallo. La stessa pianta, derivata da alcune opere di Filippo Brunelleschi, venne applicata al progetto originario di Bramante e Michelangelo Buonarroti per la basilica di San Pietro o la chiesa di Santa Maria della Consolazione di Todi, di paternit\u00e0 incerta.\nL'edificio rinascimentale venne edificato sul luogo dove sorgeva un'antica pieve di origine paleocristiana dedicata a santa Maria e successivamente, dopo il trasferimento dei diritti plebani, intorno all'anno 1000, entro le mura castellane, a San Biagio. Agli inizi del Cinquecento si conservavano della pieve solo alcuni resti; in un muro si trovava ancora un affresco con la \"Madonna col bambino e san Francesco\", opera del Trecento senese, a cui nel 1518 vennero attribuiti eventi miracolosi. L'eco di questa devozione si sviluppa ben oltre l'area della Valdichiana: nel 1519, ad esempio, il comune di Sansepolcro, in Alta Valle del Tevere, delibera di partecipare alle spese dei pellegrinaggi che le compagnie e le persone della citt\u00e0 sosterranno per recarsi in pellegrinaggio alla Madonna di San Biagio, alla quale gi\u00e0 tante comunit\u00e0 hanno inviato doni.\nIl popolo poliziano decise di erigere una nuova chiesa affidando l'incarico ad Antonio da Sangallo il Vecchio. Questi progett\u00f2 un imponente edificio a pianta centrale e l'ambizioso progetto venne sostenuto da papa Leone X, che era stato educato da Agnolo Poliziano, nativo proprio della cittadina toscana.\nLa costruzione del tempio si protrasse sino al 1545 ed i lavori vennero diretti, dopo la morte del progettista, da altri sovrintendenti. L'ente che edific\u00f2 la chiesa fu l'Opera di San Biagio, oggi confluita nella fabbriceria delle Opere Ecclesiastiche Riunite di Montepulciano.\nDescrizione.\nEsterno.\nLa facciata principale, il cui schema compositivo si ripete, con qualche variante ornamentale, sulle altre due laterali, che costituiscono le pareti terminali del transetto, \u00e8 divisa in due registri da una marcata trabeazione dal fregio a triglifi e metope che percorre tutto il perimetro del tempio: in quello inferiore \u00e8 collocato il portale su cui \u00e8 inciso l'anno di fondazione del tempio; in quello superiore, con al centro una finestra, la superficie \u00e8 movimentata da cinque specchiature rettangolari. Sul secondo registro si imposta l'ampio frontone triangolare nel cui centro si trova un oculo circolare.\nInoltre, le ponderate volumetrie, rivestite in travertino, sono articolate da scansioni euritmiche, cos\u00ec come sono disposti i numerosi elementi ornamentali (paraste, semicolonne, nicchie, timpani, mensole, oculi) che danno vita ad un vero e proprio catalogo dell'estetica rinascimentale.\nIl prospetto principale \u00e8 affiancato sul lato sinistro dalla svettante torre campanaria a pi\u00f9 registri, densi di elementi plastico-decorativi, terminante in una cuspide piramidale; caratteristica peculiare della torre \u00e8 l'essere suddivisa in tre fasce, ciascuna delle quali \u00e8 decorata con semicolonne e pilastri di diversi ordini architettonici: dal basso, tuscanici, ionici e corinzi. Il progetto prevedeva l'erezione di due campanili simmetrici posti ai lati della facciata principale: di questi, solo quello nord-orientale venne portato a termine (nel 1564); la costruzione della torre nord-occidentale, invece, si ferm\u00f2 al basamento.\nInterno.\nLa chiesa di San Biagio presenta una pianta a croce greca, con quattro bracci rettangolari simmetrici che si incontrano nella crociera quadrata, coperta dalla cupola, di 13 metri di diametro, che venne costruita tra il 1536 e il 1544. Quest'ultima \u00e8 a sezione circolare e poggia su quattro pennacchi. Vi \u00e8 un forte dislivello tra il tamburo esterno (movimentato da lesene ioniche che si alternano a nicchie e a finestre) e quello interno (con un finto loggiato formato da una serie di alte arcate a tutto sesto), risultando quest'ultimo ad una quota inferiore rispetto al primo. La copertura \u00e8 costituita da una doppia calotta con al centro una stretta intercapedine e termina in alto con la lanterna, anch'essa con finestre.\nCiascuno dei quattro bracci della chiesa \u00e8 coperto con volta a botte in parte cassettonata ed illuminato da una finestra rettangolare che si apre nella parete di fondo. Inoltre, nelle pareti laterali della navata e del transetto, si aprono delle nicchie ad arco a tutto sesto, all'interno delle quali vi sono degli altari laterali marmorei.\nA ridosso della parete fondale dell'abside (l'abside semicircolare visibile esternamente costituisce la sacrestia) si trova l'altare maggiore, caratterizzato dal ricco dossale in marmo, opera di Giannozzo e Lisandro di Pietro Albertini che lo realizzarono nel 1584. Al centro, tra due colonne corinzie, vi \u00e8 l'affresco trecentesco, ritenuto miracoloso, raffigurante la \"Madonna in trono col Bambino\", detto della \"Madonna di San Biagio\"; ai lati vi sono quattro nicchie, ciascuna delle quali contiene una statua marmorea di Ottaviano Lazzeri; le sculture, risalenti al 1617, raffigurano (da sinistra) \"San Giovanni Battista\", \"Santa Caterina da Siena\", \"Sant'Agnese\" e \"San Giorgio\".\nOrgano a canne.\nSulla cantoria di destra del presbiterio, si trova l'organo a canne, costruito da Alamanno Contucci nel 1781.\nLo strumento, a trasmissione integralmente meccanica, \u00e8 inserito all'interno di una cassa lignea con prospetto in legno dipinto a finto marmo e decorato con intagli; la mostra \u00e8 composta da canne di principale disposte in cuspidi uniche in tre campi (in quelli laterali su due livelli) alternati a organetti morti. La consolle \u00e8 a finestra e dispone di un'unica tastiera di 47 note con prima ottava scavezza (divisione Bassi/Soprani a \"Mi\"/\"Fa\") e pedaliera scavezza a leggio di 8 note (il nono pedale aziona il \"Timpano\" a due canne aperte di 4'), con registro di \"Contrabbassi 16'+8'\" sempre inserito e costantemente unita al manuale. I registri sono azionati da manette a scorrimento laterale poste su due file orizzontali alla destra della tastiera."}
{"id": "869754", "revid": "1124164", "url": "https://it.wikipedia.org/wiki?curid=869754", "title": "Santi Pietro e Paolo (Carlo Crivelli Londra)", "text": "I Santi Pietro e Paolo sono un dipinto a tempera e oro su tavola (87x44 cm) di Carlo Crivelli, datato 1470 e conservato nella National Gallery di Londra. Era lo scomparto sinistro del \"Polittico di Porto San Giorgio\".\nStoria.\nLa tavola venne riconosciuta come scomparto laterale del polittico da Philip Hendy nel 1931, sulla base dell'analogia nelle misure con il \"San Giorgio che uccide il drago\" (Isabella Stewart Gardner Museum, Boston) e della descrizione di Amico Ricci (1834). Era stato commissionato nel 1469/1470 da Giorgio, albanese emigrato in Italia pochi anni prima e capostipite della nobile famiglia Salvadori, che possedette il polittico per secoli.\nNel 1803 la vecchia parrocchiale di Porto San Giorgio fu demolita e il polittico trasferito nel chiesa del Suffragio, sede provvisoria delle attivit\u00e0 liturgiche. Nel 1832 il dipinto era conservato in casa Salvadori, nell'attesa che la nuova chiesa fosse terminata; qui lo vide e la descrisse il Maggiori e pochi anni dopo (1834) Amico Ricci lo ricord\u00f2 gi\u00e0 nella nuova parrocchiale, anche se gi\u00e0 mutilo di alcune tavole del registro superiore. Poco dopo sull'altare venne posta una statua di \"San Giorgio\" e i pannelli restanti del polittico vennero restituiti alla famiglia. L'anno successivo, nel 1835, l'opera era gi\u00e0 stata trasportata a Roma e, ormai smembrata, fu venduta da Luigi Salvadori al collezionista dell'ambasciata portoghese Hudson per 90 scudi. Il priore del comune di Porto San Giorgio per\u00f2, che evidentemente rivendicava la propriet\u00e0 del polittico, avvi\u00f2 una controversia col Salvadori contestando l'atto di vendita, che si risolse con un nuovo pagamento, questa volta di trecento scudi: \u00e8 evidente come il lavoro artistico fosse visto esclusivamente come bene di scambio con cui battere cassa, senza alcun interesse per la sua salvaguardia. Passato nella collezione Ward (poi Dudley), venne qui visto da Waagen; Fu poi esposto nell'Egyptian Hall a Londra, dove lo videro Crowe e Cavalcaselle. Nel 1876 alla vendita della collezione Dudley a Londra fu acquistato da Martin Colnaghi e quindi disperso in varie raccolte.\nI \"Santi Pietro e Paolo\" in particolare finirono nella collezione Leyland e, nel 1892, in quella Mond a Londra, dalla quale pass\u00f2 poi alla galleria pubblica, dopo che erano gi\u00e0 stati esposti nel 1882 a Burlington House.\nIl polittico venne temporaneamente riunito alla mostra monografica sull'artista a Venezia nel 1961.\nDescrizione e stile.\nI due santi poggiano su un gradino di marmo screziato, su cui si trova una mela poggiata: elementi decorativi e simbolici che rimandano alla cultura padovana. Anche i panneggi, sbalzati scultoreamente, ricordano Donatello e le sue derivazioni, come le opere dei pittori della scuola ferrarese: a Cosm\u00e8 Tura dopotutto accennano altri dettagli del polittico, come il cavallo guizzante nello scomparto di \"San Giorgio\" o la forma del trono della \"Madonna\".\nA sinistra san Paolo \u00e8 riconoscibile per la spada, la lunga barba scura, il mantello tipicamente rosso. Pietro, a destra, ha la barba corta bianca, la tonsura e il manto tradizionalmente giallo; inoltre inequivocabili sono le chiavi del Paradiso che pendono a filo di piombo da una catenella al polso. I due sono catturati dalla lettura del libro che Pietro tiene aperto, sforzando la mano sinistra e indicando con la destra. Il libro di Paolo invece \u00e8 chiuso e tenuto in equilibrio sull'elsa della spada puntata a terra, in modo da sporgere in scorcio verso lo spettatore.\nLa mancanza di resa atmosferica tipica di Crivelli (la scena appare come \"sotto vuoto\", dove non circola l'aria) \u00e8 ripagata dalla sottilissima modellazione di luci e ombre, derivante dalla diretta osservazione della natura e capace di dare all'insieme un effetto di splendore metallico."}
{"id": "869756", "revid": "287204", "url": "https://it.wikipedia.org/wiki?curid=869756", "title": "133 (disambigua)", "text": ""}
{"id": "869759", "revid": "36426", "url": "https://it.wikipedia.org/wiki?curid=869759", "title": "Paraste", "text": ""}
{"id": "869760", "revid": "287204", "url": "https://it.wikipedia.org/wiki?curid=869760", "title": "134 (disambigua)", "text": ""}
{"id": "869761", "revid": "1543377", "url": "https://it.wikipedia.org/wiki?curid=869761", "title": "Giuliano Cesarini (1398-1444)", "text": "Fece parte del gruppo di brillanti cardinali nominati da papa Martino V alla conclusione dello Scisma d'Occidente. Il suo intelletto e la sua diplomazia, fecero di lui un paladino della supremazia del Papa contro i movimenti conciliari e specialmente del Concilio di Basilea. Il vescovo francese Bossuet descrisse Cesarini come il pi\u00f9 forte baluardo che i Cattolici potessero opporre ai greci al Concilio di Firenze.\nBiografia.\nGli inizi.\nEra uno dei cinque fratelli di una famiglia romana appartenente alla minore nobilt\u00e0 ed educato all'Universit\u00e0 degli Studi di Padova, dove si laure\u00f2 in Diritto romano ed ebbe Domenico Capranica e Nicola Cusano fra i suoi allievi. Quando lo scisma si concluse con il riconoscimento generale di Martino V come legittimo papa, Cesarini ritorn\u00f2 a Roma dove inizi\u00f2 a collaborare con il cardinale Branda Castiglioni.\nLa proposta di una grande riforma che denunciasse il Movimento conciliare era diffusa e Cesarini dedic\u00f2 la sua missione ai principi di salvaguardia dell'unit\u00e0 della Chiesa e la sua riforma dall'interno.\nNel 1419 accompagn\u00f2 il cardinale Branda nella sua difficile missione in Germania e Boemia, dove gli ussiti erano in aperta ribellione.\nLa nomina a cardinale.\nNel 1426 Martino V lo nomin\u00f2 cardinale diacono di Sant'Angelo in Pescheria (La nomina ebbe luogo nel corso del concistoro segreto del 24 maggio 1426 e divenne pubblica solo con il concistoro dell'8 novembre 1430) e lo invi\u00f2 in Germania per predicare una crociata contro gli eccessi della Riforma.\nPartecip\u00f2 nel 1431 al conclave che elesse papa Eugenio IV.\nIl Concilio di Basilea.\nCesarini fu nominato presidente del Concilio di Basilea nel quale, con le sue capacit\u00e0, riusc\u00ec a controbattere con successo gli sforzi di papa Eugenio IV di sciogliere il concilio. Durante il concilio (1437) rinunci\u00f2 all'opposizione, Quando papa Eugenio convoc\u00f2 il Concilio di Ferrara, Cesarini fu a capo della commissione incaricata di discutere con gli ussiti. Nel 1439 il Concilio venne trasferito a Firenze dove Cesarini continu\u00f2 a giocare una parte preminente nei negoziati con i greci.\nLe sue due ben note lettere a papa Pio II che relazionavano il Papa sul concilio di Basilea, sono comprese fra le opere di Pio II.\nAltre nomine.\nNel febbraio 1439 fu nominato amministratore apostolico della diocesi di Grosseto e nel dicembre dello stesso anno anche dell'arcidiocesi di Taranto. L'anno successivo lasci\u00f2 la diaconia di Sant'Angelo in Pescheria ed opt\u00f2 per il titolo di Santa Sabina.\nNel marzo 1444 lasci\u00f2 il titolo di Santa Sabina per quello di cardinale vescovo di Frascati.\nLegato in Ungheria e morte.\nAlla fine del concilio, Cesarini venne inviato da papa Eugenio IV come legato pontificio in Ungheria (1443) per mediare il contrasto fra Ul\u00e1szl\u00f3 I, re d'Ungheria e Ladislao il Postumo e per promuovere una crociata nazionale contro i turchi. Giuliano si oppose alla pace proposta da Ul\u00e1szl\u00f3 I e firmata a Seghedino (15 agosto 1444) con il sultano Murad II e convinse il re d'Ungheria a rompere il trattato e a riprendere la guerra. Questa si concluse nella disastrosa battaglia di Varna (10 novembre 1444), nella quale i cristiani subirono una disfatta e il cardinale Cesarini e re Ul\u00e1szl\u00f3 I persero la vita.\nParentela cardinalizia.\nFra i membri del suo casato lo seguirono come cardinali anche il pronipote Giuliano Cesarini \"iuniore\", omonimo del prozio, Alessandro Cesarini \"seniore\" (morto nel 1542) e Alessandro Cesarini \"iuniore\" (1592-1644)."}
{"id": "869764", "revid": "74801", "url": "https://it.wikipedia.org/wiki?curid=869764", "title": "Huddinge (comune)", "text": "Huddinge \u00e8 un comune svedese di abitanti, situato nella parte sud-occidentale della contea di Stoccolma. Il suo capoluogo \u00e8 la citt\u00e0 omonima di Huddinge.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "869765", "revid": "287204", "url": "https://it.wikipedia.org/wiki?curid=869765", "title": "135 (disambigua)", "text": ""}
{"id": "869766", "revid": "1516566", "url": "https://it.wikipedia.org/wiki?curid=869766", "title": "Bilbo", "text": ""}
{"id": "869768", "revid": "287204", "url": "https://it.wikipedia.org/wiki?curid=869768", "title": "136 (disambigua)", "text": ""}
{"id": "869770", "revid": "36426", "url": "https://it.wikipedia.org/wiki?curid=869770", "title": "Chiesa di Santa Maria delle Carceri", "text": ""}
{"id": "869771", "revid": "287204", "url": "https://it.wikipedia.org/wiki?curid=869771", "title": "137 (disambigua)", "text": ""}
{"id": "869772", "revid": "287204", "url": "https://it.wikipedia.org/wiki?curid=869772", "title": "138 (disambigua)", "text": ""}
{"id": "869773", "revid": "74801", "url": "https://it.wikipedia.org/wiki?curid=869773", "title": "Nykvarn (comune)", "text": "Nykvarn \u00e8 un comune svedese di abitanti, situato nella contea di Stoccolma. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "869774", "revid": "767487", "url": "https://it.wikipedia.org/wiki?curid=869774", "title": "Core (astronomia)", "text": "Core, o Giove XLIX, \u00e8 un satellite naturale irregolare del pianeta Giove.\nScoperta.\n\u00c8 stato scoperto nel 2003 da una squadra di astronomi dell'Universit\u00e0 delle Hawaii guidata da Scott Sheppard ed \u00e8 stato battezzato nel 2007 con uno degli epiteti (\"Kore\", dal greco \u039a\u03cc\u03c1\u03b7) utilizzato per indicare la figura di Persefone, nella mitologia greca. Il satellite era in precedenza noto attraverso la designazione provvisoria S/2003 J 14.\nParametri orbitali.\nCore \u00e8 caratterizzato da un movimento retrogrado ed appartiene al gruppo di Pasifae, composto da satelliti retrogradi ed irregolari che orbitano attorno a Giove a una distanza compresa fra 22,8 e 24,1 milioni di chilometri, con una inclinazione orbitale variabile fra 144,5\u00b0 e 158,3\u00b0 e una eccentricit\u00e0 compresa tra 0,25 e 0,43.\nOrbita intorno a Giove a una distanza media di 23,239 milioni di km. L'orbita ha un'inclinazione di 141\u00b0 rispetto all'eclittica e 139\u00b0 rispetto all'equatore gioviano, un'eccentricit\u00e0 di 0,2462 e viene percorsa in 723,72 giorni.\nParametri fisici.\nLe notizie relative ai parametri fisici sono al momento ancora scarse. Ha una magnitudine di 16,7 e il suo diametro viene stimato in circa 1,7\u00a0km."}
{"id": "869775", "revid": "287204", "url": "https://it.wikipedia.org/wiki?curid=869775", "title": "139 (disambigua)", "text": ""}
{"id": "869776", "revid": "767487", "url": "https://it.wikipedia.org/wiki?curid=869776", "title": "Son of Dork", "text": "I Son of Dork erano un gruppo inglese etichettato dai pi\u00f9 come pop punk.\nStoria.\nIl membro fondatore \u00e8 James Bourne, che decise di intraprendere una nuova carriera con un nuovo gruppo dopo lo scioglimento dei Busted, di cui era stato membro fino al 2005. Il loro singolo di debutto, \"Ticket Outta Loserville\", \u00e8 stato pubblicato nel novembre 2005, raggiungendo il #3 nella UK Top 75. Il secondo singolo, \"Eddie's Song\", ha raggiunto il #10 nel gennaio 2006. Era stata annunciata l'uscita del secondo album di studio per gli inizi del 2007, ma a causa di numerosi problemi con la casa discografica e tra i membri stessi del gruppo, l'uscita di \"Lights out\" \u00e8 stata posticipata e apparentemente annullata in seguito allo scioglimento del gruppo."}
{"id": "869778", "revid": "339392", "url": "https://it.wikipedia.org/wiki?curid=869778", "title": "Sant'Efremo", "text": ""}
{"id": "869781", "revid": "339392", "url": "https://it.wikipedia.org/wiki?curid=869781", "title": "Glicosamminoglicani", "text": ""}
{"id": "869783", "revid": "767487", "url": "https://it.wikipedia.org/wiki?curid=869783", "title": "Al momento giusto", "text": "Al momento giusto \u00e8 un film del 2000 diretto ed interpretato da Giorgio Panariello.\nTrama.\nLivio Perozzi \u00e8 un giornalista di provincia che lavora per una piccola televisione privata, Tele Luna, dove la direttrice ha intenzione di licenziarlo, dato che lo considera un reporter mediocre a causa di alcuni suoi servizi assolutamente inutili e per alcune brutte figure. Perozzi ha un sogno: diventare famoso e fare uno scoop sensazionale che lo porti agli onori delle cronache.\nRiesce nell'intento quando, mentre sta sostituendo la sua collega Serena a Pisa per un servizio, alle sue spalle crolla improvvisamente la celebre torre pendente della citt\u00e0: le immagini fanno il giro del mondo, ed essendo lui l'unico giornalista presente in diretta sul posto al momento del disastro, gli si aprono le porte della TV nazionale. Il direttore del telegiornale di punta decide di assumerlo, ma a una condizione: entro un anno dovr\u00e0 realizzare un altro colpo mediatico sensazionale, altrimenti verr\u00e0 licenziato. Insieme alla sua assistente Serena, al cameraman Gaetano e all'autista Pacini, Livio lascia la nonna Caterina con la quale viveva nel paese di Colle Vignoni e va in giro per il mondo a ricercare grandi scoop, ma ogni tentativo si rivela puntualmente fallimentare.\nDurante una delle sue missioni in un paese arabo sconvolto dalla guerra, mentre il suo albergo viene bombardato, Livio incontra la fotografa Lara, a cui salva la vita, e se ne invaghisce: ci\u00f2 provoca un raffreddamento tra lui e i suoi compagni di viaggio, in particolare Serena. L'anno \u00e8 quasi passato, il colpo giornalistico non \u00e8 ancora arrivato. Livio, seppur intristito, \u00e8 sempre determinato a realizzare il suo scoop, con le buone o con le cattive: si inventa quindi di sana pianta uno scandalo riguardante un presunto traffico di clandestini cinesi. La Polizia indaga comunque e, anche se in origine erano frutto esclusivamente della sua fantasia, le accuse di Livio si rivelano corrette: diventa quindi il giornalista dell'anno, e di conseguenza il direttore gli conferma il posto.\nDivenuto ormai famoso, Livio inizia a frequentare gli ambienti pi\u00f9 esclusivi con Lara, ma Serena, Gaetano e Pacini, sentendosi snobbati, si trasferiscono a Parigi per lavoro. Durante un party, Livio si accorge che in realt\u00e0 Lara \u00e8 una spia mandata da pezzi grossi del mondo del giornalismo per seguire le sue mosse ed, eventualmente, cercare di rovinarlo. Il giornalista capisce allora che i suoi veri amici sono in Francia, quindi lascia Lara e corre a raggiungerli. Arrivato a Parigi, Livio assiste per\u00f2 ad un altro evento sensazionale: il cedimento improvviso della Torre Eiffel, avvenuto mentre Gaetano stava filmando. Stavolta per\u00f2 i tre decidono di distruggere il nastro della registrazione buttandolo nella Senna.\nCritica.\nLa critica accolse il film in maniera generalmente negativa.\n\"Panariello continua a cavalcare l'onda d'oro e si ripresenta con una nuova commedia buffa. Dietro la macchina da presa, per diminuire lo stress, ha voluto che ci fosse una tecnica esperta, Gaia Gorrini. E per la trama ha rinunciato ai travestimenti per lui abituali, puntando su un personaggio unico: Livio Perozzi (omaggio al Monicelli di \"Amici miei\")\". (\"Carnet\", settembre 2000).\n\"\"Al momento giusto\" di Panariello \u00e8 tutto qui. Alcune (poche) battute azzeccate, un umorismo di una semplicit\u00e0 sconcertante, i suoi soliti personaggi propinati stavolta solo per qualche istante (ma non \u00e8 male l'idea dei clonati che il Perozzi non vuole vedere perch\u00e9 non \u00e8 un'idea sua, ma sono tutti spiccicati a lui), stereotipi senza limiti. Funzionano in televisione, ma al cinema annoiano. C'\u00e8 da aggiungere che lui \u00e8 divertente, ha un volto simpatico, impossibile accanirsi. Ma non \u00e8 un regista (e lo ammette). E allora perch\u00e9 non dedicarsi a tempo pieno alla tv?\". (Daniela Sanzone, \"Cinemazip\", 26 ottobre 2000).\n\"Rispetto alla maggioranza dei prodotti comici nazionali, il film di Panariello mostra pi\u00f9 ambizioni; sia dal punto di vista del contenuto (la satira del cinismo e della falsit\u00e0 dei media), sia da quello formale. Per\u00f2 non osa andare abbastanza in l\u00e0 su questa strada, lasciando riaffiorare regolarmente (e quasi mai al momento giusto) il repertorio cabarettistico facilotto del regista-protagonista\". (Roberto Nepoti, \"la Repubblica\", 1\u00ba novembre 2000).\n\"Uno nessuno e centomila: dopo aver messo a \"Bagnomaria\" i suoi eroi standard e il fregolismo abusati in teatro e in tv, Giorgio Panariello abbandona gli sketch e gioca la carta della commedia a tutto tondo esiliato in un ruolo singolo. Risultati incerti: \"Al momento giusto\" sbaglia i tempi, propone una storia sconnessa, gag logorroiche, un giornalismo da operetta. E la sua deflagrante fisicit\u00e0 s'ingessa, s'affloscia, si ibrida, a met\u00e0 fra il peggior Verdone e il neo-buonismo alla Pieraccioni, belle femmine comprese\". (Fabio Bo, \"Il Messaggero\", 3 novembre 2000)."}
{"id": "869784", "revid": "339392", "url": "https://it.wikipedia.org/wiki?curid=869784", "title": "Sant'Efebo", "text": ""}
{"id": "869787", "revid": "1566286", "url": "https://it.wikipedia.org/wiki?curid=869787", "title": "Colette Audry", "text": "Nipote dell'ex-presidente della Repubblica francese Gaston Doumergue, fu \"agr\u00e9g\u00e9e\" di lettere e insegnante al liceo Moli\u00e8re di Parigi, prima d'intraprendere una carriera di romanziera e di sceneggiatrice. Fu docente al liceo Jeanne d'Arc di Rouen (1930-1936) contemporaneamente a Simone de Beauvoir.\nDirettrice di collana presso la casa editrice Deno\u00ebl, fu autrice di numerosi libri. Dal 1945 al 1955 collabor\u00f2 a \"Les Temps Modernes\" di Sartre e ottenne nel 1962 il prix M\u00e9dicis per il romanzo \"Derri\u00e8re la baignoire\".\nFu la sceneggiatrice di \"La Bataille du rail\" di Ren\u00e9 Cl\u00e9ment, nonch\u00e9 di film realizzati da sua sorella Jacqueline Audry: \"Les Malheurs de Sophie\" e \"I frutti amari (Fruits amers - Soledad)\".\nMilitante socialista di lunga data (fu militante del Parti socialiste ouvrier et paysan), ha fatto parte del comitato direttivo del Partito socialista dal 1971 al 1981. Ha presieduto l'Institut d'\u00e9tudes et de recherches socialistes (ISER) e fu cofondatrice del Mouvement D\u00e9mocratique F\u00e9minin (MDF) all'inizio degli anni sessanta."}
{"id": "869790", "revid": "126257", "url": "https://it.wikipedia.org/wiki?curid=869790", "title": "Boscoincitt\u00e0", "text": "Boscoincitt\u00e0 \u00e8 un parco pubblico di Milano. L'area, di propriet\u00e0 comunale, \u00e8 data in regime concessionario per la gestione ad Italia Nostra.\nIl parco si estende per una superficie totale di circa 110 ettari, (di cui 50 recintati) nella periferia ovest della citt\u00e0 e comprende boschi, radure, corsi d'acqua, un laghetto e un'antica cascina (la quattrocentesca cascina San Romano) che ospita la direzione del parco oltre a una \u201cBiblioteca verde\", nata con l'obiettivo di raccogliere libri, documenti e articoli concernenti il verde pubblico, l'ambiente e l'agricoltura.\nRinnovo e ampliamento delle concessioni.\nDal 1974 il terreno \u00e8 in concessione ad Italia Nostra che vi ha avviato (tramite una sezione creata appositamente e chiamata Centro per la Forestazione Urbana - CFU) il primo progetto italiano di riforestazione urbana coinvolgendo scuole, associazione ed enti di volontariato. Le singole convenzioni sono di durata novennale e dalla prima che riguardava un'area di 35 ettari, si \u00e8 passati progressivamente a 50, a 80 e, infine, agli attuali 110 che consentono anche il congiungimento con il Parco delle Cave. L'estensione ha sempre corrisposto ad un aumento delle proposte progettuali e delle realizzazioni e il progetto iniziale si \u00e8 ampliato e ora comprende, oltre al parco, un'area di centocinquanta orti urbani, mentre la cascina \u00e8 stata ristrutturata e ospita gli uffici del parco, una biblioteca e delle aree coperte messe a disposizione a titolo gratuito.\nApproccio partecipato.\nLa costruzione e manutenzione del parco \u00e8 stata portata avanti negli anni da Italia Nostra secondo un peculiare approccio partecipato, promuovendo il coinvolgimento attivo della cittadinanza (associazioni, scuole, volontari) e di corpi dello Stato: l'Agenzia Forestale ha, per esempio, donato le trentamila piante messe a dimora. Anche per questo, il sistema del verde costituito da Boscoincitt\u00e0 e dal Parco delle Cave (il progetto \"Parco dei Sentieri Interrotti\"), ricevette nel 2003 un importante riconoscimento internazionale.\nBoscoincitt\u00e0, con gli altri cinque del sistema ovest di Milano, fa parte del Parco Agricolo Sud Milano.\nFlora, fauna e attrezzature.\nIl parco \u00e8 un'area fortemente \"rinaturalizzata\" e flora e fauna ne rispecchiano appieno le caratteristiche.\nTra le principali specie arboree, acero di monte, acero campestre, quercia rossa, olmo, pioppo pioppo bianco, nero e cipressino, frassino, carpino, robinia, ontano e salice. \u00c8 presente avifauna e fauna selvatica. \nIl parco \u00e8 percorso da diversi fontanili che si intrecciano fino a formare un piccolo lago; di recente realizzazione una zona umida con una serie di bacini d'acqua. Il lago, iniziato nel 1989 e concluso nel 1992, \u00e8 stato progettato per migliorare il microclima, favorendo lo sviluppo della flora e della fauna acquatica e terrestre. \u00c8 stato successivamente arricchito da strutture per la fruizione, come un pontile sospeso sulle acque, dotato di panchine da cui ammirare il paesaggio. \nNella fascia esterna si trovano, oltre al vivaio e a centoquaranta orti, aree a coltivazione guidata assegnate per sorteggio fra i richiedenti.\nCostruito in collaborazione con i genitori e gli ortisti nell'area di Figino un campo giochi. Sono numerosi i percorsi pedonabili, ciclabili (noleggio bici su prenotazione) ed equestri; area pic-nic in cascina; uno spazio riservato ai cani di cinquemila metri quadrati.\nFolto, in assonanza con l'attitudine partecipativa, il calendario di eventi e attivit\u00e0."}
{"id": "869792", "revid": "4252", "url": "https://it.wikipedia.org/wiki?curid=869792", "title": "Atanasio I di Napoli", "text": "Pastore insigne, fu strenuo difensore dei diritti e della libert\u00e0 della Chiesa contro le ingerenze del potere temporale. Di famiglia ducale, figlio di Sergio I di Napoli, si scontr\u00f2 persino con il nipote Sergio II, reo di aver fatto imprigionare alcuni sacerdoti, di aver depredato alcune chiese fino al punto di giungere a pretendere il tesoro della Cattedrale.\nConsiderato santo dalla Chiesa cattolica, \u00e8 compatrono di Napoli.\nVita.\nFormatosi spiritualmente e culturalmente alla scuola di Giovanni IV lo Scriba, da questi fu ordinato diacono ed a soli diciotto anni fu assegnato alla basilica di Santa Maria Maggiore.\nNominato vescovo di Napoli da papa Leone IV, fu consacrato il 22 dicembre 849 nella Basilica Vaticana.\nDurante la sua attivit\u00e0 pastorale form\u00f2 un collegio di sacerdoti, detti canonici ebdomadari, teso alla formazione circa il canto liturgico e le sacre funzioni, fond\u00f2 un monastero benedettino chiamato San Gennaro fuori le mura, in cui poi sarebbe sorto l'attuale Ospedale San Gennaro. Tra le sue opere vi \u00e8 anche un ricovero per i poveri e i pellegrini.\nEbbe il terzo posto fra i padri conciliari nel Sinodo svoltosi a Roma nell'861 e fu molto capace nel confutare gli errori dottrinali di Giovanni di Ravenna.\nDivenuta drastica la contrapposizione tra la Chiesa Napoletana e il potere ducale, dopo varie razzie perpetrate dagli uomini di Sergio II, emise una scomunica contro chiunque avesse tentato rubare il tesoro della cattedrale.\nA seguito di ci\u00f2 Sergio II lo fece incarcerare. Condannato all'esilio, dopo 21 mesi di cattivit\u00e0 Atanasio mor\u00ec a Veroli il 15 luglio dell'anno 872.\nCulto.\nLa sua memoria cade il 15 luglio, ma \u00e8 anche celebrato l'8 novembre insieme ai Santi Vescovi della Chiesa di Napoli.\nIl suo corpo fu inumato nell'Abbazia di Montecassino, nell'877 fu traslato nelle Catacombe di San Gennaro e tra il XII secolo e il XIII secolo fu definitivamente portato nella Cattedrale napoletana.\nDal 1675 \u00e8 venerato come compatrono della citt\u00e0 di Napoli."}
{"id": "869796", "revid": "28438", "url": "https://it.wikipedia.org/wiki?curid=869796", "title": "Bryan McFadden", "text": ""}
{"id": "869799", "revid": "22475", "url": "https://it.wikipedia.org/wiki?curid=869799", "title": "Teatro Sociale (Mantova)", "text": "Il Teatro Sociale di Mantova \u00e8 il maggiore teatro storico situato nel Comune di Mantova; teatro di tradizione, si trova nel centro storico della citt\u00e0 ed \u00e8 di propriet\u00e0 della Societ\u00e0 dei Palchettisti. Venne realizzato, tra il 1817 e il 1822, dal noto architetto ticinese Luigi Canonica.\nStoria.\nAl termine del periodo napoleonico, esistevano in Mantova due teatri: il Teatro Regio, costruito nel 1783 dal Piermarini (da poco ribattezzato, all'austriaca, \u2018Imperial-Regio Teatro\u2019), nonch\u00e9 il \u2018Teatro Scientifico\u2019, costruito da Antonio Bibiena (il figlio di Ferdinando) nel 1769.\nIl dibattito circa la necessit\u00e0 di un nuovo teatro si apr\u00ec il 4 dicembre 1816, circa un anno e mezzo dopo l'abdicazione, proprio a Mantova, del Vicer\u00e9 del Regno d\u2019Italia Eugenio di Beauharnais, che segn\u00f2 la restaurazione della dominazione austriaca.\nIl 12 gennaio 1817 venne formata una speciale commissione di notabili cittadini incaricata di selezionare una forma architettonica ed un progettista adeguati. Mentre ancora era da decidere chi avrebbe ottenuto l'incarico, certa era invece la collocazione del nuovo edificio: in un'area molto centrale, alla confluenza di sette strade, occupata da circa dieci edifici da abitazione che si sarebbero acquisiti ed abbattuti. \nLa commissione scelse di non rischiare e si rivolse al noto progettista Luigi Canonica, gi\u00e0 architetto reale e, fra l'altro, autore di notevoli progetti come: l'allargamento del Teatro alla Scala di Milano, la nuova sala del Teatro Grande di Brescia e la riedificazione del Teatro della Concordia di Cremona. L'architetto propose due progetti e tra di essi la commissione scelse quello pi\u00f9 maestoso, che presentava il Teatro ornato con un peristilio di sei colonne.\nDescrizione.\nL'esigenza di erigere un nuovo teatro nella citt\u00e0 di Mantova fu evidenziata da Luigi Preti nel 1816. Mancava infatti un Teatro nella zona pi\u00f9 centrale della citt\u00e0, considerato inoltre che durante la stagione invernale era difficile usufruire del Teatro Regio a causa delle intemperie e del clima rigido, in quanto distante dal centro cittadino dell'epoca; il Teatro Regio era infatti collocato in Piazza San Pietro, l'attuale Piazza Sordello. La facciata del Teatro Sociale fu pertanto studiata con un largo peristilio anche per facilitare l'arrivo delle carrozze, da cui si poteva scendere al coperto.\nIl 24 giugno 1818 alle ore dieci e mezzo, alla presenza del conte Ferdinando Arrivabene, del marchese Francesco Zanetti, di Luigi Preti e dell'architetto Giovanni Battista Marconi, incaricato della direzione dei lavori, venne posta la prima pietra.\nL'edificio fu concluso nel 1822 e aperto la sera del 26 dicembre. A tal proposito narra Luigi Preti: \" (...) per merito de' virtuosi e per venust\u00e0 di decorazioni, super\u00f2 persino l'aspettativa che pure se ne aveva grandissima.\"\nIl Canonica disegn\u00f2 un edificio ispirato agli schemi pi\u00f9 caratteristici del teatro d'opera italiano di gusto neoclassico. Che vennero, in effetti, formati proprio dal Canonica e dal suo maestro Piermarini. Il cantiere venne realizzato dall'architetto Giovan Battista Marconi.\nFacciata.\nLa facciata si presenta con un peristilio d'ordine ionico a sei colonne e frontone triangolare. Sul frontone si legge \" Aere Sociali Anno MDCCCXXII\". Scrive a tal proposito il Preti: \" La simmetria architettonica delle finestre e di ogni parte della facciata e dei fianchi, non che l'ordine inferiore a bugnato, contribuiscono molto al suo ornamento. \" Nella facciata sono collocate le statue di Melpomene e Talia, opere di Antonio Spazzi.\nDa un lato del Teatro si costru\u00ec una \" Bottega del Caff\u00e8\", sull'altro lato dei locali per le abitazioni \"de' Virtuosi\" .\nSala.\nLa sala \u00e8 composta da tre ordini di palchi e due di galleria. Per le decorazioni interne, Canonica si affid\u00f2 all'Hayez (che realizz\u00f2 medaglioni rappresentanti Apollo e Minerva, ad ornare la volta della platea). Agli interni lavorarono gli stuccatori Staffieri e Berazzi ed i pittori mantovani Bustaffa e Orsi, che si era fatto conoscere per il lavoro realizzato presso il Teatro Sociale (Rovigo) ed era stato a suo tempo allievo di Alessandro Sanquirico, scenografo gi\u00e0 operativo per gli interni del Teatro alla Scala.\nIl 17 dicembre 1817 la commissione appalt\u00f2 i lavori. Il teatro venne inaugurato il 26 dicembre 1822, con il melodramma \"Alfonso ed Elisa\" del Mercadante e \"Gundeberga\", un balletto di Giuseppe Coppini.\nGli stucchi interni sono opera di un altro ticinese, Gerolamo Staffieri, figlio di una nota famiglia di stuccatori di Bioggio.\nUbicazione.\nIl Teatro Sociale di Mantova \u00e8 ubicato in Piazza Cavallotti. Al tempo dell'edificazione la piazza si presentava in modo molto differente da come \u00e8 oggi.\nIl teatro fu infatti costruito in quello spazio un tempo occupato da Porta Leona, sul retro della chiesa di San Giacomo. La chiesa di San Giacomo fu demolita dopo dodici anni di inattivit\u00e0, nel 1801. Numerose altre abitazioni furono demolite per lasciare spazio alla costruzione del Teatro.\nAccanto al teatro oggi scorrono due importanti strade del centro storico di Mantova.\nSu un lato si trova infatti corso Umberto I, dove sono collocati il Caff\u00e8 Sociale (accanto al Foyer), i negozi di propriet\u00e0 del Teatro Sociale concessi in affitto a negozianti e commercianti, e l'ingresso del Ridotto del Teatro Sociale. Corso Umberto I \u00e8 una delle vie maggiormente percorse del centro cittadino.\nSull'altro lato si trova piazza Teofilo Folengo. Qui sono collocati gli ingressi per gli uffici amministrativi del teatro, la segreteria, le sale riunioni, l'ingresso per loggia e loggione, e l'ingresso tecnici ed artisti dal quale si accede direttamente al palcoscenico.\nAl centro si trova piazza Felice Cavallotti, e di fronte al teatro sorge Corso Vittorio Emanuele II, sicuramente una delle pi\u00f9 maestose e importanti arterie della citt\u00e0.\nLa Societ\u00e0 dei Palchettisti.\nLa costruzione venne finanziata da una societ\u00e0 di novanta palchettisti (in origine i cittadini \u2018pi\u00f9 illustri ed agiati\u2019), che finanziavano anche l'allestimento degli spettacoli. Tale \u2018Societ\u00e0 dei Palchettisti\u2019 si \u00e8 conservata sino ad oggi, conservando la propriet\u00e0 del teatro, come accade per pochissimi altri teatri, in particolare il Sociale di Como.\nAttualmente la societ\u00e0 dei palchettisti non organizza nessuna stagione lirica preferendo dare in affitto la sala alle varie compagnie itineranti, e cos\u00ec facendo sta perdendo sia il titolo di teatro di tradizione che i famosi contributi statali per lo spettacolo destinati ai vari teatri di tradizione.\nArchivio storico.\nIl Teatro Sociale di Mantova conserva un vastissimo archivio.\nSono presenti infatti la maggior parte degli storici manifesti originali, fin dalle prime rappresentazioni del 1822. Tutta la prima parte, dall'Ottocento al novecento \u00e8 stata poi digitalizzata e resa disponibile sul sito internet del Teatro, fruibile a chiunque. Sono state conservate inoltre fotografie di rappresentazioni del passato, manoscritti e documenti.\nL'11 ottobre 2011 la Fondazione Banca Agricola Mantovana ha assegnato la borsa di ricerca post laurea alla Dott.ssa Alessandra Moreschi, che ha proposto un progetto di ricerca su \"Riordino, catalogazione e digitalizzazione dei manifesti dell'archivio storico del Teatro Sociale di Mantova\"."}
{"id": "869803", "revid": "1522738", "url": "https://it.wikipedia.org/wiki?curid=869803", "title": "Mare delle Salomone", "text": "Il mare delle Salomone \u00e8 una sezione dell'oceano Pacifico.\nCaratteristiche fisiche.\nIl mare delle Salomone \u00e8 delimitato a ovest dal sud-est dell'isola della Nuova Guinea, a nord dall'isola della Nuova Britannia, a est dall'arcipelago delle Isole Salomone (diviso tra Isole Salomone e Regione autonoma di Bougainville) e a sud dalle Isole Louisiade.\nIl mare comunica a sud con il mar dei Coralli e a nord-ovest con il mare di Bismarck. \nCopre una superficie di circa 720.000\u00a0km\u00b2 ed \u00e8 costituito dal bacino della Nuova Britannia a nord e dal bacino delle Salomone a sud. A settentrione raggiunge una profondit\u00e0 massima di 9140 metri nella fossa della Nuova Britannia. Nella parte occidentale affiorano le Isole di D'Entrecasteaux.\nLa citt\u00e0 principale che si affaccia sulle sue coste \u00e8 Honiara capitale delle isole Salomone.\nStoria.\nNelle acque del mare delle Salomone e sulle isole che vi si affacciano si combatterono numerose battaglie tra le forze alleate e quelle giapponesi nel corso della seconda guerra mondiale."}
{"id": "869806", "revid": "28438", "url": "https://it.wikipedia.org/wiki?curid=869806", "title": "Brian Mcfadden", "text": ""}
{"id": "869811", "revid": "121487650", "url": "https://it.wikipedia.org/wiki?curid=869811", "title": "Amerika (Rammstein)", "text": "Amerika \u00e8 un singolo dei Rammstein, estratto dall'album \"Reise, Reise\".\nLa canzone.\nLa musica \u00e8 stata composta dal cantante Till Lindemann, dal tastierista Christian Lorenz e dal chitarrista Richard Kruspe. Il ritornello in inglese \u00e8 una satirizzazione, oltre della globalizzazione, anche del dominio dell'America nel mondo. I Rammstein, e in particolare il cantante e autore di tutti i testi Till Lindemann, \"elogiano\" sarcasticamente gli americani, ma poi affermano \u00abthis is not a love song, I don't sing my mother tongue\u00bb ovvero \u00abquesta non \u00e8 una canzone d'amore, io non canto nella mia lingua madre\u00bb.\nIl ritornello della canzone.\nVideo.\nIl video mostra i membri della band vestiti da astronauti, come parodia dello sbarco sulla Luna del 1969. Nel video sono fatti riferimenti alla globalizzazione, come al cinese vestito da \"americanizzato\", e a Babbo Natale che offre Coca-Cola a dei bambini africani. La parte finale del video ipotizza che lo sbarco sulla luna sia stato una finzione. Il cantante Till Lindemann indossa una tuta spaziale con impresso il nome \"Armstrong\", una chiara citazione all'astronauta Neil Armstrong."}
{"id": "869812", "revid": "28438", "url": "https://it.wikipedia.org/wiki?curid=869812", "title": "Bryan Mcfadden", "text": ""}
{"id": "869830", "revid": "287204", "url": "https://it.wikipedia.org/wiki?curid=869830", "title": "Adachi", "text": ""}
{"id": "869831", "revid": "287204", "url": "https://it.wikipedia.org/wiki?curid=869831", "title": "140 (disambigua)", "text": ""}
{"id": "869834", "revid": "287204", "url": "https://it.wikipedia.org/wiki?curid=869834", "title": "141 (disambigua)", "text": ""}
{"id": "869835", "revid": "287204", "url": "https://it.wikipedia.org/wiki?curid=869835", "title": "142 (disambigua)", "text": ""}
{"id": "869837", "revid": "287204", "url": "https://it.wikipedia.org/wiki?curid=869837", "title": "143 (disambigua)", "text": ""}
{"id": "869840", "revid": "287204", "url": "https://it.wikipedia.org/wiki?curid=869840", "title": "144 (disambigua)", "text": ""}
{"id": "869844", "revid": "287204", "url": "https://it.wikipedia.org/wiki?curid=869844", "title": "145 (disambigua)", "text": ""}
{"id": "869846", "revid": "1318658", "url": "https://it.wikipedia.org/wiki?curid=869846", "title": "MONUSCO", "text": "La missione dell'Organizzazione delle Nazioni Unite per la stabilizzazione nella Repubblica Democratica del Congo (in francese: \"Mission de l'Organisation des Nations unies pour la stabilisation en R\u00e9publique d\u00e9mocratique du Congo\" - MONUSCO) \u00e8 una forza di peacekeeping operante nel paese africano istituita mediante risoluzione del Consiglio di sicurezza n. 1925 del 28 maggio 2010; prende il posto della missione dell'Organizzazione delle Nazioni Unite nella Repubblica Democratica del Congo (in francese: \"Mission de l'Organisation des Nations Unies en R\u00e9publique d\u00e9mocratique du Congo\" - MONUC), istituita mediante risoluzione 1258 del 6 agosto 1999 (che a sua volta faceva seguito alla risoluzione n. 1234 del 9 aprile 1999).\nLa missione, operativa dal 24 febbraio 2000, ha il suo quartier generale a Kinshasa.\nSoldati utilizzati e numero di morti.\nNel luglio del 2004, i soldati utilizzati per questa missione erano 10.531, ma il 1\u00ba ottobre dello stesso anno il Consiglio di Sicurezza delle Nazioni Unite decise di inviare altri 5,900 soldati, per quanto il segretario generale Kofi Annan ne avesse richiesti 12.000.\nIl 25 febbraio 2005 nove mediatori del Bangladesh impegnati nella missione sono stati uccisi dalla milizia nazionalista nella provincia di Ituri. Dopo questo avvenimento, la milizia ha ucciso un altro uomo (di origine nepalese) impegnato nella missione e ne ha catturati sette nel maggio del 2006. Dall'inizio della missione sono rimasti uccisi 83 membri della missione. Il 30 luglio 2006 sono state indette delle elezioni, le prime elezioni libere nel paese dal 1960, e le forze del MONUC hanno controllato il corretto svolgimento delle stesse.\nFino alla fine del 2006 la missione ha contato 93 morti tra le sue file: 68 appartenenti al personale militare, 10 osservatori, 2 appartenenti alla polizia dell'ONU, 18 civili (di cui 9 locali).\nIl 22 febbraio 2021, l'ambasciatore italiano Luca Attanasio, il carabiniere Vittorio Jacovacci e Mustapha Milambo Baguna, autista del World Food Programme in servizio presso l'Ambasciata italiana di Kinshasa venivano uccisi nei pressi della cittadina di Kanyamahoro mentre erano parte di un convoglio nel corso di una missione umanitaria del MONUSCO diretta alla citt\u00e0 di Rutshuru.\nForze impegnate.\nMilitari.\nLe forze militari impegnate si compongono di 15.051 truppe e 724 osservatori provenienti da 49 nazioni diverse.\nPolizia.\nLe forze impegnate nelle azioni di polizia sono 320, provenienti da 20 nazioni.\nCivili.\nI civili impegnati in questa missione sono in totale 2.636"}
{"id": "869853", "revid": "287204", "url": "https://it.wikipedia.org/wiki?curid=869853", "title": "146 (disambigua)", "text": ""}
{"id": "869856", "revid": "1654637", "url": "https://it.wikipedia.org/wiki?curid=869856", "title": "Uia di Ciamarella", "text": "L'Uia di Ciamarella, o pi\u00f9 semplicemente Ciamarella, \u00e8 una montagna delle Alpi di Lanzo e dell'Alta Moriana nelle Alpi Graie alta 3.676\u00a0m s.l.m..\nToponimo.\nIl nome \"Uja\", nel patois locale, significa \"ago, punta aguzza\". Il toponimo \"Ciamarella\" deriverebbe invece da \"Ci\u00e0\" \"Marella\": \"Marella\" sarebbe un patronimico mentre \"Ci\u00e0\" \u00e8 un termine che sta ad indicare sia zone sede di alpeggio sia i fabbricati connessi all'allevamento animale, alpeggi situati evidentemente sulle falde della montagna.\nCaratteristiche.\nMorfologia.\nLa vetta \u00e8 situata interamente in Italia in quanto il confine con la Francia passa ad ovest della cima. Dalla parte italiana sono interessati i comuni di Balme e Groscavallo; dalla parte francese i comuni di Bessans e Bonneval-sur-Arc. \u00c8 la pi\u00f9 alta montagna che fa da corona alle Valli di Lanzo. In vetta alla montagna \u00e8 collocato un busto di san Leonardo Murialdo che sal\u00ec sulla vetta nel 1867.\nPrime ascensioni.\nGli autori della prima ascensione, avvenuta il 31 luglio 1857, sono stati due pionieri dell'alpinismo ottocentesco: Antonio Tonini, ingegnere del catasto di Susa, e un suo aiutante, il canneggiatore Ambrosini (sembra che quest'ultimo venne costretto sotto minaccia di licenziamento a seguire il suo coraggioso superiore). Essi per\u00f2 giunsero in vetta non con lo spirito di conquista che avrebbe caratterizzato gli alpinisti inglesi degli anni successivi ma con lo scopo pratico di effettuare un grande rilevamento dei territori ancora inesplorati del Regno di Sardegna. Infatti in poche settimane, dal 27 luglio al 31 agosto 1857 i due inanellarono una serie notevole di prime ascensioni: oltre alla Ciamarella fu la volta dell'Uia di Bessanese, l'Uia di Mondrone, il monte Collerin e la Croce Rossa (quest'ultima per la verit\u00e0 di difficolt\u00e0 solo escursionistica). Tonini non ha tuttavia lasciato una relazione scritta della via seguita, a parte ovviamente i disegni del rilievo finale e un bastone quadrangolare incastrato dentro un ometto di pietre sulla vetta.\nLa seconda ascensione, che pot\u00e9 beneficiare dei fondamentali rilevamenti geografici di Tonini, fu compiuta 10 anni pi\u00f9 tardi (agosto 1867) dal conte verzuolese Paolo Ballada di Saint Robert, accompagnato da tre guide. Egli, ufficiale di artiglieria in pensione e appassionato naturalista nonch\u00e9 cofondatore del Club Alpino Italiano, segu\u00ec l'attuale via normale partendo dal pian della Mussa lungo il versante sud-ovest della montagna.\nLa prima ascensione invernale \u00e8 del 23 gennaio 1877 ad opera di Luigi Vaccarone, Boggiatto, Nigra e della celebre guida alpina Antonio Castagneri di Balme.\nAccesso.\nAvendo un accesso dalla parte italiana abbastanza facile \u00e8 molto frequentata da alpinisti ed escursionisti. Questo accesso parte dal pian della Mussa (1850\u00a0m s.l.m.) al termine della Val d'Ala e passa per il rifugio Bartolomeo Gastaldi (2659\u00a0m s.l.m.); la parte pi\u00f9 impegnativa \u00e8 l'attraversamento del ghiacciaio della Ciamarella (circa a quota 3100\u00a0m s.l.m.). Sono quindi sempre necessari i ramponi, in qualunque periodo dell'anno.\nDalla parte francese l'accesso \u00e8 pi\u00f9 impegnativo ed ha come punto di appoggio il rifugio des Evettes."}
{"id": "869858", "revid": "287204", "url": "https://it.wikipedia.org/wiki?curid=869858", "title": "147 (disambigua)", "text": ""}
{"id": "869859", "revid": "287204", "url": "https://it.wikipedia.org/wiki?curid=869859", "title": "148 (disambigua)", "text": ""}
{"id": "869861", "revid": "287204", "url": "https://it.wikipedia.org/wiki?curid=869861", "title": "149 (disambigua)", "text": ""}
{"id": "869863", "revid": "59975", "url": "https://it.wikipedia.org/wiki?curid=869863", "title": "Kevin Dubrow", "text": ""}
{"id": "869865", "revid": "1305772", "url": "https://it.wikipedia.org/wiki?curid=869865", "title": "Bordin", "text": ""}
{"id": "869869", "revid": "547034", "url": "https://it.wikipedia.org/wiki?curid=869869", "title": "Discesa infinita", "text": "La discesa infinita \u00e8 un tipo di dimostrazione matematica per assurdo, usata soprattutto in teoria dei numeri, applicabile nel caso di teoremi validi solo per gli interi positivi. \u00c8 una variante della dimostrazione per induzione.\nIl principio della discesa infinita.\nSia formula_1 una successione di numeri naturali debolmente decrescente. Allora formula_2 \u00e8 costante da un certo punto in poi.\nApplicando questo metodo, se si vuole dimostrare che una proposizione \u00e8 falsa, si suppone che essa sia valida per un certo \"n\"; se si riesce a dimostrare che questo implica che essa sia valida anche per un altro intero \"m\" minore di \"n\" abbiamo completato la nostra dimostrazione: ripetendo infatti il ragionamento, esisterebbe un terzo numero \"p\" minore di \"m\" per cui vale ancora la proposizione; iterando questo ragionamento si ottiene che esistono infiniti numeri interi positivi minori di \"n\" che la verificano. Questo \u00e8 assurdo (per il principio del buon ordinamento), e quindi la proposizione \u00e8 falsa.\nUn altro modo per vedere la dimostrazione \u00e8 pensare che se esiste un insieme composto da alcuni numeri \"n\" che godono di una certa propriet\u00e0 allora deve esistere il minimo. Ma il fatto che, una volta preso il minimo, se ne possa trovare uno pi\u00f9 piccolo contraddice la nostra ipotesi.\nQuesto tipo di dimostrazione fu inventato da Pierre Fermat attorno al 1630, e fu da lui usata per dimostrare un caso particolare dell'ultimo teorema di Fermat, in particolare per \"n\" =4.\nApplicazioni.\nUna semplice applicazione di questo metodo permette di dimostrare che l'equazione diofantea formula_3 non ha soluzioni in numeri interi (esclusa la soluzione banale formula_4: se infatti ne esistesse una formula_5, allora si avrebbe formula_6 (con le notazioni dell'aritmetica modulare), e questo \u00e8 possibile solamente se sia formula_7 che formula_8 sono divisibili per 3; quindi ponendo\ne sostituendoli nell'equazione originaria, abbiamo\nche \u00e8 ancora un'equazione nella forma precedente. Anche in questo caso formula_12 e formula_13 sono multipli di 3, e quindi\ne quindi formula_15 \u00e8 ancora una soluzione dell'equazione, in cui ogni componente della soluzione \u00e8 minore della componente corrispondente della soluzione precedente. Quindi per la discesa infinita non possono esserci soluzioni."}
{"id": "869871", "revid": "1272592", "url": "https://it.wikipedia.org/wiki?curid=869871", "title": "Bordon", "text": ""}
{"id": "869872", "revid": "123827840", "url": "https://it.wikipedia.org/wiki?curid=869872", "title": "Kevin DuBrow", "text": "Biografia.\nGli esordi (1955-1975).\nNato il 29 ottobre 1955, il giovane Kevin DuBrow crebbe a Hollywood, Los Angeles, California, prima di trasferirsi verso le periferie di Los Angeles a Van Nuys verso i 13 anni. Verso quest'et\u00e0 comincia ad apprezzare diversi gruppi rock britannici come gli Small Faces, Spooky Tooth, Rod Stewart e Humble Pie. Furono proprio questi a far avvicinare Kevin nel mondo della musica e ad intraprendere una carriera musicale.\nSuo fratello Terry Dubrow \u00e8 un chirurgo plastico e personaggio televisivo noto per la partecipazione al reality show \u201cChirurgia estrema\u201d trasmesso in Italia su Sky. \nCon i Quiet Riot (1975-2007).\nDuBrow fonda i Quiet Riot nel 1975 assieme al chitarrista Randy Rhoads. Il nome venne preso da Richard Parfitt, chitarrista del gruppo inglese Status Quo. La prima formazione era composta da Dubrow come cantante, Kelly Garni al basso, Drew Forsyth alla batteria e il leggendario Randy Rhoads alla chitarra, inizia ufficialmente l'avventura dei Quiet Riot. Registrano il loro primo EP nel maggio 1975, con la casa discografica del loro manager, la Magic Wand Records. Finalmente riuscirono a firmare un accordo per la CBS/Sony in Giappone, con cui pubblicarono due album; l'omonimo \"Quiet Riot\" nel 1978 e \"Quiet Riot II\" nel 1979, i quali non vennero per\u00f2 pubblicati negli Stati Uniti d'America, la loro nazione d'origine, ma solo in Giappone, a causa del contratto con l'etichetta giapponese. Nel 1978, il primo bassista Kelly Garni venne sostituito da Rudy Sarzo che registr\u00f2 il secondo album. I due dischi per\u00f2 non ottennero un gran successo e nel 1979 il gruppo si sciolse.\nIl chitarrista Rhoads e il bassista Rudy Sarzo entrarono a far parte della band di Ozzy Osbourne nel 1980. Con lui Rhoads pubblicher\u00e0 gli album \"Blizzard of Ozz\" (1980) e \"Diary of a Madman\" (1981) e il live album \"Tribute\" (1987); mentre Sarzo suon\u00f2 per Ozzy solo in esibizioni live, ed \u00e8 presente nei live album di Ozzy, \"Speak of the Devil\" (1982) e \"Tribute\" (1987) (entrambi i live registrati tra l'81 e l'82).\nNel 1981, Kevin incontra a Los Angeles il batterista Frankie Banali, il chitarrista Carlos Cavazo e suo fratello Tony Cavazo al basso, con cui decide di intraprendere un nuovo progetto chiamato i \"DuBrow\". La band per\u00f2 non riusc\u00ec ad emergere. In seguito alla tragica morte di Randy Rhoads in un incidente aereo nel marzo 1982 durante il \"Diary of a Madman tour\" con Ozzy, il bassista Rudy Sarzo abbandon\u00f2 Ozzy e torn\u00f2 a Los Angeles rincontrando DuBrow, ed entrando nella sua band sostituendo il bassista provvisorio Tony Cavazo. La formazione venne completata e la band decise di riprendere il nome di \"Quiet Riot\", mentre il produttore Proffer trov\u00f2 un accordo per la Pasha Records che convinse finalmente la Sony a firmare un contratto.\nEsordirono con l'album \"Metal Health\" nel 1983 \u00e8 sar\u00e0 l'inizio di una serie di successi.\nMa gi\u00e0 dal secondo album della formazione \"Condition Critical\", nel 1984 la band cominci\u00f2 a declinare per poi arrivare al culmine con \"QRIII\" (1986) dalle sonorit\u00e0 pi\u00f9 melodiche, che vendette solamente mezzo milione di copie. Tutto ci\u00f2 port\u00f2 DuBrow a lasciare la band nel 1987. Egli fu sostituito dal cantante dei Rough Cutt, Paul Shortino con cui la band pubblic\u00f2 l'album \"Quiet Riot\" nel 1988. Il disco non vendette bene, Frankie Banali entr\u00f2 nei W.A.S.P. e la band si sciolse nel 1988.\nNel periodo di inattivit\u00e0 della band, DuBrow, che aveva mantenuto un rapporto d'amicizia con Carlos Cavazo, fond\u00f2 il progetto chiamato \"Heat\". Il gruppo riprese il nome di Quiet Riot arruolando l'ex batterista dei Rainbow Bobby Rondinelli e il bassista Kenny Hillery. Passano due anni, e la band pubblica \"Terrified\".\nLa morte (2007).\nIl 25 novembre 2007, \u00e8 stato riportato sul sito web The Eye Vegas che Kevin DuBrow \u00e8 stato trovato morto nel suo appartamento quel giorno. Nessuna ulteriore informazione \u00e8 stata fornita. Il batterista Frankie Banali ha confermato la morte in una email a Spagna The Metal Circus. Banali ha scritto:\nSuccessivamente \u00e8 stato reso noto che la morte di DuBrow venne causata da un'overdose di cocaina. Il canale KTNV di Las Vegas riport\u00f2 la notizia che DuBrow era morto 6 giorni prima del suo ritrovamento, il 19 novembre, 2007. DuBrow venne sepolto al Pacific View Cemetery di Corona del Mar, California, vicino al suo patrigno, Harold Mandell. I funerali si svolsero il 1\u00ba dicembre, 2007."}
{"id": "869873", "revid": "767487", "url": "https://it.wikipedia.org/wiki?curid=869873", "title": "Anders Nystr\u00f6m", "text": "Biografia.\nNegli anni novanta fond\u00f2 i Katatonia insieme al cantante e batterista Jonas Renkse, pubblicando l'album di debutto \"Dance of December Souls\" nel 1993. Il gruppo prosegu\u00ec la propria attivit\u00e0 pubblicando ulteriori dieci album e modificando continuamente il proprio stile musicale, allontanandosi dal death doom metal per avvicinarsi al rock progressivo e al progressive metal.\n\u00c8 stato membro dei Bewitched dal 1995 al 1997, nonch\u00e9 del gruppo black metal Diabolical Masquerade, scioltosi nel 2004. Nel 1999, con Renkse, fond\u00f2 il gruppo death metal Bloodbath, pubblicando cinque album."}
{"id": "869876", "revid": "15756", "url": "https://it.wikipedia.org/wiki?curid=869876", "title": "Il Monaco (menhir)", "text": "Il menhir detto \u201cIl Monaco\u201d \u00e8 una pietrafitta presente nel territorio comunale di Modugno (BA), nella contrada \u201cIl Monaco\u201d. \u00c8 visibile al Kilometro 79,455 della Strada Statale 98 che conduce a Bitonto.\n\u00c8 una pietra alta 3,70 metri, che sembra scolpita e ha sollecitato la fantasia delle popolazioni locali. Il nome di questo menhir deriva dalla sua parte superiore che ricorda vagamente una forma umana con il cappuccio di un monaco e un volto umano con due fori al posto degli occhi.\nDiversi studiosi, nel corso del tempo, hanno ritenuto questo menhir di origine neolitica assimilandolo ai monumenti megalitici e quindi risalente a circa 4000 anni fa. Secondo questi studiosi, saremmo di fronte ad esemplare di menhir molto interessante: un monolite modellato in forma antropica da popolazioni devota al culto della pietra, ma che erano pi\u00f9 evolute rispetto a quelle che adoravano pietre informi.\nTuttavia, \u00e8 opinione diffusa che sia di origine tardo romano o alto medioevale. Esso era uno dei ceppi posti per segnare il confine tra il territorio di Bari e quello di Bitonto, lungo le linee di demarcazione poderale delle centuriazioni e sono stati diverse volte spostati durante le contese territoriali.\nEsistevano altri cippi di demarcazione presenti nelle campagne, lungo l'antico confine tra Bari e Bitonto. In origine erano almeno 9 ma hanno un aspetto molto pi\u00f9 grossolano e sono una pietra non lavorata. Uno di essi, \u00e8 stato spostato dalla sua locazione originaria e ora si trova in Piazza dei caduti, a Modugno."}
{"id": "869878", "revid": "767487", "url": "https://it.wikipedia.org/wiki?curid=869878", "title": "Shannon Hamm", "text": "Biografia.\nPrima dei Death, Shannon fu musicista di molti piccoli gruppi della scena metal underground texana, tra cui i Metalstorm, con i quali incise ben 4 demo tra il 1986 e il 1994.\nFu componente dei Death dal 1996 fino allo scioglimento avvenuto nel 1999.\nFu poi membro dei Control Denied dal 1999 fino alla morte di Chuck Schuldiner, avvenuta nel 2001.\nSempre nel 1999 fonda i Beyond Unknown (ricoprendo i ruoli di chitarrista e bassista) senza per\u00f2 riuscire produrre materiale a causa del decesso del batterista della band Chris Williams, avvenuto nel 2000, provocando lo scioglimento del gruppo.\nNel 2009 \u00e8 stato colpito da un infarto, e - sprovvisto di assicurazione sulla salute - \u00e8 stato aperto un fondo per aiutare la sua famiglia ed i suoi amici a raccogliere il denaro necessario alle cure, alle parcelle, ai costi delle ricette mediche e a tutto quello che riguarda la sua salute.\nDal 2010 entra a far parte degli Order of Ennead come turnista in sede live."}
{"id": "869880", "revid": "110157", "url": "https://it.wikipedia.org/wiki?curid=869880", "title": "Oxprenololo", "text": "L'oxprenololo \u00e8 una molecola appartenente alla categoria dei beta-bloccanti, non selettiva e dotata di attivit\u00e0 simpaticomimetica intrinseca. Viene utilizzata nel trattamento dell'angina pectoris, dell'ipertensione arteriosa e delle aritmie, in particolare di quelle associate ad ischemia del miocardio.&lt;br&gt;\nOxprenololo \u00e8 un betabloccante lipofilo che oltrepassa la barriera emato-encefalica pi\u00f9 facilmente rispetto ad altri betabloccanti idrosolubili. Proprio per questo motivo la molecola \u00e8 associata ad una maggiore incidenza di effetti collaterali a livello del sistema nervoso centrale (SNC) rispetto ad altre sostanze idrofile come atenololo, sotalolo e nadololo.\nOxprenololo \u00e8 un potente beta bloccante e, come altri betabloccanti, non deve essere somministrato a pazienti asmatici: in questi pazienti la molecola potrebbe infatti indurre insufficienza respiratoria, talvolta fatale.\nIn Italia il farmaco \u00e8 venduto dalla societ\u00e0 farmaceutica Teofarma con il nome commerciale di \"Trasitensin\" in forma di compresse a rilascio prolungato, nelle quali oltre a 160\u00a0mg di oxprenololo sono associati 20\u00a0mg di clortalidone.\nFarmacodinamica.\nOxprenololo \u00e8 una molecola lipofila che agisce bloccando in modo non selettivo i recettori \u03b2-adrenergici. Il farmaco \u00e8 anche dotato di attivit\u00e0 simpaticomimetica intrinseca.\nFarmacocinetica.\nDopo somministrazione per via orale oxprenololo viene completamente assorbito dal tratto gastrointestinale.\nLa biodisponibilit\u00e0 assoluta \u00e8 molto variabile da individuo ad individuo e compresa tra il 20 ed il 70%. La concentrazione plasmatica di picco (Cmax) viene raggiunta dopo circa tre ore (Tmax) dall'assunzione.\nIl farmaco si lega alle proteine plasmatiche nella misura dell'80% circa.\nOxprenololo viene eliminato prevalentemente per via urinaria, soprattutto come metaboliti inattivi.\nLa molecola \u00e8 in grado di attraversare la barriera placentare. Viene anche secreta nel latte materno dove vengono raggiunte concentrazioni che sono pari a circa il 30% di quelle plasmatiche.\nTossicologia.\nLa DL50 nel topo, per via orale, \u00e8 pari a 504\u00a0mg/kg di peso corporeo. Nel ratto, sempre per via orale, \u00e8 pari a 759\u00a0mg/kg.\nUsi clinici.\nIn Italia il farmaco \u00e8 stato autorizzato dall'Agenzia Italiana del Farmaco (AIFA) per il solo trattamento dell'ipertensione arteriosa.\nEffetti collaterali ed indesiderati.\nIl farmaco risulta generalmente ben tollerato e le reazioni indesiderate hanno incidenza lieve. I disturbi tendono a verificarsi in particolare all'inizio del trattamento e raramente richiedono una riduzione del dosaggio.\nTra i disturbi pi\u00f9 frequenti quelli di tipo gastrointestinale: perdita dell'appetito, dispepsia, nausea, vomito, flatulenza, diarrea o costipazione, dolore epigastrico.\nCon relativa frequenza si registrano anche astenia, vertigini, cefalea, parestesie, disturbi del sonno, alterazioni del ritmo cardiaco.\nIn alcuni soggetti si sono verificate alterazioni del quadro ematico (anemia, leucopenia, trombocitopenia, eosinofilia) e occasionalmente reazioni di ipersensibilit\u00e0 (orticaria, rash cutaneo, prurito). Sono inoltre possibili incrementi delle transaminasi (AST e ALT), impotenza e perdita della libido.\nL'eventuale comparsa di broncospasmo o di ipotensione ortostatica comportano l'interruzione del trattamento.\nL'ipotensione arteriosa viene ad essere facilitata dalla contemporanea assunzione di alcool, barbiturici o narcotici.\nGli effetti indesiderati a carico dell'apparato cardio-circolatorio comprendono in particolare insufficienza cardiaca, bradicardia, disturbi di conduzione A-V. Tuttavia l'attivit\u00e0 simpaticomimetica intrinseca di oxprenololo rende questi effetti pi\u00f9 rari rispetto ad altri betabloccanti. In casi episodici si registrano gravi disturbi a carico del sistema nervoso centrale (SNC) tra cui sonnolenza, depressione, confusione mentale, turbe della memoria, catatonia.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti contenuti nella formulazione farmaceutica. \u00c8 inoltre controindicato nei soggetti con insufficienza cardiaca, blocco atrioventricolare di 2\u00ba o 3\u00ba grado, malattia del nodo del seno, bradicardia marcata, asma bronchiale, broncopneumopatia cronica ostruttiva.\nDosi terapeutiche.\nNei soggetti adulti la dose raccomandata \u00e8 pari a 160\u00a0mg (una compressa), una volta al giorno, al mattino. A seconda della risposta individuale, in alcuni soggetti si pu\u00f2 dover aumentare il dosaggio a 2 compresse.\nNel caso ci\u00f2 si rendesse necessario l'aumento di posologia deve essere fatto dopo un adeguato periodo di tempo, ad un intervallo di 1-2 settimane circa dall'inizio del trattamento, in quanto l'effetto farmacologico massimo spesso richiede che trascorrano almeno 10-15 giorni.\nGravidanza e allattamento.\nOxprenololo viene secreto nel latte materno. Si rende quindi necessario sospendere o la somministrazione del farmaco nelle donne che scelgono di effettuare l'allattamento al seno.\nSovradosaggio.\nIn caso di sovradosaggio di oxprenololo il paziente pu\u00f2 accusare marcata riduzione dei valori di pressione arteriosa, spiccata bradicardia, insufficienza cardiaca, shock cardiogeno fino a giungere all'arresto cardiaco. A questi sintomi possono associarsi dispnea, broncospasmo, vomito profuso, alterazione dello stato di coscienza e convulsioni.\nIl trattamento comprende l'induzione del vomito oppure la lavanda gastrica. Al paziente possono essere somministrati liquidi ed elettroliti. In caso di necessit\u00e0 possono essere impiegate, con particolare attenzione e prudenza, sostanze vasoattive.\nNei soggetti che manifestano bradicardia e insufficienza cardiaca \u00e8 possibile infondere endovena 0,5\u20132\u00a0mg di atropina solfato. In caso di risposta insoddisfacente si pu\u00f2 ricorrere a farmaci stimolanti i recettori beta, come ad esempio 25 mcg di isoprenalina oppure 0,5\u00a0mg di orciprenalina, sempre per via endovenosa, in infusione lenta.\n\u00c8 anche possibile applicare un pacemaker provvisorio. Nei pazienti con grave ostruzione bronchiale la somministrazione di un beta2-stimolante (ad esempio salbutamolo) oppure aminofillina endovena pu\u00f2 risolvere la sintomatologia."}
{"id": "869882", "revid": "486946", "url": "https://it.wikipedia.org/wiki?curid=869882", "title": "Joseph Von Lichtenstein", "text": ""}
{"id": "869888", "revid": "73843", "url": "https://it.wikipedia.org/wiki?curid=869888", "title": "Go (Pearl Jam)", "text": "Go \u00e8 una canzone dei Pearl Jam contenuta nel loro secondo album \"Vs.\". Usc\u00ec come singolo nel 1993. Il riff di chitarra fu scritto dal batterista Dave Abbruzzese. La canzone fu nominata per la Best Hard Rock Performance ai Grammy Award del 1995. \u00c8 stata anche inclusa nel greatest hits, \"\".\nNel Regno Unito, l'uscita dell'edizione in vinile del singolo con una cassetta gratis con la canzone \"Animal\" suonata dal vivo e contenuta in \"Vs.\", rese la canzone ineleggibile per la Top 40 inglese. Non si sa quanto ha venduto il singolo, ma in generale, le vendite del singolo nel Regno Unito non sono mai state cospicue (nel novembre 1994, il singolo \"Spin the Black Circle\" raggiunse la posizione 10, e rimase l'unico singolo a raggiungere la UK Top 10)."}
{"id": "869890", "revid": "767487", "url": "https://it.wikipedia.org/wiki?curid=869890", "title": "Amilosio", "text": "L'amilosio \u00e8 uno zucchero polisaccaride che deriva dall'unione di centinaia di molecole di \u03b1-D(+)-glucosio (solitamente da 300 a 3000) ed \u00e8 uno dei componenti dell'amido (l'altro \u00e8 l'amilopectina).\nIl legame tra due unit\u00e0 adiacenti si forma tra l'atomo di carbonio n\u00ba1 e il n\u00ba4 delle due molecole di glucosio con l'eliminazione di una molecola d'acqua; l'amilosio ha quindi struttura lineare. Il contenuto in amilosio di un cibo \u00e8 un indice del livello di retrogradazione dell'amido subito dall'alimento, fenomeno al quale \u00e8 legato il noto processo di raffermamento.\nLe molecole di iodio si inseriscono molto bene nella struttura a elica dell'amilosio, a cui si legano, portandolo ad assorbire alcune lunghezze d'onda della luce visibile. Mescolando all'amido una piccola quantit\u00e0 di soluzione iodio iodulata (Reattivo di Lugol), in presenza di amilosio si osserva una colorazione blu scura, quasi nera."}
{"id": "869891", "revid": "78273", "url": "https://it.wikipedia.org/wiki?curid=869891", "title": "Albert von Neipperg", "text": ""}
{"id": "869896", "revid": "119882787", "url": "https://it.wikipedia.org/wiki?curid=869896", "title": "Mitsuru Adachi", "text": "Preferisce scrivere il suo cognome \u3042\u3060\u3061, in hiragana, piuttosto che \u5b89\u9054 (pronuncia identica, in kanji), seguendo l'esempio di suo fratello maggiore, Tsutomu Adachi.\nAdachi \u00e8 famoso per i suoi manga di commedia romantica e sportivi (in particolare di baseball) come \"Touch\", \"H2\", \"Slow Step\" e \"Miyuki\". \u00c8 inoltre uno dei pochi mangaka che scrive sia per riviste di sh\u014dnen manga che di sh\u014djo manga, e che \u00e8 popolare per entrambi. Le sue opere sono state pubblicate a puntate su \"Sh\u014dnen Sunday\", \"Ciao\", \"Sh\u014djo Comic\" e \"Petit Comic\", e la maggioranza dei suoi lavori viene pubblicata dalle case editrici Shogakukan e Gakken.\nCarriera.\nDopo essersi diplomato all'istituto commerciale Maebashi della Prefettura di Gunma, Adachi comincia a proporsi alla rivista di manga \"COM\". Nel 1969, seguendo la guida di suo fratello maggiore, Adachi si trasferisce a Tokyo e comincia a lavorare come assistente del mangaka Isami Ishii. Nel 1970 Adachi realizza il suo primo fumetto, \"Kieta Bakuon\", basato su un manga originariamente creato da Satoru Ozawa. \"Kieta\" fu pubblicato su \"Deluxe Sh\u014dnen Sunday\" (una rivista di manga pubblicata dalla Shogakukan).\nNel 1981 comincia \"Touch\". Nel 1982 \"Hiatari Ry\u014dk\u014d!\" viene trasformata in un \"drama\" TV.\nNel 1983 Adachi vince il 28\u00ba Premio Annuale Manga della Shogakukan per le sue due serie \"Touch\" e \"Miyuki\"; nello stesso anno comincia l'anime di \"Miyuki\" del quale viene realizzato anche un film dal vivo.\nNel 1985 comincia l'anime di \"Touch\" (in italiano \"Prendi il mondo e vai\").\nAdachi realizza il \"character design\" per la serie di OAV \"Nozomi Witches\", \nNel 1995 comincia l'anime di \"H2\". Nel 2005 \"H2\" viene trasformato in un dorama per la TBS e \"Touch\" viene trasformato in un film live action.\nNel 2006 \"Rough\" viene trasformato in un film dal vivo.\nNel corso del 2008 ha raggiunto le 200 milioni di copie vendute, celebrate con una copertina speciale di Sh\u014dnen Sunday e della sua serie, \"Cross Game\"."}
{"id": "869898", "revid": "547034", "url": "https://it.wikipedia.org/wiki?curid=869898", "title": "Michael von Kienmayer", "text": "Nato da famiglia nobile, inizi\u00f2 la sua carriera nell'esercito nel 1774 quale cadetto in fanteria, ma ben presto decise di prestare servizio nel reggimento degli Ussari, dove nel giro di un anno ottenne il grado di tenente.\nSi distinse nella guerra di successione bavarese (1778-1779) e venne nominato capitano. Partecip\u00f2 alle operazioni seguenti contro la Turchia in qualit\u00e0 di comandante di divisione. Dal 1789 fu colonnello e nel 1794 diede prova del proprio talento nelle battaglie contro i francesi sul campo di battaglia dei Paesi Bassi e si merit\u00f2 il grado di generale di divisione.\nDal 1799 fu al comando della divisione dell'esercito tedesco degli austriaci ed entro un anno ricevette il grado di tenente feldmaresciallo. Nel 1802, dopo aver siglato la pace, fu nominato comandante di uno dei distretti interni, ma durante la campagna del 1805 assunse la carica di comandante di corpo d'armata e nella battaglia di Austerlitz fu incaricato di comandare l'avanguardia delle forze austriache.\nNel 1806-1809 serv\u00ec nei distretti interni in qualit\u00e0 di comandante di divisione e nel 1809 guid\u00f2 nuovamente un corpo d'armata in battaglia. In particolare, le azioni delle sue unit\u00e0 predeterminarono il fallimento dei piani di Napoleone nella battaglia di Aspern - Essling. Nella stessa campagna giunse quasi a distruggere i corpi d'armata del generale Junot e per i suoi servizi ottenne il grado di generale di cavalleria.\nDurante gli anni dal 1809 al 1820 non prese parte a battaglie e occup\u00f2 le cariche di comandante in capo delle truppe in Boemia, Galizia, Transilvania e Brune; inoltre, fu ispettore generale di cavalleria. Si ritir\u00f2 con l'iscrizione onoraria nelle riserve, e mor\u00ec a Vienna il 18 ottobre 1828."}
{"id": "869900", "revid": "830939", "url": "https://it.wikipedia.org/wiki?curid=869900", "title": "Ermenegildo Pistelli", "text": "Biografia.\nStudi\u00f2 a Firenze filologia classica e poi divenne sacerdote presso i Padri Scolopi. Fu uno scrittore esperto di glottologia e papirologia. Tra il 1910 e il 1914 condusse quattro campagne di scavo, per il recupero di papiri a Ossirinco, nel medio Egitto, localit\u00e0 situata alla distanza di un centinaio di chilometri da \"Hermupolis Magna\", a sud del Cairo.\nPistelli insegn\u00f2 nelle scuole medie, dal 1903 nelle scuole superiori ed anche nell'Universit\u00e0 di Firenze. Le sue materie di insegnamento erano latino e greco.\nConobbe Giovanni Pascoli e incontr\u00f2 Collodi nella Libreria Editrice Felice Paggi di Firenze.\nCollabor\u00f2 con Luigi Bertelli, Vamba (1858-1920) a \"Il giornalino della Domenica\", fondato dallo stesso Bertelli nel 1906 e stampato fino al 1924. Nelle lettere che Pistelli scriveva a Vamba perch\u00e9 le pubblicasse su questo giornalino, si firmava \"Omero Redi\" e fingeva di essere un ragazzo. In una di queste lettere, tratta da \"Le p\u00ecstole di Omero\", Pistelli parla dell'analisi logica che egli, immedesimandosi in Omero Redi, considera scienza astrusa e cervellotica, colpevole degli scarsi voti scolastici e dice: \"Quando un maestro ci vuol fare un tiro a colpo sicuro per rovinarci la media, eccolo con l'analisi logica, e solamente le cento razze di \"complementi\" bastano e n'avanza per assassinare tutta una scolaresca...\".\nNel 1906 Pistelli divenne anche direttore del gazzettino \"Passerotto\".\nSimpatizz\u00f2 col fascismo e scrisse articoli sul giornale \"Battaglie fasciste\", organo del fascio fiorentino. Nel 1925 su questo giornale fu anche in polemica con Benedetto Croce.\nScrisse \"Le memorie di Omero Redi\" (riguardanti il \"Giornalino della Domenica\" e il \"Passerotto\"), libro con copertina e illustrazioni di \"Filiberto Scarpelli\", edito da Bemporad e figli a Firenze; \"Le pistole d'Omero\" che raggiunse almeno dieci edizioni, la prima nel 1917, con \"figurine\" di \"Filiberto Scarpelli\", edita da Bemporad, la seconda nel 1919, la quarta nel 1923, con copertina di \"Vittorio Corcos\" e \"figurine\" di \"Filiberto Scarpelli\", edita da Bemporad, la decima nel 1948 - postuma - , con copertina di \"Ugo Fontana\", edita da Marzocco.\nUn'altra sua pubblicazione fu \"Eroi, uomini e ragazzi\", con la prefazione di Benito Mussolini, edita da Sansoni a Firenze nel 1927. Sempre in questo anno fu pubblicato \"Lettere a un ragazzo italiano\".\nScrisse \"Profili e caratteri: Conti, Carducci, Villari, San Filippo, il P.Settimi, il P.Tosti, il P.Marchese, Rosmini, Manzoni, Bechi\", edito a Firenze da Sansoni nel 1921. Del suo carteggio \u00e8 stata fatta la schedatura e l'inventario.\nFu il curatore di un libro su \"Le Egloghe di Dante\", del quale lesse due canti, il canto 33\u00b0 del \"Paradiso\" nella sala di Dante in Orsanmichele (il libro su questa lettura fu edito da Sansoni nel 1922), il canto 14\u00b0 del \"Purgatorio\", sempre nella sala di Dante in Orsanmichele, edito nello stesso anno del precedente.\n\u00c8 sepolto nel Cimitero delle Porte Sante di Firenze, annesso alla basilica di San Miniato a Monte."}
{"id": "869901", "revid": "6923", "url": "https://it.wikipedia.org/wiki?curid=869901", "title": "Federazione Nazionale Pensionati", "text": "La Federazione Nazionale Pensionati (in acronimo FNP) \u00e8 l'organizzazione della Confederazione Italiana Sindacati Lavoratori (CISL) che associa i pensionati di tutte le categorie. Nasce, cresce e si espande a partire dal dopoguerra.\nLe origini della FNP in Italia.\nAssociazioni di pensionati si erano costituite in tutta Italia all'indomani della Liberazione italiana il 25 aprile 1945.\nIl congresso costitutivo del nuovo organo si svolse a Firenze dal 5 all'8 settembre 1946: nacque la Federazione Italiana Pensionati (FIP).\nNello statuto della FIP sono principali gli scopi: \"difendere e migliorare le condizioni economiche, morali e sociali dei pensionati e dei pensionandi\".\nIl raggiungimento di questi scopi avverr\u00e0 attraverso l'organizzazione dei pensionati di tutte le categorie mediante l'azione sindacale, con un'azione diretta verso gli Enti e gli organismi di governo, invitando i vecchi compagni di lavoro a uno scambio solidaristico, promuovendo studi sociali, per realizzare la libert\u00e0 dal bisogno.\nLa Federazione si proclama indipendente dai partiti politici e fondata sul principio della democrazia interna.\nPresidente del nuovo organismo viene eletto Alberto De Martino, che era stato il fautore della unificazione delle varie associazioni.\nLe vicissitudini ideologiche e politiche del dopoguerra vengono vissute anche all'interno del movimento sindacale e anche la Federazione dei pensionati segue, nelle sue varie fasi, la complessa vicenda della scissione sindacale.\nIl 16 ottobre 1948 i sindacalisti della corrente cristiana della CGIL fondano la Libera CGIL. Successivamente Giulio Pastore, segretario generale del nuovo organismo, realizzando l'unificazione della LCGIL e della Federazione Italiana Lavoratori (FIL) d\u00e0 il via il 30 aprile 1950 alla Confederazione Italiana Sindacati Lavoratori (CISL). Anche i pensionati vengono coinvolti in questi processi. Infatti Alberto De Martino esce dalla FIP assieme ai propri delegati e a Roma, dal 19 al 21 ottobre 1949, d\u00e0 vita alla Libera Federazione Pensionati d'Italia (LFPI), che aderisce alla Libera CGIL.\nOrganizzativamente la LFPI comprende quattro sindacati nazionali: pensionati statali (civili e militari), pensionati parastatali, pensionati enti locali, pensionati della previdenza sociale e marinara.\nGiulio Pastore interviene ancora una volta e nell'agosto 1952 annuncia in un articolo su Conquiste del Lavoro - organo della CISL - la costituzione della Federazione nazionale pensionati, affermando \"che sono i pensionati stessi che devono dare la misura della propria forza, capacit\u00e0, dignit\u00e0, per avere un peso nella pubblica opinione e nel Parlamento\".\nIl 22 ottobre 1952 a Roma si riuniscono i segretari provinciali di 66 province. Vengono costituiti il consiglio direttivo, il comitato esecutivo e il segretario reggente della nuova federazione. Negli anni a seguire la FNP marca una crescita lenta ma costante: 300.000 iscritti negli anni sessanta, circa 600.000 negli anni settanta; attorno agli 800.000 nei primi anni ottanta. Oggi la FNP conta 2.173.431 di iscritti.\nLa dirigenza nazionale della FNP dalla costituzione ad oggi: Alberto De Martino (presidente); Giovanni Ballanti (segretario dal 1952); Baldassarre Costantini (segretario dal 1971); Bruno Ricci (segretario dal 1982); Gianfranco Chiapella, segretario dal 1985 (Antonio Noseda, segretario generale aggiunto); Melino Pillitteri, segretario dal 1993 (Marisa Baroni e Carmelo Muscolino, segretario generale aggiunto); Antonio Uda (segretario dal 2001); Ermenegildo Bonfanti (segretario dal 2009); Piero Ragazzini (segretario generale dal 2020).\nDal 2012 promuove e organizza il Festival delle Generazioni, per avviare una confluenza sinergica delle migliori energie degli anziani e dei giovani pronte a impegnarsi creativamente nella soluzione della crisi che condiziona la nostra societ\u00e0.\nCollegamenti esterni.\n "}
{"id": "869904", "revid": "3763", "url": "https://it.wikipedia.org/wiki?curid=869904", "title": "House M.D.", "text": ""}
{"id": "869906", "revid": "3763", "url": "https://it.wikipedia.org/wiki?curid=869906", "title": "House, M.D.", "text": ""}
{"id": "869907", "revid": "99271914", "url": "https://it.wikipedia.org/wiki?curid=869907", "title": "Parco comunale di Gambassi Terme", "text": "Il parco comunale di Gambassi Terme (FI) si trova in via Garibaldi 7.\nIl giardino si estende nella zona a sud-ovest rispetto al paese e insieme alla parallela via Garibaldi, costituisce il cuore del centro urbano. In passato il giardino formava l'ampio cortile della villa Sinnai. Nel 1916, la propriet\u00e0 venne acquistata dalla famiglia Niccoli, che arricch\u00ec il parco attraverso l'introduzione di varie essenze esotiche, portate dal proprietario al ritorno dai suoi viaggi in Africa. \nA causa del crollo finanziario della famiglia il comune riusc\u00ec, tra il 1936 e il 1938, ad acquistare il grande \"Podere Giardino\". Tra le piante pi\u00f9 considerevoli e imponenti vi sono: pini neri, robinie, ippocastani, lecci, cipressi e faggi rossi. "}
{"id": "869908", "revid": "2084998", "url": "https://it.wikipedia.org/wiki?curid=869908", "title": "Regione Centrale (Eritrea)", "text": "La Regione Centrale (detta anche Maekel o Maakel) \u00e8 la pi\u00f9 piccola regione dell'Eritrea. Ha capoluogo Asmara, che \u00e8 anche la capitale nazionale. La regione \u00e8 stata costituita il 15 aprile 1996 dalla storica provincia di Amasien. Si trova sull'altopiano centrale ad un'altitudine media di circa 2.250 metri sul livello del mare.\nNel 2005 la regione contava una popolazione di 675.700 abitanti rispetto ai 595.900 del 2001. Il tasso di crescita \u00e8 dell'11,81%. L'area totale della provincia \u00e8 di 1300,00 km\u00b2 e la densit\u00e0 \u00e8 di 519,77 persone per km\u00b2.\nIl Fronte Popolare per la Democrazia e la Giustizia (FPDG) (ex Fronte di Liberazione Eritreo) governa il paese e la regione. Le elezioni regionali e locali si svolgono periodicamente, il suffragio \u00e8 universale ma nessun partito o gruppo diverso dal FPDG ha la possibilit\u00e0 di candidarsi o di contestare le elezioni.\nSuddivisione amministrativa.\nLa regione comprende 6 distretti:"}
{"id": "869911", "revid": "36426", "url": "https://it.wikipedia.org/wiki?curid=869911", "title": "Robinie", "text": ""}
{"id": "869913", "revid": "767487", "url": "https://it.wikipedia.org/wiki?curid=869913", "title": "Richard Christy", "text": "Biografia.\nInfanzia.\nRichard \u00e8 nato e cresciuto a Fort Scott, Kansas. Suo padre era un veterano della guerra del Vietnam che non badava molto alla cura della famiglia e in generale dell'igiene della casa. Richard visse cos\u00ec un'infanzia povera e piena di difficolt\u00e0, riuscendo con grandi difficolt\u00e0 a frequentare la scuola a causa delle difficili condizioni economiche familiari.\nCarriera musicale.\nRichard decise di iniziare a suonare la batteria dopo aver sentito le performance di Alex Van Halen (Van Halen), Dave Lombardo (Slayer) e Gene Hoglan (Strapping Young Lad). Christy inizi\u00f2 la sua formazione musicale, diventando molto abile nell'utilizzo della doppia cassa. Il giovane musicista si esercit\u00f2 nel garage della sua piccola casa in Florida, in cui visse per alcuni anni.\nChristy suon\u00f2 in molti gruppi, tra i quali gli Iced Earth, i Burning Inside, i Death e i Control Denied. Christy entr\u00f2 nei Death dopo averne incontrato il frontman Chuck Schuldiner in una libreria, proprio quando il gruppo era alla ricerca di un batterista dopo l'addio di Gene Hoglan. Christy registr\u00f2 tre album con questa band, \"The Sound of Perseverance pubblicato nel 1998\", \"Live in L.A. (Death &amp; Raw) del 2001\" e \"Live in Eindhoven\" del 2001, e un album con i Control Denied, \"The Fragile Art of Existence\", pubblicato nel 1999.\nEgli si esib\u00ec anche in live show con i Dream Theater, i Tiwanaku, Rick Renstrom, gli Syzygy, i Bung Dizee e i Public Assassin.\n\u00c8 attualmente impegnato con la sua attuale band da lui fortemente voluta, i Charred Walls of the Damned, insieme a Ripper Owens, Steve Di Giorgio e Jason Suecof. \u00c8 uscito, ai primi di febbraio 2010, il loro primo album omonimo."}
{"id": "869914", "revid": "78273", "url": "https://it.wikipedia.org/wiki?curid=869914", "title": "Edogawa Rampo", "text": ""}
{"id": "869916", "revid": "28592", "url": "https://it.wikipedia.org/wiki?curid=869916", "title": "Liquido amniotico", "text": ""}
{"id": "869921", "revid": "2044650", "url": "https://it.wikipedia.org/wiki?curid=869921", "title": "Top Gear", "text": "Top Gear \u00e8 un programma televisivo della BBC che tratta come argomento principale i veicoli, in particolare automobili, con uno stile umoristico e provocatorio.\nIl format attuale, rifacimento dell'originale \"Top Gear\", trasmissione di mezz'ora prodotta da BBC Birmingham tra il 1977 e il 2001, \u00e8 stato creato da Jeremy Clarkson ed Andy Wilman ed ha avuto la prima trasmissione nel 2002. Esso ha vinto Emmy Award e BAFTA e vanta una stima di 350 milioni di spettatori in tutto il globo. Il picco massimo fu raggiunto nella nona stagione del 2007, dove si sono toccati gli 8 milioni di spettatori che lo seguivano ogni settimana nel Regno Unito su BBC Two. Nel 2020, per l'inizio della ventinovesima stagione, la BBC ha trasferito il programma su BBC One, rete principale dell'emittente inglese, come conseguenza di un nuovo aumento degli ascolti dopo anni in cui hanno toccato il minimo storico. \nFino al 2015 i presentatori sono stati Jeremy Clarkson (soprannominato \"Jezza\"), Richard Hammond (\"Hamster\"), James May (\"Captain Slow\"); partecipa alla trasmissione anche The Stig, un pilota che effettua i test in pista, sul quale Jeremy narrava ironicamente innumerevoli leggende. Il 25 marzo 2015 la BBC annuncia che non rinnover\u00e0 il contratto di Clarkson, e in seguito anche Hammond, May e il produttore esecutivo Andy Wilman confermano il loro abbandono. I tre si uniranno a Clarkson in un nuovo programma automobilistico, The Grand Tour, in esclusiva su Prime Video. Il 16 giugno 2015 la BBC annuncia che il nuovo presentatore al posto di Clarkson \u00e8 Chris Evans. Nel febbraio 2016 l'attore Matt LeBlanc viene annunciato come co-conduttore al fianco di Evans, insieme ad Eddie Jordan, Chris Harris, Sabine Schmitz e Rory Reid. La ventitreesima stagione inizia con i nuovi presentatori nel maggio 2016. Nel 2019 viene confermato il solo Harris, che viene affiancato da due nuovi presentatori, Andrew Flintoff e Paddy McGuiness.\nIl programma \u00e8 scritto da Richard Porter e Paul Kerensa e viene diretto da Brian Klein e Mark McQueen. Alla trasmissione \u00e8 associata la rivista \"Top Gear Magazine\", una pubblicazione prodotta da BBC Magazines (edita in Italia da Editoriale Domus) che ha redattori in comune con il programma televisivo e include interventi dei presentatori.\nStoria.\nJeremy Clarkson (che aiut\u00f2 \"Top Gear\" nel suo formato originario a raggiungere ottimi picchi di ascolto all'inizio degli anni novanta) lanci\u00f2 con successo, assieme al produttore Andy Wilman, un nuovo formato di \"Top Gear\" per la BBC, contravvenendo ad una decisione del 2001 di cancellare il programma. La nuova serie fu trasmessa per la prima volta nel 2002. Lo studio di \"Top Gear\" si trova a Dunsfold Park nel Surrey, un aerodromo privato. Un grande hangar \u00e8 usato come studio per le registrazioni, con il pubblico in piedi.\nIl nuovo formato vide profondi cambiamenti rispetto alla vecchia versione. La durata della messa in onda venne estesa ad un'ora e vennero introdotti due nuovi presentatori: Richard Hammond e Jason Dawe, con James May al posto di Dawe dopo la prima stagione. The Stig, un anonimo pilota misterioso, fu introdotto come test driver; tra la quindicesima e sedicesima stagione viene rivelata la sua identit\u00e0, ovvero Ben Collins. Vennero inoltre stati aggiunti nuovi segmenti, tra cui \"Star in a Reasonably-Priced Car\" (\"Celebrit\u00e0 in un'auto a buon mercato\"), \"The Cool Wall\" e \"Power Laps\".\nIl 20 settembre 2006 durante le riprese della nona stagione, inizialmente prevista sul canale BBC Two dall'8 ottobre 2006, Hammond si fer\u00ec gravemente mentre era alla guida di un dragster a oltre 502\u00a0km/h (314\u00a0mph) durante un servizio per la trasmissione. Il 24 settembre la BBC annunci\u00f2 che la nuova stagione sarebbe stata posticipata a data da destinarsi. Sia la BBC che l'Health and Safety Executive (HSE) iniziarono delle indagini sull'accaduto. Il 5 ottobre ricominciarono le riprese e la nona stagione cominci\u00f2 ad essere trasmessa il 28 gennaio 2007, includendo spezzoni dell'incidente di Hammond. La puntata conclusiva della stagione ebbe 8 milioni di telespettatori, il pi\u00f9 alto ascolto per la BBC Two da oltre un decennio.\nUn'edizione speciale di \"Top Gear\" registrata per il \"Red Nose Day 2007\", chiamata \"Top Gear of the Pops\", univa al tipico formato del programma musica e apparizioni di artisti come Lethal Bizzle, Travis, Supergrass e McFly con una sfida: scrivere una canzone che includesse le parole \"sofa\" (\"divano\"), \"administration\" (\"amministrazione\") e \"Hyundai\", nonch\u00e9 una performance di Clarkson, Hammond e May con Justin Hawkins del brano \"Red Light Spells Danger\" di Billy Ocean.\nNell'aprile del 2007 la BBC rifer\u00ec al \"The Sun\" la notizia che \"Top Gear\" sarebbe stato in trattative per la creazione di una versione americana. I presentatori attuali sarebbero rimasti tali, ma lo show avrebbe posto maggior attenzione sulle auto americane includendo inoltre celebrit\u00e0 americane. In luglio lo stesso \"Sun\" riport\u00f2 tuttavia la notizia che i piani per una versione americana erano stati accantonati, in parte per i timori di Clarkson di trascorrere molti mesi negli Stati Uniti, lontano dalla sua famiglia.\nL'11 febbraio 2007 venne trasmesso lo speciale \"Top Gear: US Special\". Con un budget di 1000 $, i tre presentatori dovevano acquistare un'auto usata americana a testa e superare alcune sfide. Richard scelse un Dodge Ram, Jeremy una Chevrolet Camaro RS del 1991 e James una Cadillac Brougham del 1989. Nella quarta sfida i tre co-conduttori, diretti in Alabama, dovettero scriversi vicendevolmente sulle auto delle scritte che facessero infuriare la gente del posto: \u00ab\"Man-love rules OK\"\u00bb (\"le leggi a favore dell'amore omosessuale sono OK\"), \u00ab\"Country and Western is Rubbish\"\u00bb (\"il country&amp;western \u00e8 spazzatura\") e \u00ab\"NASCAR sucks\"\u00bb (\"le NASCAR fanno schifo\"). Gi\u00e0 durante il viaggio le reazioni degli abitanti furono negative, ma arrivati a una stazione di servizio i tre rischiarono quasi il linciaggio e le loro auto furono bersaglio di un lancio di sassi: la sfida fu sospesa per motivi di sicurezza e le scritte vennero rapidamente cancellate dopo una precipitosa fuga. Questa puntata sarebbe dovuta terminare con la vendita delle auto, ma alla fine fu deciso di regalarle alla popolazione che abitava nei luoghi devastati dall'uragano Katrina.\nUn'altra puntata speciale, \"Top Gear: Polar Special\", venne trasmessa nel Regno Unito il 25 luglio 2007. Questa puntata consisteva in una gara fino al Polo nord magnetico partendo da Resolute in Canada, con James May e Jeremy Clarkson in viaggio con una Toyota Hilux appositamente modificata, e Richard Hammond su una slitta trainata da cani. Tutti e tre i presentatori avevano al loro fianco esploratori esperti, ma Clarkson e May furono i primi a raggiungere il Polo Nord magnetico in auto, coadiuvati dal navigatore satellitare del veicolo per localizzare le loro coordinate con quelle note del Polo Nord magnetico segnato su una cartina. \u00c8 stata la prima puntata del programma a essere trasmessa in alta definizione.\nIl 9 settembre 2007, \"Top Gear\" partecip\u00f2 all'edizione 2007 della 24 Ore britannica a Silverstone, dove i conduttori (incluso Stig) guidarono una BMW 330d elaborata per l'occasione, concludendo la competizione terzi su cinque nella classe Diesel e 39\u00ba su 46 partecipanti, nonostante un grave incidente di Richard con una Mosler che li tenne ai box per 3 ore, senza il quale si sarebbero classificati decimi.\nAnche nel sesto e settimo episodio della diciannovesima stagione, i tre protagonisti comprano delle station wagon usate per intraprendere un viaggio di 1200\u00a0km in Africa per scoprire la sorgente del Nilo; nonostante i molti ostacoli (fango, fiumi, intemperie) e le strade accidentate, James fu il primo a raggiungerla.\nUn altro speciale di Top Gear (21\u00aa stagione episodi 6-7) \u00e8 un lungo viaggio di 1200\u00a0km in Birmania per raggiungere la Thailandia e costruire un ponte sul fiume Kwai. Jeremy, Richard e James, per farlo, guidano tre vecchi camion che durante il viaggio trasformano in camper.\nIl 19 novembre 2007 il network pubblico australiano SBS si assicur\u00f2 i diritti per produrre una versione locale della trasmissione, prima localizzazione al mondo di Top Gear. Il presentatore di \"Top Gear\" Jeremy Clarkson comment\u00f2 \u00absono contento che \"Top Gear\" sbarchi in Australia. Forse il primo ospite potrebbe essere Jonny Wilkinson\u00bb, alludendo al fatto che quest'ultimo, di nazionalit\u00e0 britannica, segn\u00f2 il drop della vittoria proprio contro l'Australia nella Coppa del Mondo di rugby 2003. Poco pi\u00f9 di due anni dopo per\u00f2, lo show cambi\u00f2 rete e inizi\u00f2 a essere trasmesso su Nine Network.\nLa ventiduesima serie dello show cominci\u00f2 con la trasmissione del \"Patagonia Special\" nel dicembre 2014. Il 10 marzo 2015 la serie sub\u00ec una pausa a causa della sospensione di Jeremy Clarkson. Il 25 marzo 2015 il direttore generale della BBC Tony Hall annunci\u00f2 che il contratto di Jeremy Clarkson non sarebbe stato rinnovato; Il 23 aprile James May dichiar\u00f2 che non sarebbe tornato allo show senza Clarkson, e lo stesso giorno la BBC conferm\u00f2 che anche il produttore esecutivo Andy Wilman aveva lasciato lo show.. Il giorno seguente anche Richard Hammond annunci\u00f2 il suo abbandono, obbligando cos\u00ec la BBC a cercare nuovi presentatori. Il 28 giugno 2015 venne trasmesso uno speciale contenente il materiale girato prima della sospensione di Clarkson, ma senza gli ospiti e con i soli May e Hammond in studio. Jeremy venne invece sostituito dalla statua di un grosso elefante.\nIl 16 giugno 2015 venne annunciato il nuovo presentatore, Chris Evans. Nel febbraio 2016 Matt LeBlanc venne presentato come co-conduttore, e l'11 febbraio, nel corso del suo programma mattutino su BBC Radio 2, Evans svel\u00f2 i nomi degli altri conduttori: Eddie Jordan, Chris Harris, Sabine Schmitz e Rory Reid.\nDall'edizione 27 furono ingaggiati Andrew Flintoff e Paddy McGuinness a sostituire LeBlanc e Reid; questi rimangono a condurre da soli insieme a Chris Harris a partire dalla trentesima edizione in poi.\n\"Top Gear\" In Italia.\nIn Italia \"Top Gear\" viene trasmesso, doppiato in italiano, da Discovery Channel della piattaforma Sky. In Italia \u00e8 in onda dal 24 marzo 2011 la quindicesima stagione. Dall'11 giugno 2011 il programma va in onda, in seconda serata, sul canale Real Time che trasmette una selezione delle puntate delle stagioni 13, 14 e 15. In seguito il programma \u00e8 stato spostato su DMAX. Da novembre 2013 Discovery Channel trasmette la ventesima stagione della serie. Dal 10 aprile 2014 su Discovery Channel ha inizio la ventunesima stagione. Dal 16 febbraio 2016 la ventiduesima stagione di \"Top Gear\" viene mandata su Sky Uno con un doppio episodio a settimana mentre dal 12 marzo la ventunesima stagione \u00e8 in replica su Cielo: nelle repliche viene tagliata una parte di episodio per mandare la pubblicit\u00e0. Al termine delle repliche della ventunesima stagione sempre su Cielo sono in onda le repliche della diciassettesima e diciottesima stagione, la differenza nelle repliche \u00e8 che le parti inglesi lasciate da Discovery con il passaggio a Sky sono state doppiate in italiano. Il 20 maggio 2017 Sky Italia cede i diritti di Top Gear UK a partire dalla 23\u00aa stagione a Netflix; il 29 ottobre 2018 Netflix cede i diritti a Spike di Top Gear,ma mantiene in archivio nella piattaforma netflix le stagioni 23,24,25; la stagione 23 quella che segue i cambi dai vecchi ai nuovi protagonisti resta in esclusiva netflix fino al 5 aprile 2020.\nLa 24\u00aa stagione di Top Gear \u00e8 stata trasmessa dal 29 ottobre 2018 su Spike. Da lunedi 13 maggio 2019 sempre su Spike \u00e8 andata in onda la 25\u00aa stagione in italiano. La 23\u00aa stagione, inedita in TV, \u00e8 stata trasmessa da Spike dal 5 aprile 2020.\nTop Gear Italia.\nVerso la fine di luglio 2015, durante un'intervista a Deejay chiama Italia, Joe Bastianich ha rivelato che a marzo 2016 avrebbe debuttato su Sky Uno la versione italiana dello show targato BBC, che avrebbe visto egli stesso impegnato, affiancato dal noto appassionato dei motori ed energico giornalista sportivo Guido Meda, come conduttore principale (alla stregua di Jeremy Clarkson) e da Davide Valsecchi pilota (ex Lotus) e commentatore per il mondiale F1. Joe ha inoltre ribadito che la versione nostrana di Top Gear ricalcher\u00e0 appieno il format e lo stile di quella originale, ovvero colmo di ironia e pungente critica. Tali dichiarazioni sono state in seguito accompagnate dalla pubblicazione di tre piccoli video anteprima su YouTube.\nLe riprese in interna delle sei puntate che compongono la prima stagione sono state effettuate in un hangar del piccolo aeroporto di Biella-Cerrione.\nCircuito di \"Top Gear\".\n\"Top Gear\" utilizza un circuito da gara progettato per la trasmissione dalla Lotus e realizzato su un'ex base della Royal Air Force. \u00c8 ancora attrezzato di pista di decollo e vie di rullaggio.\nSegmenti.\nPower Laps.\n\"Power Laps\" \u00e8 un segmento del programma durante il quale The Stig completa un giro sulla pista con un'auto appena recensita per compararne le prestazioni rispetto alle altre automobili gi\u00e0 recensite; possono parteciparvi solo le automobili di serie. In prima posizione si trova la Pagani Huayra con il tempo di 1:13,8, battendo la Ariel Atom V8. In quanto auto non immatricolabili, pur essendo di serie, non possono essere conteggiati i tempi record della Pagani Zonda R (1:08.5) e della Ferrari FXX (1:10.7).\nEcco la classifica:\nStar in a Reasonably-Priced Car.\n\"Star in a Reasonably-Priced Car\" (traducibile come \"Star in un'auto a buon mercato\") \u00e8 una rubrica ricorrente di \"Top Gear\". Nella maggior parte delle puntate, una celebrit\u00e0, solitamente britannica, \u00e8 intervistata da Jeremy Clarkson. Lo scambio di opinioni \u00e8 per lo pi\u00f9 divertente, ed \u00e8 incentrato su argomenti legati al mondo delle automobili, come le auto possedute dal personaggio famoso.\nQuindi Clarkson, l'ospite e il pubblico nello studio guardano il giro pi\u00f9 veloce compiuto dalla star sul tracciato di \"Top Gear\", a bordo di una vettura economica. Il giro pi\u00f9 veloce \u00e8 stato registrato nella 18\u00aa stagione(ep.2) da Matt LeBlanc sulla Kia Cee'd (chiamata scherzosamente \"kia cee apostrofo d\"). In verit\u00e0 LeBlanc, invitato a provare la nuova Cee'd nella 4\u00aa puntata della 19\u00aa stagione, \u00e8 stato pi\u00f9 veloce che con la Cee'd della vecchia serie, con 1':45\":2 ma non durante questa rubrica. \u00c8 stata introdotta, nella 20\u00aa serie la Vauxhall/Opel Astra.\nThe Cool Wall.\n\"The Cool Wall\", traducibile approssimativamente con \"Il muro delle auto fighe\", \u00e8 una rubrica nella quale le auto vengono classificate in base ad un unico parametro: il loro \"appeal\". Le vetture sono divise in quattro categorie: \"Seriously uncool\" (\"per niente belle\"), \"Uncool\" (\"non belle\"), \"Cool\" (\"belle\") e \"Sub Zero\" (\"sottozero\", gioco di parole dovuto al fatto che \"cool\" in inglese significa sia \"bello\" sia \"fresco\").\nLe auto sono valutate da Hammond e Clarkson, tuttavia anche il pubblico in studio pu\u00f2 esprimere una propria opinione. Raggiunto il verdetto, una fotografia dell'auto viene piazzata sul Cool Wall in una delle quattro zone, in ordine (da sinistra a destra) dalla pi\u00f9 uncool alla pi\u00f9 cool. Nel corso delle stagioni sono state inserite varie regole:\nAuto dell'anno (Car of the Year).\nAl termine di ogni stagione autunnale i tre conduttori di \"Top Gear\" Jeremy Clarkson, Richard Hammond e James May assegnano un riconoscimento a quella che considerano l'auto migliore dell'anno, sulla quale tutti e tre devono essere d'accordo. Le vincitrici finora sono state:\nSigla.\nLa sigla di \"Top Gear\" \u00e8 un riarrangiamento del brano \"Jessica\" degli Allman Brothers Band, contenuto nell'album \"Brothers and Sisters\" del 1973.\nCritiche.\nLa trasmissione \u00e8 stata spesso criticata per i contenuti, ritenuti inadeguati o offensivi da alcuni spettatori e da Ofcom. \nIl programma \u00e8 stato portato in tribunale da Tesla nel 2008 per diffamazione e falsit\u00e0 dannosa dopo che la Roadster aveva terminato la carica elettrica dopo solo 55 miglia. Il 19 ottobre del 2011 l'Alta Corte di giustizia di Londra ha respinto la richiesta della casa automobilistica sostenendo che la trasmissione \u00e8 uno show di intrattenimento e non un programma di informazione.\nNella prima puntata della settima stagione disse che per rendere un mini-van il pi\u00f9 tedesco possibile, esso doveva essere equipaggiato con \u00aba sat-nav that only goes to Poland\u00bb (\"un navigatore satellitare che porta solo in Polonia\", in riferimento alla campagna di Polonia), facendo risentire il governo tedesco.\nNel corso della registrazione di una puntata della 22\u00aa stagione del 2014, tenutasi ad Ushuaia nella terra del fuoco argentina, si sono scatenati dei disordini fra la troupe e un gruppo di veterani della guerra delle Falkland, che accusavano il programma di aver deliberatamente modificato la targa dell'auto di Jeremy affinch\u00e9 rimandasse alla data della guerra. Tutti i membri sono stati costretti ad andarsene, scortati dalla polizia argentina, rimanendo anche vittime di sassaiole lungo la strada.\nLo show ha ricevuto molte critiche dopo il licenziamento di Jeremy Clarkson e le successive dimissioni di James May e Richard Hammond. La critica \u00e8 continuata anche durante il primo episodio della serie successiva, ospitata da Chris Evans e Matt LeBlanc."}
{"id": "869924", "revid": "7", "url": "https://it.wikipedia.org/wiki?curid=869924", "title": "Sant'Antonio Maria Gianelli", "text": ""}
{"id": "869927", "revid": "7336", "url": "https://it.wikipedia.org/wiki?curid=869927", "title": "Teoria cinetica", "text": ""}
{"id": "869929", "revid": "7", "url": "https://it.wikipedia.org/wiki?curid=869929", "title": "Suore gianelline", "text": ""}
{"id": "869930", "revid": "466539", "url": "https://it.wikipedia.org/wiki?curid=869930", "title": "Contea di Fayette (Georgia)", "text": "La contea di Fayette, in inglese Fayette County, \u00e8 una contea dello Stato USA della Georgia. Il nome le \u00e8 stato dato in onore al marchese de La Fayette, che aiut\u00f2 il generale George Washington nella guerra d'indipendenza americana. Al censimento del 2000 la popolazione era di abitanti. Il suo capoluogo \u00e8 Fayetteville.\nGeografia fisica.\nLo United States Census Bureau certifica che l'estensione della contea \u00e8 di 516 km\u00b2, di cui 510 km\u00b2 composti da terra e i rimanenti 6 km\u00b2 costituiti da acque interne.\nStoria.\nLa Contea di Fayette venne costituita il 15 maggio 1821."}
{"id": "869931", "revid": "339392", "url": "https://it.wikipedia.org/wiki?curid=869931", "title": "Leone di Caprera (imbarcazione)", "text": ""}
{"id": "869935", "revid": "767487", "url": "https://it.wikipedia.org/wiki?curid=869935", "title": "Carlos Cavazo", "text": "\u00c8 noto per aver fatto parte dei Quiet Riot per oltre 22 anni a sostituzione di Randy Rhoads; dal 1981 al 2003, fino a quando la band si sciolse. Quando il cantante Kevin DuBrow riform\u00f2 la band nel 2005, egli non venne incluso nella formazione. Attualmente fa parte della formazione dei Ratt a sostituzione di John Corabi.\nBiografia.\nNato nella Citt\u00e0 del Messico, Messico, l'8 luglio 1957 form\u00f2 la sua prima band assieme a suo fratello Tony, chiamata Speed of Light. Egli col fratello si spostarono poi a Los Angeles nella band Snow, che realizz\u00f2 una demo. Nel 1981 entrer\u00e0 nel nuovo progetto di Kevin DuBrow, ex cantante dei Quiet Riot, gruppo fondato gi\u00e0 nel 1975, ma che dopo la pubblicazione di due album (\"Quiet Riot\" nel 1977 e \"Quiet Riot II\" nel 1978), fin\u00ec per sciogliersi nel 1979 a causa dell'abbandono del noto chitarrista Randy Rhoads, che aderir\u00e0 al progetto solista di Ozzy Osbourne. Cavazo entrer\u00e0 nella band dal 1981 assieme al fratello Tony. Tony per\u00f2 verr\u00e0 presto sostituito dal vecchio bassista Rudy Sarzo gi\u00e0 nei primi mesi del 1982. Fu proprio con il ritorno di Sarzo che la band riprese il nome di Quiet Riot.\nC.Cavazo rester\u00e0 nella band fino al 2003, quando la band si sciolse. Quando il cantante Kevin DuBrow riform\u00f2 la band nel 2005, egli non venne incluso nella formazione.\nNel 2002 partecipa al progetto solista di Paul Shortino (ex cantante dei Quiet Riot); i Paul Shortino's The Cutt, con l'album \"Sacred Place\" (2002).\nIn tempi recenti ha fondato il super gruppo 3 Legged Dogg con Jimmy Bain al basso (ex Dio, Wild Horses, Kate Bush e Rainbow), Vinny Appice alla batteria (ex Dio e Black Sabbath), Chas West alla voce (Bonham e Lynch Mob) e Brian Young alla chitarra (David Lee Roth). Il gruppo ha pubblicato un album; Frozen Summer nell'agosto 2006 per la Perris Records.\nPoco dopo gli stessi membri intrapresero assieme il progetto Hollywood Allstarz, una cover band. Nel 2008 Cavazo venne chiamato in causa dallo storico gruppo hair metal Ratt, nel quale sostitu\u00ec John Corabi."}
{"id": "869940", "revid": "7", "url": "https://it.wikipedia.org/wiki?curid=869940", "title": "Suore Gianelline", "text": ""}
{"id": "869942", "revid": "124123", "url": "https://it.wikipedia.org/wiki?curid=869942", "title": "Giovanni Rienzo", "text": "Biografia.\n\u00c8 noto soprattutto per il ruolo dell'agente \"Alfio Donati\" nella serie tv \"La Squadra\", in onda su Rai 3.\nHa partecipato anche a svariate fiction tv e a varie campagne pubblicitarie (le pubblicit\u00e0 progresso del Ministero dell'Interno, soprattutto nei periodi Natale-Capodanno). Vive tra Napoli e Castellammare e Roma."}
{"id": "869947", "revid": "552788", "url": "https://it.wikipedia.org/wiki?curid=869947", "title": "Antielmintici", "text": "Gli antielmintici sono una categoria di farmaci usati nella medicina umana e veterinaria per eliminare svariati tipi di vermi o elminti che possono infestare l'organismo provocando l'elmintiasi. Questi farmaci sono comunemente chiamati vermicidi o vermifughi.\nI vermi, appartenenti ai platelminti o ai nematodi, possono insediarsi come parassiti nell'uomo e negli animali causando un senso di malessere generale, in certi casi con conseguenze gravi. \nPer l'uomo spesso la contaminazione avviene attraverso alimenti infestati dalle loro uova o larve. Le larve o i vermi adulti si attaccano alla parete dell'intestino e si nutrono del suo contenuto. Certe specie provocano l'anemia poich\u00e9 si nutrono del sangue che arriva alla parete intestinale.\nGli antielmintici agiscono a diversi livelli. Molti di essi paralizzano e uccidono i vermi che successivamente vengono eliminati attraverso le feci e per facilitare l'eliminazione si pu\u00f2 ricorrere ad un purgante; altri agiscono a livello sistemico e sono usati per curare l'infezione dei tessuti. Molti antielmintici agiscono solo su una specie di verme, richiedendo trattamenti pi\u00f9 prolungati.\nTalvolta questi farmaci possono causare dolori addominali, nausea e vomito."}
{"id": "869950", "revid": "2084998", "url": "https://it.wikipedia.org/wiki?curid=869950", "title": "Regione del Sud (Eritrea)", "text": "La Regione del Sud (Debub) \u00e8 una regione dell'Eritrea, con capoluogo Mendefera. Occupa la parte pi\u00f9 settentrionale dell'Acrocoro Etiopico con un territorio compreso fra i 2000 e 2.400 m s.l.m. con vasti pascoli e coltivazioni di cereali e legumi, essendo per la sua posizione il pi\u00f9 favorito dalle piogge di tutta l'Eritrea. Questa regione \u00e8 abitata prevalentemente da genti di etnia Tigrini e di religione cristiana copta.\nSuddivisione amministrativa.\nLa regione comprende 10 distretti:"}
{"id": "869955", "revid": "466539", "url": "https://it.wikipedia.org/wiki?curid=869955", "title": "Contea di Fayette (Illinois)", "text": "La contea di Fayette (in inglese Fayette County) \u00e8 una contea dello Stato USA dell'Illinois. Il nome le \u00e8 stato dato in onore al marchese de La Fayette, che aiut\u00f2 il generale George Washington nella guerra d'indipendenza americana. Al censimento del 2000 la popolazione era di 21.802 abitanti. Il suo capoluogo \u00e8 Vandalia.\nGeografia fisica.\nL'U.S. Census Bureau certifica che l'estensione della contea \u00e8 di 1.879\u00a0km\u00b2, di cui 1.856\u00a0km\u00b2 composti da terra e i rimanenti 23\u00a0km\u00b2 composti di acqua.\nStoria.\nLa Contea di Fayette venne costituita nel 1821, ed il suo territorio faceva parte originariamente delle contee di Bond, Clark e Crawford."}
{"id": "869957", "revid": "28592", "url": "https://it.wikipedia.org/wiki?curid=869957", "title": "Industrie petrolchimiche", "text": ""}
{"id": "869962", "revid": "810736", "url": "https://it.wikipedia.org/wiki?curid=869962", "title": "Adesivo", "text": ""}
{"id": "869963", "revid": "1161730", "url": "https://it.wikipedia.org/wiki?curid=869963", "title": "FNP-CISL", "text": ""}
{"id": "869965", "revid": "228587", "url": "https://it.wikipedia.org/wiki?curid=869965", "title": "Pellame", "text": ""}
{"id": "869966", "revid": "1522738", "url": "https://it.wikipedia.org/wiki?curid=869966", "title": "Caleuche", "text": "Il Caleuche \u00e8 una mitica nave fantasma della tradizione dell'isola di Chilo\u00e9 in Cile.\nLeggenda.\nSecondo la leggenda, il Caleuche naviga nei mari intorno all'isola. Appare improvvisamente come una bellissima nave a vela al suono di una festa e improvvisamente sparisce di nuovo, navigando sotto la superficie del mare. Secondo il mito, l'equipaggio \u00e8 formato da marinai annegati e portati sulla nave da tre figure mitologiche: le sorelle Sirena chilota e Pincoya e il loro fratello Pincoy.\nLa leggenda \u00e8 stata ripresa nel libro Il mondo alla fine del mondo, opera di Sep\u00falveda."}
{"id": "869967", "revid": "2117329", "url": "https://it.wikipedia.org/wiki?curid=869967", "title": "Paseo de la Reforma", "text": "Il Paseo de la Reforma \u00e8 uno dei viali pi\u00f9 importanti di Citt\u00e0 del Messico.\nDescrizione.\nQuesto ampio viale divide in diagonale Citt\u00e0 del Messico. Venne costruito su ordine dell'imperatore Massimiliano d'Asburgo, durante il Secondo Impero messicano, per opera dell'architetto ed ufficiale militare austriaco Ferdinand von Rosenzweig, il quale prese come modello i grandi Boulevard europei come gli Champs-\u00c9lys\u00e9es a Parigi. Originariamente venne chiamato \"El Paseo de la Emperatriz\", nome che cambi\u00f2 nell'attuale quanto alla fine del Secondo Impero la Repubblica venne restaurata. Fu progettato per unire il Castello di Chapultepec con il Palazzo Nazionale.\nStoria.\nLa prima fase della costruzione di questo viale inizia nel 1864, venne incaricato l'ingegnere austriaco Luis Bolland Khumackl. Questa prima fase comprese la costruzione del viale dalla rotonda della El Caballito fino ai limiti del Castello di Chapultepec.\nCon la caduta dell'impero e il ritorno di Benito Ju\u00e1rez al potere rimasero in sospese le opere anche se in questo periodo si diedero due importanti passi avanti per il \"paseo\": il primo fu cambiare il nome in \"Paseo Degollado\" nel 1867 e il secondo fu l'abolizione del carattere esclusivo della via nel 1872, originariamente era proibito alla gente comune attraversare il viale.\nCon la morte di Ju\u00e1rez e durante il periodo presidenziale di Sebasti\u00e1n Lerdo de Tejada, 1872-1876, ricominciarono i lavori di abbellimento e di urbanizzazione del paseo costruendo il ponte che lo collega con il parco di Chapultepec, si allarg\u00f2 la carreggiata centrale, vennero piantati nuovi alberi nelle aiuole laterali e si costruirono le prime quattro rotonde, con un diametro di 110 metri), a partire da quella di Carlo IV fino a quella della Palma (che aveva un diametro di 120 metri). In quest'epoca prese il suo nome di Paseo de la Reforma nel 1872.\nIl maggior sviluppo del Paseo de la Reforma si ebbe durante la dittatura di Porfirio D\u00edaz a partire dal suo primo periodo che fu dal 1877 al 1880. Precisamente nel 1877 quando venne inaugurata la prima grande rotonda (glorieta) con il monumento a Cristoforo Colombo, per continuare dopo nel 1878 con la costruzione delle panchine di cantera e la collocazione dei piedistallo per sostenere le grandi anfore e le figure mitologiche che avrebbero circondato la carreggiata centrale.\nPoco a poco la capitale inizi\u00f2 a crescere e fu cos\u00ec che ai lati del Paseo iniziarono a crescere nuove zone urbane, e colonie architettoniche, Paseo Nuevo, Tabacalera, Cuauhtemoc e Ju\u00e1rez, tutte create nelle vicinanze delle nuove rotonde.\nNel 1877 si inizi\u00f2 la costruzione della seconda grande rotonda che serv\u00ec a ospitare la scultura dell'ultimo imperatore azteco Cuauht\u00e9moc, fu inaugurata 10 anni dopo, il 21 agosto 1887.\nNegli anni venti si inizi\u00f2 la costruzione dell'estensione del viale verso la colonia di gran lusso conosciuta allora come Chapultepec Heights (attualmente chiamata Lomas de Chapultepec) e dopo fino all'entrata dell'autostrada di Toluca.\nTra gli anni 1948 e 1949 venne effettuato un restauro generale a carico del dipartimento centrale capitanato da Fernando Casas Alem\u00e1n.\nNel 1959 Il reggente Ernesto P. Uruchurtu inizi\u00f2 i lavori di ampliamento fino alla zona nord-est della citt\u00e0, i quali terminarono nel 1964. Questo ampliamento del progetto fu di circa 2,6\u00a0km, dalla rotonda del Caballito fino alla colonia Peralvillo."}
{"id": "869968", "revid": "782150", "url": "https://it.wikipedia.org/wiki?curid=869968", "title": "Calzatura", "text": "La calzatura \u00e8 un capo d'abbigliamento costruito per proteggere il piede. Ha tipologie differenti legate all'uso, alle tradizioni locali, al clima e alla moda. La parte indispensabile \u00e8 la suola mantenuta in posizione da lacci o dalla tomaia.\nStoria.\nPrime e rudimentali calzature furono realizzate in et\u00e0 preistorica con pelli di animale o legno. Nelle regioni temperate erano molto semplici costruite come sandali, mentre nelle regioni fredde si usavano scarpe chiuse e rivestite, come quelle rinvenute su Otzi la mummia del Similaun. La produzione di calzature in cuoio era un processo complicato per l'epoca, per cui questi oggetti erano considerati articoli di lusso.\nNell'antichit\u00e0, per Greci, Romani e Egiziani, come si vede dai dipinti ed affreschi, le scarpe pi\u00f9 diffuse erano i sandali. Presso gli Egiziani, i Fenici e gli Ebrei i sandali e le pantofole erano costruiti in foglie di palma o di papiro; invece gli Assiri prediligevano sandali leggeri, allacciati con stringhe al piede. I Greci possedevano una buona variet\u00e0 di calzature, dai sandali di legno o di cuoio a scarpe rinforzate con chiodi e stivaletti alti fin oltre le caviglie; le calzature per le donne erano ricche di ornamenti, invece quelle degli attori si caratterizzavano da alte suole, per consentire loro di elevare la statura. In particolare il coturno era un calzare alto (simbolo della tragedia greca, poi giunto a Roma) e il soccus un sandalo a suola bassa (simbolo della commedia, anch'esso giunto poi a Roma). Presso i Romani le calzature, che inizialmente erano state ispirate dagli Etruschi e quindi consistevano di una suola allacciata al piede, si distinsero a seconda del ceto e quindi apparvero il \"calceus\", scarpa chiusa vietata agli schiavi, il \"soccus\", ossia il tipo di scarpa pi\u00f9 diffuso e la \"caliga\", stivale indossato dai militari. In Oriente hanno prevalso, nel corso dei secoli, le calzature leggere, dagli zoccoli alle pantofole e alle babbucce. Se le invasioni barbariche diffusero l'uso di calzature pi\u00f9 rozze, in epoca bizantina riapparvero scarpe pi\u00f9 comode ed elaborate, distinte dal colore, rosso e giallo per i ceti pi\u00f9 alti e nere per il popolo. Nel Medioevo la popolazione comune portava zoccoli, scarpe di pelle o semplici pezze di tessuto che venivano avvolte intorno al piede.\nDal XII secolo fino alla met\u00e0 del Quattrocento si imposero in tutta l'Europa, tranne che in Italia, le calzature \"\u00e0 la poulaine\", contraddistinte dalla punta lunghissima. Nello stesso periodo si diffusero anche calzature con la punta larga, dette \"a becco d'anitra\". Nel XVI secolo i costumi cambiarono e le calzature \"a piede d'orso\", basse e dalla punta larghissima si rivelarono le preferite dalle popolazioni europee. Nel XVII secolo le scarpe in Europa vennero disegnate con tacchi alti, sia per gli uomini che per le donne. Gli stivaletti erano allacciati con ganci e bottoni.\nCon l'inizio dell'industrializzazione nel XIX secolo le calzature furono prodotte in serie in fabbrica e oggi sono alla portata della maggior parte della popolazione mondiale. La moda predominante e durevole fino alla prima guerra mondiale fu per le donne scarpe di raso o di seta e per gli uomini scarpe di vernice. Nel XX secolo si impose per l'uomo una calzatura pratica ed elegante e per le donne una calzatura diversa a seconda delle necessit\u00e0.\nMateriali.\nLe calzature sono realizzate con una grande variet\u00e0 di materiali, dal cuoio alle pelli, da tutti i tessuti ad ogni tipo di fibra intrecciata, passando per il legno. In tempi relativamente recenti sono la gomma e le materie plastiche ad essere usate per le suole e le tecnofibre per le tomaie.\nAnche i metodi di allacciatura risentono dei tempi, da lacci e fibbie si \u00e8 arrivati a cerniere lampo, bottoni automatici, velcro e clip.\nTipi di lavorazione.\nLe calzature possono essere realizzate secondo diverse tecniche di lavorazione, alcune tipicamente artigianali altre industriali. Le differenze tra una lavorazione e l'altra consistono non tanto nella tomaia quanto nella suola (nel metodo per unire quest'ultima alla tomaia e al sottopiede). Fra le varie tecniche ci sono:\nObblighi.\nLe calzature o certi tipi di calzature potrebbero essere obbligatorie in determinati contesti, come ad esempio nei cantieri o nelle fabbriche od officine, rivestendo il ruolo di dispositivo di protezione individuale (DPI), con caratteristiche differente a seconda dell'ambito in cui debbono essere utilizzate.\nFino al 1993 vigeva un limite analogo anche alla guida di veicoli stradali, dove era obbligatorio utilizzare una calzatura adatta alla guida, obbligo abrogato, ma in caso di guida con calzature non ritenute adatte si possono avere dei contenziosi con l'assicurazione in caso d'incidente."}
{"id": "869971", "revid": "2084998", "url": "https://it.wikipedia.org/wiki?curid=869971", "title": "Regione di Gasc-Barca", "text": "La regione di Gasc-Barca \u00e8 una regione dell'Eritrea, con capoluogo Barent\u00f9. Essa \u00e8 compresa fra i fiumi Gasc e Barca, un territorio abitato prevalentemente da genti di etnia Cunama. Fu compreso nell'Eritrea nel 1902 in seguito ad accordi fra il Regno d'Italia ed il sovrano d'Etiopia Menelik II.\nSuddivisione amministrativa.\nLa regione comprende 14 distretti:"}
{"id": "869973", "revid": "185138", "url": "https://it.wikipedia.org/wiki?curid=869973", "title": "Zat'n'ktel", "text": ""}
{"id": "869975", "revid": "466539", "url": "https://it.wikipedia.org/wiki?curid=869975", "title": "Contea di Fayette (Indiana)", "text": "La contea di Fayette (in inglese Fayette County) \u00e8 una contea dello Stato USA dell'Indiana. Il nome le \u00e8 stato dato in onore al marchese de La Fayette, che aiut\u00f2 il generale George Washington nella guerra d'indipendenza americana. Al censimento del 2000 la popolazione era di abitanti. Il suo capoluogo \u00e8 Connersville.\nGeografia fisica.\nL'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa Contea di Fayette venne costituita nel 1819."}
{"id": "869980", "revid": "1305772", "url": "https://it.wikipedia.org/wiki?curid=869980", "title": "Mekhi Phifer", "text": "Biografia.\nDebutta nel 1995 nel film \"Clockers\" di Spike Lee, mentre nel 1998 prende parte all'horror \"Incubo finale\" con Jennifer Love Hewitt.\nDopo molte altre esperienze cinematografiche e televisive nel 2002 appare nel film \"8 Mile\" di Curtis Hanson, con Eminem e Kim Basinger, seguito da \"Honey\" (2003), con Jessica Alba, e \"L'alba dei morti viventi\" (2004).\n\u00c8 apparso nel videoclip \"The Boy Is Mine\" di Brandy e Monica e nel video \"Many Men\" di 50 Cent.\nDoppiatori italiani.\nNelle versioni in italiano dei suoi film, Makhi Phifer \u00e8 stato doppiato da:"}
{"id": "869981", "revid": "1444886", "url": "https://it.wikipedia.org/wiki?curid=869981", "title": "Suddivisioni dell'Italia", "text": "Le suddivisioni amministrative dell'Italia, secondo l'articolo 114 della Costituzione della Repubblica Italiana, sono costituite dai comuni, dalle province, dalle citt\u00e0 metropolitane, dalle regioni e dallo Stato.\nLe regioni costituiscono enti territoriali mentre citt\u00e0 metropolitane, province e comuni sono invece enti locali.\nRegioni.\nLe regioni italiane sono 20. Secondo l'articolo 116 della Costituzione, cinque di esse (Friuli-Venezia Giulia, Sardegna, Sicilia, Trentino-Alto Adige e Valle d'Aosta) sono a statuto speciale e godono perci\u00f2 di particolare autonomia per ragioni geografiche, storiche o linguistiche.\nAree territoriali di secondo livello.\nLe province, secondo la Costituzione, costituiscono la suddivisione amministrativa di secondo livello ma non sono l'unica suddivisione immediatamente inferiore alla regione, in quanto vi sono altre entit\u00e0 amministrative o statistiche di pari livello. In totale sono 106, di cui:\nComuni.\nAlla data del 20 febbraio 2021 i comuni italiani sono 7.904. I comuni costituiscono il terzo livello della divisione amministrativa del Paese. Quelli pi\u00f9 importanti sotto il profilo storico e amministrativo hanno il titolo di citt\u00e0.\nI comuni pi\u00f9 grandi possono essere ulteriormente suddivisi in unit\u00e0 pi\u00f9 piccole, le circoscrizioni, chiamate anche \"municipi\", \"municipalit\u00e0\", \"zone di decentramento\" o \"quartieri\". Inoltre, due o pi\u00f9 comuni contigui, se di piccole dimensioni, possono associarsi e costituire un'Unione di comuni alla quale demandare l'esercizio congiunto di funzioni o servizi di loro competenza. "}
{"id": "869986", "revid": "88740", "url": "https://it.wikipedia.org/wiki?curid=869986", "title": "Francis", "text": ""}
{"id": "869987", "revid": "599013", "url": "https://it.wikipedia.org/wiki?curid=869987", "title": "Luca Paolini", "text": "Professionista dal 2000 al 2015, ha al suo attivo ventitr\u00e9 successi. Specialista delle classiche del pav\u00e9, si \u00e8 aggiudicato la Freccia del Brabante 2004, la Omloop Het Nieuwsblad 2013 e la Gand-Wevelgem 2015. Ha ottenuto anche una vittoria di tappa alla Vuelta a Espa\u00f1a 2006 e una al Giro d'Italia 2013 indossando, in quell'occasione, per quattro giorni la maglia rosa. Nel 2004 ha inoltre conquistato il bronzo in linea ai campionati del mondo di Verona.\n\u00c8 soprannominato il \"Gerva\", dal nome del personaggio di Gervasoni de \"Gli svizzeri\" di Aldo, Giovanni e Giacomo.\nCarriera.\nEsordi e gregariato in Mapei/Quick Step.\nDa dilettante Paolini ottiene nove vittorie; nel 1999 conquista due medaglie d'argento con la selezione italiana Under-23 ai Campionati europei e ai mondiali di categoria, in entrambi i casi dietro un compagno di Nazionale (rispettivamente Michele Gobbi e Leonardo Giordani).\nPaolini passa professionista nel 2000 con la Mapei-Quick Step, squadra diretta da Patrick Lefevere; nel 2003 si accasa alla belga Quick Step, continuazione del team di Squinzi che lascia come main sponsor dopo dieci anni. Col rifondato team Paolini si mette in evidenza soprattutto come gregario di Paolo Bettini, in particolare alla Sanremo 2003, nella quale pilota il proprio capitano dal Poggio fino allo sprint finale vinto su Mirko Celestino, chiudendo il terzetto in fuga fino al traguardo di via Roma. Ci\u00f2 nonostante si ritaglia alcune volte spazi importanti: ottiene infatti la vittoria al Giro del Piemonte 2002, al Gran Premio Bruno Beghelli 2003 e alla Freccia del Brabante 2004, oltre al terzo posto nella prova in linea dei campionati del mondo 2004 con la maglia della Nazionale. In quest'occasione a Verona il bronzo arriva nello sprint finale di un gruppo di 15 corridori, volata nella quale il comasco si era ritrovato capitano dopo il ritiro per infortunio di Bettini e i tentativi falliti di Basso e Cunego.\nLiquigas e Acqua &amp; Sapone.\nNel 2006 si \"mette in proprio\" trasferendosi alla Liquigas, ma non riesce a far esplodere il suo potenziale di grande corridore di corse da un giorno. In tre anni ottiene comunque sei vittorie e numerosi podi in varie classiche nazionali e internazionali (tra gli altri, i terzi posti alla Milano-Sanremo 2006 e al Giro delle Fiandre 2007); nel 2006 vince inoltre la dodicesima tappa della Vuelta a Espa\u00f1a, da Aranda de Duero a Guadalajara, primo successo in un Grande Giro.\nNel 2008 si accasa all'Acqua &amp; Sapone del team manager Palmiro Masciarelli: quell'anno vince il Trofeo Laigueglia e la Coppa Placci, mentre nella stagione successiva si aggiudica la Coppa Bernocchi e si piazza quarto al Giro di Lombardia. Lascia la squadra abruzzese al termine della stagione 2010, firmando un contratto con il team russo Katusha, dove torner\u00e0 nel suo ruolo di \"gregario di lusso\", in particolare per i Grandi Giri e la campagna del Nord.\nKatusha: i successi della maturit\u00e0.\nNella primavera del 2013 torna al successo dopo quattro anni, vincendo la Omloop Het Nieuwsblad. Il 6 maggio dello stesso anno si aggiudica quindi, alla sua prima partecipazione, la terza tappa del Giro d'Italia (Sorrento-Marina d'Ascea), ottenendo anche la maglia rosa. In stagione ottiene anche un quarto posto di tappa alla Vuelta a Espa\u00f1a. A fine settembre \u00e8 ancora una volta regista in gara della Nazionale ai campionati del mondo di Firenze, sua decima e ultima rassegna iridata che purtroppo deve abbandonare al penultimo giro a causa di una caduta sull'asfalto bagnato.\nNella Milano-Sanremo 2014 pilota alla perfezione nel finale il compagno di squadra norvegese Alexander Kristoff, vincitore della \"Classicissima\" che nel dopo gara avr\u00e0 grandi parole d'elogio per Paolini, come avvenuto undici anni prima con Bettini. Il 29 marzo 2015, a 38 anni, si aggiudica la 77\u00aa edizione della Gand-Wevelgem, corsa in condizioni meteorologiche molto difficili, la sua prima \"classica\".\nLa positivit\u00e0 alla cocaina e il ritiro.\nIl 10 luglio 2015 viene provvisoriamente sospeso con effetto immediato dalla sua squadra, la Katusha, mentre stava prendendo parte al Tour de France, per essere risultato positivo alla cocaina in un controllo a sorpresa effettuato dall'UCI il 7 luglio 2015; la federazione internazionale ha reso noto che nelle urine del corridore milanese \u00e8 stata trovata benzoilecgonina. Il 13 aprile 2016 Paolini viene squalificato per 18 mesi, con decorrenza al 10 gennaio 2017.\nIl 18 gennaio 2017, in un'intervista pubblicata su \"La Gazzetta dello Sport\", dichiara di essersi ritirato dal mondo del ciclismo professionistico non essendo riuscito a trovare una squadra per la nuova stagione. Si dedica cos\u00ec ad altre attivit\u00e0, rilevando, assieme a due soci, un bar/pasticceria a Como. Ci\u00f2 nonostante, nel febbraio 2017 decide di competere nel mondo della mountain bike tra le file del Team Torpado: allenato dall'amico Paolo Bettini, fissa come obiettivo la partecipazione ai mondiali di MTB marathon tedeschi del 26 giugno 2017.\nNel febbraio 2020 \u00e8 stato nominato tecnico della categoria allievi dal Comitato Regionale della Lombardia."}
{"id": "869988", "revid": "165197", "url": "https://it.wikipedia.org/wiki?curid=869988", "title": "Antico russo", "text": ""}
{"id": "869989", "revid": "78273", "url": "https://it.wikipedia.org/wiki?curid=869989", "title": "Mikhail Lomonosov", "text": ""}
{"id": "869994", "revid": "2084998", "url": "https://it.wikipedia.org/wiki?curid=869994", "title": "Regione dell'Anseba", "text": "La regione dell'Anseba \u00e8 una regione dell'Eritrea, con capoluogo Cheren. Prende il nome dal fiume Anseba, affluente principale del fiume Barca. Esso si sviluppa per 350 km ed \u00e8 il corso d'acqua pi\u00f9 lungo interamente compreso entro i confini dell'Eritrea. La sua portata \u00e8 discontinua ed ha acqua corrente in ogni mese dell'anno solo nella parte montana iniziale.\nSuddivisione amministrativa.\nLa regione \u00e8 suddivisa in 10 distretti:"}
{"id": "869996", "revid": "121281531", "url": "https://it.wikipedia.org/wiki?curid=869996", "title": "Villa del Ferrale", "text": " \nLa villa del Ferrale si trova in localit\u00e0 Anchiano presso Vinci.\nStoria e descrizione.\nSituata a circa 1\u00a0km a nord di Vinci la villa sorge sulle fondamenta di un edificio gi\u00e0 esistente ai tempi di Leonardo e presenta aspetto tardo-ottocentesco, dal volume imponente, con ampi annessi.\nLa casa natale di Leonardo ad Anchiano rientrava nei possedimenti della tenuta, come descrisse anche Emanuele Repetti: \u00abNel desiderio di visitare l'abitazione dov'\u00e8 fama che nascesse quel grand'uomo, mi sono recato a Vinci e segnatamente nella tenuta Masetti del Ferrale...\u00bb. Dalla casa di Leonardo proviene il grande camino in pietra, trasferito al piano terra della villa padronale nel corso del XIX secolo.\nIl complesso architettonico \u00e8 attualmente propriet\u00e0 della famiglia Bianconi.\nLa villa \u00e8 situata in posizione panoramica su un colle, tra oliveti e poderi, con un giardino all'italiana che circonda l'edificio padronale, oltre a un parco con folte bordure ed essenze ad alto fusto. Qui sorge anche una cappella gentilizia dedicata ai santi Antonio e Francesco, consacrata almeno dal XVII secolo, quando \u00e8 ricordata nei resoconti di visite pastorali del vescovo di Pistoia. Vari sono inoltre gli edifici gi\u00e0 destinati ad abitazione dei lavoratori e ad altre attivit\u00e0 necessarie alla produzione agricola."}
{"id": "869998", "revid": "1003787", "url": "https://it.wikipedia.org/wiki?curid=869998", "title": "Andrej Ka\u0161e\u010dkin", "text": "Carriera.\nI primi anni.\nDa bambino pratica diversi sport come il nuoto e il calcio, fino a quando, seguendo le orme del fratello maggiore, inizia a gareggiare nel ciclismo. Dopo il campionato del mondo Juniores a Valkenburg, Ka\u0161e\u010dkin si trasferisce in Belgio, dove passa professionista nel 2001 con la Domo-Farm Frites; gareggia per due anni con la squadra di Patrick Lefevere, senza ottenere risultati di grande rilievo (il pi\u00f9 importante un ottavo posto al Giro di Vallonia). Nel 2003 passa alla Quick Step-Davitamon, iniziando a mostrare le sue doti con un quinto posto al Giro del Lazio, alle spalle di corridori affermati come Michele Bartoli, Mirko Celestino e Juan Antonio Flecha.\nNel 2004, all'et\u00e0 di 24 anni, conquista le sue prime vittorie da professionista con la maglia della formazione francese Cr\u00e9dit Agricole: si impone nel Grand Prix de Fourmies, battendo in uno sprint a due il connazionale Dmitrij Fofonov, e conquista anche il Sachsen-Tour International, senza cogliere successi di tappa ma dimostrando grande regolarit\u00e0. Nel 2005, sempre in maglia Cr\u00e9dit Agricole, non riesce ad ottenere nessun successo, ma si piazza secondo nella classifica dei giovani del Tour de France (concluso al 19\u00ba posto) e sesto nel campionato mondiale a cronometro.\n2006: il terzo posto alla Vuelta.\nNel 2006 passa alla formazione spagnola Liberty Seguros-W\u00fcrth. Riesce ad imporsi in una tappa della Parigi-Nizza, con una bella azione solitaria, e si piazza quinto al Tour de Romandie, dove nella penultima tappa, lanciato in fuga verso la conquista della maglia di leader, viene rallentato dal vento contrario e raggiunto dal gruppo inseguitore. Conquista anche il titolo nazionale kazako davanti al compagno di squadra Aleksandr Vinokurov. \u00c8 costretto quindi a saltare il Tour de France a causa dello scandalo doping legato al dottor Eufemiano Fuentes, che travolge la sua squadra, ma da cui esce pulito.\nSi ripresenta al via del Giro di Germania con la maglia dell'Astana (ex Liberty Seguros); in quella corsa, nonostante avesse perso oltre un minuto per una caduta nel prologo, riesce a piazzarsi al terzo posto in classifica generale. Coglie poi il terzo posto alla Cl\u00e1sica San Sebasti\u00e1n, riuscendo a piazzarsi in una volata di gruppo alle spalle di Xavier Florencio e Stefano Garzelli. Si piazza quindi terzo nella classifica finale della Vuelta a Espa\u00f1a 2006, a 3'12\" dal connazionale e compagno di squadra Aleksandr Vinokurov, vincitore, e a 2'00\" dal secondo, lo spagnolo Alejandro Valverde; nella corsa spagnola fa sua anche la tappa con arrivo in salita sulla Sierra de la Pandera.\nLa positivit\u00e0 e il rientro.\nPer il 2007 viene messo sotto contratto dalla nuova Astana. Dopo il Tour de France di quell'anno, da cui l'Astana si era ritirata in blocco dopo la positivit\u00e0 di Aleksandr Vinokurov, lo stesso Ka\u0161e\u010dkin viene trovato positivo a un controllo antidoping, licenziato dalla squadra; successivamente viene squalificato per due anni, fino al 7 agosto 2009, dalla Federciclismo kazaka.\nA fine 2009, pur non essendo sotto contratto con nessuna squadra, torna a correre ai campionati del mondo di Mendrisio partecipando sia alla prova in linea sia a quella a cronometro. Nel giugno 2010 firma un contratto fino alla fine dell'anno con la Lampre-Farnese Vini, squadra italiana del circuito UCI ProTour. Partecipa quindi alla Vuelta a Espa\u00f1a 2010 concludendo la corsa in diciottesima posizione, quale miglior piazzato della Lampre e miglior piazzato tra i kazaki. Corre per la formazione italiana fino all'agosto del 2011, quando fa ritorno all'Astana andando subito a prendere il via alla Vuelta a Espa\u00f1a (concluder\u00e0 ottantanovesimo). Si ritira dall'attivit\u00e0 professionistica nella stagione 2013."}
{"id": "869999", "revid": "1862310", "url": "https://it.wikipedia.org/wiki?curid=869999", "title": "Baia di Kane", "text": "La baia di Kane (o Kane Basin) \u00e8 una baia della Groenlandia di 3900 km\u00b2; a ovest incontra le acque dello stretto di Nares, mentre \u00e8 circondata dalla terraferma nelle altre direzioni: a sud \u00e8 delimitata dalla piccola Terra di Inglefield, mentre a est e a nord dalla Terra Knud Rasmussen. Le sue coste appartengono al comune di Avannaata. La sua profondit\u00e0 \u00e8 in media 180 m; \u00e8 molto difficile da navigare, per via degli iceberg che arrivano dall'oceano Atlantico e tendono a saldarsi in questa zona."}
{"id": "870002", "revid": "2084998", "url": "https://it.wikipedia.org/wiki?curid=870002", "title": "Regione del Mar Rosso Settentrionale", "text": "La regione del Mar Rosso Settentrionale (Semenawi Keyih Bahri) \u00e8 una regione dell'Eritrea, con capoluogo Massaua.\nSuddivisione amministrativa.\nLa regione comprende nove distretti:"}
{"id": "870004", "revid": "775372", "url": "https://it.wikipedia.org/wiki?curid=870004", "title": "Coven", "text": "Una congrega (), in ambito neopagano, \u00e8 un gruppo di seguaci (streghe o stregoni) che solitamente si riunisce periodicamente per la celebrazione di riti o di festivit\u00e0 neopagane.\nOrigine del nome.\nIl termine inglese, \"coven\", \u00e8 parimenti adottato e usato dai wiccan italiani per l'influsso della manualistica anglosassone sull'argomento. \"Coven\" (o \"covan\") era originariamente una parola del tardo scozzese medievale, il cui significato era 'raccolta o riunione' (di ogni tipo, non specificamente di streghe), a sua volta derivata dal latino \"conventus\" (da \"convenire\").\nLa congrega nel neopaganesimo.\nNella wicca e in altre forme di neopaganesimo una \"coven\" \u00e8 una riunione o una comunit\u00e0 di streghe. Comprende un gruppo di praticanti che si riuniscono per cerimonie e festivit\u00e0, come la celebrazione dei \"sabbat\" e degli \"esbat\".\nIl numero di persone coinvolte solitamente varia. Sebbene il numero tradizionale di partecipanti sia tredici, ogni gruppo comprendente pi\u00f9 di tre persone pu\u00f2 essere considerato una \"coven\". Quando una congrega diventa troppo ampia per essere gestita, viene proposta la scissione. Nella wicca gardneriana, cio\u00e8 la wicca originaria, per poter formare e gestire la nuova \"coven\", comunque, bisogna essere un alto sacerdote o un'alta sacerdotessa, titolo che si consegue con l'iniziazione al secondo grado.\nSolitamente ogni \"coven\" \u00e8 condotta da un alto sacerdote e un'alta sacerdotessa che lavorano in coppia. Pi\u00f9 recentemente, con il diffondersi di forme di neowicca (che si discostano anche di parecchio dalla wicca originaria), \u00e8 diventato frequente trovare congreghe diretta da un solo sacerdote o da una sola sacerdotessa, o al contrario congreghe gestite congiuntamente da tutti i partecipanti."}
{"id": "870005", "revid": "124123", "url": "https://it.wikipedia.org/wiki?curid=870005", "title": "Danilo Napolitano", "text": "Carriera.\nVelocista, passa professionista con il Team LPR-Piacenza di Orlando Maini nel 2004, dopo quattro stagioni tra i dilettanti. Al secondo anno si mette in luce conquistando la Coppa Bernocchi, il Giro di Romagna e una frazione rispettivamente alla Settimana Internazionale di Coppi e Bartali e al Brixia Tour.\nTra il 2006 al 2008, con la Lampre-Fondital, vince altre due tappe sia al Brixia Tour che alla Settimana Internazionale di Coppi e Bartali, e aggiunge al proprio palmar\u00e8s anche due Coppe Bernocchi. Si mette in mostra al grande pubblico al Tour M\u00e9diterran\u00e9en, al Tour de Pologne e in alcune corse spagnole, ma soprattutto al Giro d'Italia 2007, conseguendo il successo nella nona tappa con arrivo a Lido di Camaiore. Nel 2006 viene anche convocato per i campionati del mondo su pista di Bordeaux: nell'occasione partecipa alla gara iridata dello scratch, chiudendo quinto.\nDal 2009 al 2010 milita nel Team Katusha, squadra russa iscritta all'UCI ProTour, vincendo sei corse, mentre dal 2011 al 2012 \u00e8 tra le file dell'Acqua &amp; Sapone, formazione di Palmiro Masciarelli con la quale coglie quattro successi. Dall'anno successivo \u00e8 sotto contratto con l'Accent.jobs-Wanty, formazione belga, in seguito rinominata Wanty-Groupe Gobert, nella quale consegue tre vittorie tra il 2013 e il 2015.\nIl 15 novembre 2017 annuncia il suo ritiro dal professionismo."}
{"id": "870008", "revid": "7077", "url": "https://it.wikipedia.org/wiki?curid=870008", "title": "Guerra peninsulare", "text": ""}
{"id": "870010", "revid": "2084998", "url": "https://it.wikipedia.org/wiki?curid=870010", "title": "Regione del Mar Rosso Meridionale", "text": "La regione del Mar Rosso Meridionale (Debubawi Keyih Bahri) \u00e8 una regione dell'Eritrea, con capoluogo Assab.\nSuddivisione amministrativa.\nLa regione \u00e8 suddivisa in tre distretti:"}
{"id": "870011", "revid": "767487", "url": "https://it.wikipedia.org/wiki?curid=870011", "title": "Acardo di San Vittore", "text": "Biografia.\nNon si sa se fosse di origine inglese o normanna. Dopo aver studiato nella scuola dell'abbazia di san Vittore (Parigi), prese i voti e alla morte, nel 1155, dell'abate Gilduino, fu eletto a capo dell'abbazia.\nNel 1162 fu nominato vescovo di Avranches e l'anno successivo fu presente alla traslazione delle spoglie di re Edoardo il Confessore nell'abbazia inglese di Westminster. Fu sepolto nell'abbazia della Santa Trinit\u00e0 di La Lucerne-d'Outremer, con un'iscrizione dettata da lui stesso: \u00ab\"Hic jacet Achardus episcopus cujus caritate ditata est paupertas nostra\"\u00bb.\n\u00c8 considerato l'autore della \"De discretione animae, spiritus et mentis\", gi\u00e0 attribuito ad Adamo di San Vittore e a Gilberto di Poitiers, e del \"De unitate divinae essentiae et pluralitate creaturarum\", in cui considera l'essenza divina la forma prima e divide le forme create in due distinte categorie: quella formata dagli oggetti del pensiero di Dio e quella costituita dagli oggetti presenti nella realt\u00e0 del mondo."}
{"id": "870012", "revid": "123347085", "url": "https://it.wikipedia.org/wiki?curid=870012", "title": "Villa Dianella Fucini", "text": " \nVilla Dianella Fucini si trova in localit\u00e0 Sovigliana (via Dianella 38) nel comune di Vinci (FI).\nStoria e descrizione.\nSituata a 5 km da Vinci, sul colle di Campocollese, la villa \u00e8 circondata da un parco secolare di lecci, abeti e ippocastani e vi si accede da un lungo viale di cipressi.\nL'edificio, che risale almeno al XVI secolo, \u00e8 costituito da un complesso di corpi di fabbrica e epoca e funzioni diverse. Nei primi anni dell'Ottocento divenne di propriet\u00e0 della famiglia Fucini, poi degli eredi del professor Camillo Arturo Torrigiani.\nQui il poeta Renato Fucini (1843-1921) scrisse \"Le veglie di Neri\", come celebra anche l'epigrafe in facciata, e trov\u00f2 sepoltura, all'interno della cappella-oratorio nei pressi della villa. \nIl complesso di Dianella \u00e8 oggi propriet\u00e0 della famiglia Billeri."}
{"id": "870014", "revid": "712828", "url": "https://it.wikipedia.org/wiki?curid=870014", "title": "Mos Espa", "text": ""}
{"id": "870019", "revid": "287204", "url": "https://it.wikipedia.org/wiki?curid=870019", "title": "Villa Ginori (Doccia)", "text": "La Villa Ginori a Doccia si trova a Sesto Fiorentino, nella zona di Colonnata.\nStoria e descrizione.\nUn primo insediamento risulta gi\u00e0 edificato nel quattordicesimo secolo ed in propriet\u00e0 alla potente famiglia dei Della Tosa. Nel 1525 la villa passa nelle propriet\u00e0 Ginori. Ampliata sino a raggiungere le dimensioni odierne a partire dai primi del Seicento, la villa mostra un fronte principale orientato a mezzogiorno. \nDa una stampa del XVIII secolo si notano una grande loggia al primo piano del fabbricato e grandi finestre arcuate di carattere tardo rinascimentale. Si nota inoltre la grande stufa per la coltivazione delle piante esotiche, interesse del Marchese Carlo Ginori. Egli aveva infatti inviato studiosi di Doccia in Cina e Giappone per imparare i processi delle porcellane che al ritorno portarono esemplari di piante rare e pesci che popolarono i giardini della villa.\nMentre il fronte posteriore \u00e8 rivolto al pendio collinare, coperto di boschi e tagliato in senso verticale dal seicentesco e scenografico viottolone Ginori che sale raggiungendo la cima del Monte Acuto. A sud della villa si estende una superficie pianeggiante tenuta a prato, mentre a nord si trovano il giardino all'italiana, i geometrici boschetti d'agrumi e la ragnaia. \nNel 1730 Carlo Ginori modific\u00f2 in parte il carattere originario del giardino con la realizzazione di uno dei pi\u00f9 rinomati orti botanici fiorentini. Infine, nel 1818, il Marchese Carlo Leopoldo Ginori realizz\u00f2 il gran parco naturalistico costituito da un fitto bosco attraversato da sentieri e strade carrozzabili; esso venne collegato con una nuova strada collinare denominata via Piana, costruita da Carlo Leopoldo per collegare la villa di Doccia con la villa di Carmignanello.\nLa volta e l'altare della cappella della villa sono affrescate da Luigi Sabatelli."}
{"id": "870021", "revid": "63756", "url": "https://it.wikipedia.org/wiki?curid=870021", "title": "Stretto di Nares", "text": "Lo stretto di Nares (inglese Nares Strait, danese Nares Str\u00e6det) \u00e8 un lungo braccio di mare a 80\u00b0N 70\u00b0O che separa la Groenlandia (Terra Knud Rasmussen, Terra di Inglefield, penisola di Hayes) dall'isola di Ellesmere, Canada. \nMette in comunicazione il Mare Glaciale Artico a nord-est con la baia di Baffin a sud-ovest. Le sue rientranze periferiche sono: sul lato groenlandese la baia di Kane, il fiordo di Inglefield e il fiordo di Wolstenholme; sul lato canadese la baia di Buchanan, la baia di Talbot, la baia di Copes, la baia di Smith e la baia di Woodward. Su di esso si protendono il capo Alexander e il capo Parry, entrambi groenlandesi; in pi\u00f9 vi si affacciano Siorapaluk ed Etah in Groenlandia e Alexandra Fiord in Canada.\nLo stretto \u00e8 cos\u00ec chiamato in onore di George Nares, il comandante della Royal Navy che per primo vi transit\u00f2."}
{"id": "870022", "revid": "767487", "url": "https://it.wikipedia.org/wiki?curid=870022", "title": "Il giustiziere della notte", "text": "Il giustiziere della notte (\"Death Wish\") \u00e8 un film del 1974 diretto da Michael Winner, tratto dal romanzo omonimo di Brian Garfield del 1972. Ambientato in una New York anni settanta, Paul Kersey (Charles Bronson) ingegnere e obiettore di coscienza, viene scosso e traumatizzato dall'omicidio della moglie e lo stupro della figlia a seguito di una rapina. Il fulcro della storia ruota intorno alla giustizia personale, in un ambiente dove la polizia \u00e8 quasi impotente contro i criminali.\nTrama.\nQuando tre aggressori violentano e traumatizzano la figlia Carol ed uccidono la moglie Joanna a New York, l'architetto Paul Kersey realizza quanto poco riesca a fare la polizia contro la delinquenza e che pressoch\u00e9 nulle sono le speranze di cattura dei tre aggressori. La figlia Carol viene rinchiusa in una casa di cura per malattie mentali e Paul viene inviato per lavoro a Tucson, Arizona, dove conosce e simpatizza con un cliente della compagnia che gli illustra il modo di agire degli abitanti del luogo, abituati a girare armati e a reagire prontamente in caso di aggressione e quindi meno timorosi della possibilit\u00e0 di essere aggrediti o rapinati.\nPrima di rientrare a New York, riceve in regalo un pacco che, una volta aperto, contiene una pistola calibro .32, non registrata e quindi non rintracciabile. Inizia cos\u00ec per Paul la vita notturna di giustiziere, alla ricerca degli assassini ai quali, nei parchi o nella Metropolitana, si offre volontariamente come vittima prima di ucciderli (avendo in passato partecipato a battute di caccia ha un'ottima mira). La polizia, temendo anche fenomeni di emulazione, inizia le indagini, dapprima con pochissimi elementi a disposizione ma lentamente il cerchio si stringe e l'ispettore Ochoa, nel momento in cui sta per acquisire le prove necessarie al fine di incriminare Paul, viene fermato dai suoi superiori con l'ordine di non arrestarlo ma semplicemente di \"fermare\" colui che agli occhi dell'opinione pubblica, \u00e8 divenuto un vero e proprio eroe.\nPaul, consapevole di essere sorvegliato e pedinato dalla polizia, esce nuovamente alla ricerca degli assassini da \"giustiziare\" ma, dopo avere ucciso due dei suoi tre aggressori, viene ferito dal terzo e ricoverato in ospedale dove l'ispettore, entrato in possesso della pistola, lo informa della situazione e lo convince a chiedere il trasferimento a Chicago in cambio dell'insabbiamento dell'indagine mentre il giustiziere ufficialmente rimarr\u00e0 in circolazione. Paul accetta e, una volta arrivato a Chicago vede una ragazza aggredita in stazione da alcuni giovani e, mimando il gesto della pistola, fa capire che la sua vendetta non \u00e8 finita.\nProduzione.\nProdotto da Dino De Laurentiis e distribuito dalla Paramount Pictures, il film originale fu scritto da Wendell Mayes, conosciuto per thriller come \"Anatomia di un omicidio\" (1959) e \"L'avventura del Poseidon\" (1972).\nCast.\nIl film segn\u00f2 il debutto di Jeff Goldblum, nella parte di uno degli aggressori.\nDistribuzione.\nIl film \u00e8 stato distribuito nelle sale cinematografiche statunitensi il 24 luglio 1974, mentre in quelle italiane il 12 dicembre 1974.\nTemi.\nIl film ebbe un grande successo commerciale e gener\u00f2 una serie di denunce e critiche per essere una celebrazione della violenza e della giustizia sommaria.\nConsiderato una pietra miliare nel suo genere, \u00e8 il primo film ricordato nella storia del cinema ad affrontare il tema della violenza urbana, della convivenza forzata fra persone civili e criminali e della giustizia sommaria, nel film e nei suoi seguiti giustificata laddove assente la presenza di sicurezza garantita dallo Stato.\nTratto da un romanzo di altrettanto successo, il film vuole essere una rappresentazione cinematografica della vita quotidiana delle periferie statunitensi negli anni settanta, dove la microcriminalit\u00e0 vedeva un crescente aumento in concomitanza con l'insicurezza della popolazione.\nSequel.\nIl film ebbe quattro sequel negli anni successivi, che riscossero per\u00f2 un successo minore:\nRemake.\nNel 2018, \u00e8 uscito il remake, intitolato \"Il giustiziere della notte - Death Wish\". Il film \u00e8 stato diretto da Eli Roth e interpretato da Bruce Willis, che eredita il ruolo di Paul Kersey.\nParodia.\nNel 1975 il regista Mario Amendola dirige Franco Franchi nella parodia \"Il giustiziere di mezzogiorno\"."}
{"id": "870023", "revid": "36426", "url": "https://it.wikipedia.org/wiki?curid=870023", "title": "Villa di Carmignanello", "text": ""}
{"id": "870024", "revid": "935281", "url": "https://it.wikipedia.org/wiki?curid=870024", "title": "Convegno di Savona", "text": "Il Convegno di Savona si tenne il 26 giugno 1507. Fu il vertice europeo che ebbe come protagonisti re Luigi XII di Francia e Ferdinando II di Aragona il Cattolico re di Spagna, con Germana de Foix.\nFu il preludio alla Lega di Cambrai. \"Alla fine del giugno di quell'anno, la citt\u00e0 \u00e8 per alcuni giorni il centro del mondo politico occidentale\".\nIl Re di Francia alloggi\u00f2 in vescovado (fu forse lui a scegliere Savona quale sede del vertice), Ferdinando nel Castello di San Giorgio, mentre la regina nel palazzo di Giulio II. Erano presenti all'evento i delegati di moltissimi Stati europei."}
{"id": "870028", "revid": "712828", "url": "https://it.wikipedia.org/wiki?curid=870028", "title": "Fairy Tail", "text": " \u00e8 un manga \"sh\u014dnen\" di genere fantasy scritto e illustrato da Hiro Mashima, serializzato per la prima volta in Giappone sulla rivista \"Sh\u014dnen Magazine\" dal 2 agosto 2006 al 26 luglio 2017. I 545 capitoli della serie sono stati raccolti in 63 volumi \"tank\u014dbon\", pubblicati da Kodansha dal 15 dicembre 2006 al 17 novembre 2017. Il manga \u00e8 stato pubblicato in diverse altre lingue, tra cui italiano, inglese, francese, spagnolo e tedesco.\nUna serie televisiva anime basata sul manga \u00e8 stata prodotta da A-1 Pictures con Satelight dal 2009 e la prima stagione \u00e8 stata trasmessa per la prima volta in Giappone dal 12 ottobre 2009, per poi interrompersi il 30 marzo 2013, per un totale di 175 episodi trasmessi. Una seconda stagione da 102 episodi prodotta da A-1 Pictures in collaborazione con lo studio Bridge \u00e8 stata trasmessa su TV Tokyo dal 5 aprile 2014 al 26 marzo 2016. Una terza e ultima stagione da 51 episodi per la serie animata \u00e8 stata trasmessa dal 7 ottobre 2018 al 29 settembre 2019.\nSul manga \"Fairy Tail\", che ha raggiunto le oltre 60 milioni di copie vendute, sono stati prodotti anche alcuni episodi OAV, due film, alcune light novel e vari videogiochi.\nTrama.\nAmbientazione.\nLa serie \u00e8 ambientata in un mondo immaginario chiamato , dove la magia viene comprata e venduta come se fosse un bene di consumo ed \u00e8 parte integrante della vita quotidiana dei suoi abitanti. A Earthland esistono individui capaci di manipolarla, ovvero i maghi, i quali si riuniscono in organizzazioni denominate gilde per svolgere incarichi dal grado di pericolosit\u00e0 variabile su commissione. Le gilde legali, a cui appartengono tra le altre la gilda protagonista Fairy Tail, Sabertooth, Blue Pegasus e Lamia Scale, sono riconosciute ufficialmente e non \u00e8 ammesso nessuno scontro tra di loro. Le gilde oscure sono invece associazioni di maghi che vivono nell'illegalit\u00e0, praticando la magia nera e conducendo attivit\u00e0 illecite, criminose e violente. Ne sono un esempio Oracion Seis, Grimoire Heart e Tartaros, tre potenti gilde oscure che formano l'Alleanza Baram e a cui le gilde minori sono costrette a sottostare e a pagare periodici tributi.\nL'operato delle gilde \u00e8 controllato e regolato da un organo supremo, il Concilio della magia. Il Concilio possiede una propria autonomia gestionale e di azione che gli concede poteri giuridici e coercitivi, nonch\u00e9 di una squadriglia militare al suo servizio che mette in atto gli emendamenti del Concilio stesso, chiamata Cavalieri della Runa. Il Concilio pu\u00f2 inoltre assegnare il titolo di ai possessori di un notevole potere magico che si sono fregiati di meriti particolari. Esiste infine una tipologia particolare di maghi denominata , padroneggianti la cosiddetta che li rende capaci di affrontare e sconfiggere i draghi, potenti creature che in passato sono coesistite insieme agli esseri umani e che poi vi si sono scontrati in una cruenta guerra. Uno stadio avanzato e pi\u00f9 potente di questa magia \u00e8 rappresentato dalla , modalit\u00e0 speciale nella quale si assumono parte delle sembianze di un drago e raggiungono un livello di forza paragonabile a quella di un vero drago. Tra questo gruppo di maghi figura uno dei protagonisti, il mago del fuoco Natsu Dragonil.\nLe vicende si svolgono prevalentemente a , un continente a forma di penisola suddiviso in molti regni, tra cui il . Monarchia neutrale con una popolazione di circa 17 milioni di persone, Fiore occupa una piccola penisola sulla sponda occidentale di Ishgar ed \u00e8 governata dal sovrano T\u014dma E. Fiore dal punto di vista politico. Altra localit\u00e0 di rilievo presente nelle acque al largo di Fiore \u00e8 l', terra preziosa per la gilda Fairy Tail dove \u00e8 situata la tomba della sua fondatrice e prima master, Mavis Vermillion. Altre due nazioni conosciute nella serie sono il , stato autonomo a nord del Regno di Fiore costruito sulle rovine del Villaggio del Sole e governato da Cream, e il Regno di Stella noto per la produzione dei minerali magici e governato dal re Animus. Tali luoghi fanno da sfondo alle vicende narrate nei due lungometraggi animati derivati dal manga.\nL'unico altro continente di Earthland mostrato \u00e8 , nel quale \u00e8 situato l'. Nazione militare nata dall'unione di 730 gilde, \u00e8 guidata dal potente mago oscuro Zeref Dragonil. Oltre Earthland esistono anche dei mondi paralleli. Uno di questi \u00e8 il , patria delle creature magiche note come che sono richiamabili sotto contratto da alcuni maghi grazie a delle speciali chiavi magiche. La legge qui \u00e8 dettata dal re degli spiriti stellari, il quale regola i rapporti dei propri simili con gli esseri umani. Altra ambientazione comparsa \u00e8 , un mondo parallelo i cui abitanti sono veri e propri sosia degli abitanti di Earthland, ma con caratteristiche fisiche o caratteriali opposte. Edolas \u00e8 anche la patria degli exceed, gatti capaci di volare provenienti dall'isola volante Extalia.\nStoria.\nUna giovane maga degli spiriti stellari, Lucy Heartphilia, parte per poter entrare a far parte della nota gilda Fairy Tail, attratta dalla sua fama. Durante il suo viaggio, s'imbatte nello spericolato Natsu Dragonil, un mago dall'animo semplice, impulsivo e amichevole che padroneggia la magia del dragon slayer di fuoco e in viaggio alla ricerca del drago Igneel insieme al suo fidato compagno Happy. I due sono membri della gilda cercata da Lucy e la introducono agli altri maghi e al master, incontro che porter\u00e0 Lucy a entrare nello spirito familiare della gilda. In seguito al suo ingresso nella gilda, Lucy former\u00e0 spesso una squadra per andare in missione insieme a Natsu, Happy e anche insieme al mago del ghiaccio Gray Fullbuster e alla maga guerriera Elsa Scarlett. Nel corso della storia si uniranno al team occasionalmente anche altri maghi che diventeranno membri di Fairy Tail dopo alcune missioni: la Dragon Slayer dell'aria Wendy Marvel, il Dragon Slayer del ferro Gajil Redfox e la maga dell'acqua Lluvia Loxar.\nNatsu, Lucy, Gray, Elsa e Wendy prendono parte a numerose missioni della gilda, scontrandosi pertanto contro criminali soggiogati, gilde oscure illecite e gli antichi demoni , creati dal mago oscuro Zeref.\nDopo svariate avventure, i principali membri di Fairy Tail si ritrovano sulla sacra terra dell' per gli esami di promozione alla classe S. Durante gli esami, si risveglia dal proprio sonno l'immortale Zeref, al quale segue un conflitto tra Fairy Tail e i membri della gilda oscura Grimoire Heart. Tali eventi attirano le attenzioni del malvagio drago nero Acnologia e i maghi di Fairy Tail riescono a sopravvivere al suo assalto grazie allo spirito di Mavis Vermillion, la fondatrice della gilda. Tuttavia, l'incantesimo protettivo lanciato dalla maga leggendaria, isola il gruppo dallo spazio e dal tempo per sette anni e Zeref lascia l'isola per pensare alla prossima mossa da compiere.\nTrascorsi i sette anni e dopo essere tornati alla gilda, i maghi di Fairy Tail partecipano al , un torneo organizzato ogni anno per stabilire quale sia la gilda pi\u00f9 forte del Paese. Al termine della competizione, i maghi delle gilde si trovano a dover sventare la cospirazione ordita dalla controparte futura di Rogue Cheney, uno dei maghi della gilda Sabertooth e rivale di Natsu al Gran palio, per devastare il regno di Fiore con una schiera di draghi richiamati dal passato. Zeref, osservando questi eventi, decide di estirpare l'umanit\u00e0 per i loro continui conflitti. Sovrintende cos\u00ec una battaglia tra Fairy Tail e Tartaros, una gilda oscura di demoni Eterias che mira a risvegliare E.N.D., il demone definitivo creato dal mago oscuro. Acnologia ritorna per annientare entrambe le gilde, ma viene fermato dall'intervento di Igneel, il quale rivela di essersi racchiuso dentro Natsu. I maghi debellano la minaccia di Tartaros, mentre Igneel viene ucciso da Acnologia, scatenenando le ire di Natsu che giura di vendicare la morte del drago di fuoco. Il dragon slayer parte per un viaggio di allenamento, mentre il master Makarov Dreyar dichiara sciolta la gilda protagonista.\nUn anno dopo, Natsu si ritrova con Lucy e riforma la gilda, sgominando anche una gilda oscura che praticava il culto di Zeref, Avatar. Si scopre quindi che Makarov, durante l'ultimo anno, ha cercato in ogni modo d'impedire un'invasione portata avanti dall'Impero Alvarez, una nazione militare governata da Zeref. Ogni suo tentativo si rivela vano e Fairy Tail, insieme a tutte le altre gilde di Ishgar, si ritrova a dover combattere in tutto il continente contro l'invasione di Alvarez guidata da Zeref e i suoi potentissimi Spriggan 12, dei maghi cos\u00ec potenti da superare i 10 maghi sacri. La guerra terminer\u00e0 dopo moltissime aspre lotte con la sconfitta di Zeref, che morir\u00e0 accanto all'amata Mavis Vermillion, ma i vari conflitti hanno attirato anche l'attenzione del drago nero Acnologia, che scende sul campo e porta il mondo a un passo dalla distruzione. Natsu e tutti gli altri Dragon Slayer lo affronteranno all'interno di una dimensione a s\u00e9 stante, dove uniscono le forze e, dopo una battaglia quasi impossibile, riescono a eliminarlo.\nSconfitti anche gli ultimi e pi\u00f9 potenti nemici, il mondo \u00e8 stato salvato. La storia termina un anno dopo la fine della guerra, con Natsu, Lucy, Wendy, Gray ed Elsa in partenza per intraprendere una delle leggendarie missioni da cento anni, considerate misteriose al punto che in pi\u00f9 di un secolo nessun mago \u00e8 mai riuscito a completare.\nProduzione.\nDopo aver terminato il suo precedente progetto, \"Rave - The Groove Adventure\", Hiro Mashima trov\u00f2 la storia sentimentale e triste allo stesso tempo, cos\u00ec decise che la storia di \"Fairy Tail\" sarebbe dovuta essere \"molto divertente [per tutti]\". Quando inizialmente stava sviluppando la serie, Mashima prese ispirazione dai maghi e dagli stregoni. Per la chinetosi di Natsu, il mangaka prese come riferimento uno dei suoi amici, che spesso si sente male quando prendono un taxi insieme. Quando dovette scegliere il nome del personaggio di Natsu, Mashima pens\u00f2 che dei nomi legati alla letteratura fantasy occidentale sarebbero stati alquanto poco familiari per un pubblico giapponese.\nPer scrivere i singoli capitoli di \"Fairy Tail\", Mashima ha seguito uno schema preciso e impiegava 5 giorni della settimana per completarne uno. Il luned\u00ec si occupava della stesura di testi e sceneggiatura, mentre il marted\u00ec Mashima realizzava delle bozze piuttosto grezze per ognuna delle tavole componenti il capitolo. Tra mercoled\u00ec e venerd\u00ec, infine, concludeva il lavoro disegnando e inchiostrando le pagine del capitolo. Solitamente, Mashima iniziava a occuparsi dei nuovo capitolo dopo aver completato il precedente. Per i personaggi della serie, Mashima si \u00e8 ispirato a persone conosciute nel corso della sua vita e per il legame padre-figlio presente tra Natsu e Igneel, Mashima ha citato come fonte chiave la morte di suo padre, avvenuta quando era ancora bambino. Inoltre, Mashima ha basato numerosi aspetti comici della serie sulla sua vita quotidiana e sugli scherzi che i suoi assistenti vorrebbero fargli.\nTramite il sito ufficiale del secondo film anime ispirato alla serie, nel febbraio 2017 fu reso noto che la storia di \"Fairy Tail\" era entrata nella sua parte conclusiva. Nella postilla del volume 61, Mashima rivel\u00f2 che il manga sarebbe terminato presto e che il volume 63 sarebbe stato l'ultimo della serie. In occasione di un'intervista fatta al New York Comic Con, Mashima ha rivelato di non aver mai pianificato il finale e che non esclude la realizzazione di un seguito o di un nuovo manga legato al mondo di \"Fairy Tail\", affermando che gli piacerebbe espanderlo ulteriormente.\nMedia.\nManga e pubblicazioni.\nScritto e illustrato da Hiro Mashima, \"Fairy Tail\" \u00e8 stato serializzato sulla rivista per manga \"sh\u014dnen\" \"Weekly Sh\u014dnen Magazine\" di K\u014ddansha dal 2 agosto 2006 al 26 luglio 2017. I singoli capitoli sono stati raccolti in volumi in formato \"tank\u014dbon\" pubblicati da K\u014ddansha tra il 15 dicembre 2006 e il 17 novembre 2017. Tra marzo e aprile 2014 si \u00e8 tenuto il , evento che ha visto la pubblicazione su diverse riviste tutte edite da Kodansha di quattro capitoli autoconclusivi speciali realizzati da Mashima e dedicati a \"Fairy Tail\". Il primo \u00e8 uscito l'8 marzo su \"Bessatsu Sh\u014dnen\" ed \u00e8 dedicato a Frosch e alla gilda di Sabertooth, mentre il secondo \u00e8 uscito il 20 marzo su \"Special\" ed \u00e8 dedicato a Gray Fullbuster e Lluvia Loxar. Il 31 marzo \u00e8 uscito il terzo capitolo sulla rivista \"Young Magazine\" ed \u00e8 dedicato a Elsa Scarlett, mentre l'ultimo \u00e8 stato pubblicato il 5 aprile su \"Weekly Shonen Magazine\" ed \u00e8 dedicato a Natsu e Lucy.\nI diritti per la distribuzione di un'edizione italiana sono stati acquistati da Star Comics e la pubblicazione \u00e8 avvenuta dal 3 gennaio 2008 al 1\u00ba maggio 2019, con cadenza di uscita bimestrale per i primi quattordici volumi e trimestrale per i successivi, salvo alcune eccezioni. Nell'edizione italiana sono presenti diverse discordanze tra i primi volumi e i pi\u00f9 recenti per quanto concerne la traslitterazione dei nomi di personaggi e tecniche, a causa del susseguirsi di diversi traduttori. A partire dall'13 gennaio 2016, Star Comics inizia la pubblicazione di una ristampa mensile del manga, intitolata \"Fairy Tail: New Edition\", che ha visto l'aggiunta di approfondimenti sull'opera, una revisione dei dialoghi e l'utilizzo di copertine dallo sfondo bianco. Nel 2020 Star Comics ha ideato una versione collection che sono 11 cofanetti. Oltre che in Giappone e in Italia, la serie \u00e8 pubblicata anche in altre nazioni del mondo. Nel Nord America, \"Fairy Tail\" \u00e8 stato edito dalla casa editrice Del Rey Manga per i primi dodici volumi, pubblicati tra il 25 marzo 2008 e settembre 2010. In seguito alla chiusura di Del Rey Manga, Kodansha Comics USA ha acquistato i diritti e portato avanti l'edizione inglese della serie a partire da maggio 2011. Nel resto d'Europa, il manga \u00e8 distribuito in Francia da Pika Edition, in Spagna dalla casa editrice Norma Editorial e in Germania dall'editore Carlsen.\nA fine primavera 2018 viene annunciata l'uscita di un manga sequel intitolato \"\" e disegnato da Atsuo Ueda, su storyboard realizzati da Mashima. La sua serializzazione \u00e8 iniziata il 25 luglio 2018 sul \"Weekly Sh\u014dnen Magazine\" ed \u00e8 proseguita inizialmente a cadenza settimanale e poi quindicinale da settembre 2018.\nOltre al manga, sono stati pubblicati in Giappone altri volumi speciali. Un fanbook, intitolato \"Fairy Tail+\", \u00e8 stato pubblicato da Kodansha il 17 maggio 2010 in Giappone. Un secondo fanbook chiamato \"Fairy Tail A\" \u00e8 uscito in Giappone il 17 gennaio 2011. Un artbook intitolato \"Fantasia\" \u00e8 stato pubblicato sempre da Kodansha il 10 agosto 2012 ed \u00e8 giunto anche in Italia tramite Star Comics il 20 giugno 2013. Un secondo artbook, dal titolo \"Harvest - Fairy Tail Illustrations 2\", \u00e8 uscito in Giappone il 15 novembre 2016.\nVari capitoli speciali spin-off, realizzati da Hiro Mashima e serializzati negli anni su varie riviste, sono stati raccolti in una serie di due volumi dal titolo \"Fairy Tail S\". I due volumi sono stati pubblicati in Giappone da Kodansha il 16 settembre 2016. Un'edizione italiana dei due volumi \u00e8 stata pubblicata da Star Comics nel marzo 2018.\nCrossover e spin-off.\nUno speciale sulla rivista \"Weekly Sh\u014dnen Magazine\" realizzato come crossover con \"Yankee-kun &amp; Megane-chan - Il teppista e la quattrocchi\", \u00e8 stato pubblicato nel 2008. Nel numero di maggio 2011 della rivista \"Magazine Special\" di Kodansha \u00e8 stato pubblicato un capitolo speciale one-shot crossover con la serie \"Rave - The Groove Adventure\", realizzato da Hiro Mashima. Un nuovo one-shot, crossover con la serie \"The Seven Deadly Sins - Nanatsu no taizai\", \u00e8 stato realizzato dagli autori Mashima e Nakaba Suzuki e pubblicato sul numero doppio della rivista \"Weekly Shonen Magazine\" del 25 dicembre 2013.\nUn manga spin-off dal titolo , scritto e disegnato da Hiro Hashima, \u00e8 stato serializzato sul mensile \"Monthly Fairy Tail Magazine\" tra luglio 2014 e luglio 2015 e svela le origini della gilda Fairy Tail e raccontando il passato del primo master Mavis Vermillion.. Dato il successo della serie, i capitoli sono stati raccolti in un unico volume \"tankobon\" pubblicato da Kodansha il 17 novembre 2015, nonostante inizialmente fosse prevista soltanto l'uscita tramite rivista. L'edizione italiana di \"Fairy Tail Zero\" \u00e8 stata pubblicata dall'editore Star Comics il 1\u00ba dicembre 2016 nella collana \"Young\" come volume unico, la cui uscita \u00e8 stata annunciata in occasione del Napoli Comicon 2016.\nSulla medesima rivista \u00e8 stato serializzato un secondo manga spin-off, intitolato \"Tale of Fairy Tail: Ice Trail - Il miracolo del ghiaccio\". Scritto e illustrato da Yusuke Shirato, la narrazione \u00e8 incentrata su Gray Fullbuster e viene mostrato ci\u00f2 che gli \u00e8 accaduto prima di unirsi alla gilda Fairy Tail. I capitoli della serie sono stati raccolti in due volumi, editi in Giappone da Kodansha e usciti entrambi il 17 settembre 2015. Annunciati al Napoli Comicon 2016, i due volumi di \"Ice Trail\" sono stati pubblicati in italiano da Star Comics nella collana \"Young\" rispettivamente il 4 gennaio e il 4 aprile 2017.\nLa pubblicazione di altri due manga spin-off \u00e8 stata resa nota nel trentunesimo numero del 2014 del periodico \"Shonen Sunday\". Il primo manga, , \u00e8 stato scritto e disegnato da Boku ed \u00e8 incentrato sulle vicende delle \"due donne pi\u00f9 forti del mondo\". Serializzato a partire dal dodicesimo numero del 2014, pubblicato il 20 novembre, \u00e8 terminato poi il 20 agosto 2015. I capitoli di questo manga spin-off sono stati raccolti in quattro volumi \"tankobon\", usciti in Giappone tra il 15 maggio 2015 e il 16 settembre 2016. \"Fairy Girls\" verr\u00e0 edito in lingua italiana da Star Comics da aprile 2019.\nIl secondo \u00e8 intitolato ed \u00e8 stato scritto e disegnato dall'autrice Rui Watanabe. Serializzato sulla rivista mensile per manga \"shojo\" \"Nakayoshi\", \u00e8 incentrato sulla maga Wendy Marvel, la quale riuscir\u00e0 a trovare l'amore e sar\u00e0 alle prese con il mistero della Valle dei Draghi. La serie, terminata sul numero di gennaio 2016 della rivista, uscito il 1\u00ba dicembre 2015, \u00e8 stata raccolta in 4 volumi da K\u014ddansha, usciti in Giappone tra il 16 gennaio 2015 e il 15 gennaio 2016.\nUn quinto manga spin-off, intitolato , \u00e8 stato scritto da Hiro Mashima e disegnato da Kyota Shibano. Pubblicato a cadenza mensile sull'app \"Magazine Pocket\" di K\u014ddansha, la serie \u00e8 stata suddivisa in tre parti, ognuna delle quali \u00e8 stata raccolta in un volume \"tankobon\" dedicato. La prima parte, dal sottotitolo \"Kengami no s\u014dry\u016b\" e incentrata su Sting Eucliffe e Rouge Cheney della gilda Sabertooth \u00e8 stata serializzata dal 30 luglio al 4 novembre 2015 e pubblicata poi come primo volume il 15 gennaio 2016. La seconda parte, dal sottotitolo \"Lord Knight\" e incentrata sul personaggio di Gajil Redfox, \u00e8 stata serializzata dal 18 novembre 2015 e il volume dedicato \u00e8 stato pubblicato il 17 maggio 2016. La terza e ultima parte, incentrata su Luxus Dreyar, \u00e8 stata pubblicata come volume \"tankobon\" il 17 novembre 2016. Un'edizione italiana \u00e8 stata pubblicata da Star Comics da maggio 2019.\nAnime.\nSerie televisiva.\nUn adattamento ad anime ispirato al manga di \"Fairy Tail\" \u00e8 stato prodotto dal 2009 e diretto da Shinji Ishihira. L'anime segue pi\u00f9 o meno fedelmente la storia narrata nella controparte cartacea e rispetto a essa vi \u00e8 una generale riduzione del livello di violenza in molte scene di combattimento.\nLa serie \u00e8 stata prodotta da TV Tokyo e A-1 Pictures con Satelight e la loro trasmissione fu annunciata sul numero 31 del 2009 del \"Weekly Sh\u014dnen Magazine\", edito da K\u014ddansha, e il suo debutto era previsto per l'autunno dello stesso anno. \"Fairy Tail\" \u00e8 stato trasmesso per la prima volta in Giappone su TV Tokyo dal 12 ottobre 2009, per poi interrompersi il 30 marzo 2013 al raggiungimento dei 175 episodi trasmessi. Dal 4 aprile 2013 TV Tokyo ha proposto un ciclo di repliche della prima serie anime denominato \"Fairy Tail Best!\", in attesa della ripresa dell'adattamento ad anime.\nLa produzione di una seconda stagione per l'anime \u00e8 stata annunciata l'11 luglio 2013 dall'autore del fumetto originale Mashima tramite il suo account Twitter. Sul sesto numero del 2014 del \"Weekly Shonen Magazine\", pubblicato l'8 gennaio 2014, il regista Ishihira ha annunciato che la nuova stagione sarebbe stata trasmessa da aprile 2014 con il cast di doppiatori invariato e alcuni cambiamenti nello staff, volti a migliorare la qualit\u00e0 della serie: Shinji Takeuchi si occupa del character design al posto di Aoi Yamamoto, mentre nella produzione delle animazioni ad affiancare A-1 Pictures non vi \u00e8 pi\u00f9 Satelight ma lo studio Bridge. La seconda stagione, che mantiene lo stesso titolo della prima e ne prosegue la numerazione, \u00e8 stata trasmessa su TV Tokyo dal 5 aprile 2014 al 26 marzo 2016, per un totale di 102 episodi trasmessi a cadenza settimanale ogni sabato alle 10:30 locali. Gli episodi dal 266 al 275 costituiscono l'adattamento animato del manga spin-off \"Fairy Tail Zero\".\nTramite Twitter, Mashima ha reso noto il 20 luglio 2017 che sarebbe stata prodotta una terza e ultima stagione dell'anime, il cui inizio \u00e8 stato previsto per il mese di ottobre 2018. Gli episodi, prodotti dagli studi Bridge e A-1 Pictures, in collaborazione con lo studio CloverWorks, sono stati poi trasmessi a partire dal 7 ottobre 2018 su TV Tokyo. La stagione viene pubblicata in streaming dalla piattaforma Crunchyroll in simulcast con doppiaggio giapponese e sottotitoli in italiano.\nI primi 149 episodi dell'edizione italiana di \"Fairy Tail\" sono andati in onda su Rai 4 tra l'11 gennaio e il 4 agosto 2016 dal luned\u00ec al venerd\u00ec. I primi due episodi erano stati inoltre proiettati in anteprima il 31 ottobre 2015 al Lucca Comics &amp; Games e trasmessi insieme ai due successivi il 6 gennaio 2016 in anteprima sempre su Rai 4. Il doppiaggio \u00e8 stato eseguito presso lo studio La BiBi.it, sotto la direzione di Paola Majano e Guido Micheli, e si mantiene fedele all'adattamento italiano del manga. La trasmissione \u00e8 stata poi interrotta nonostante gli episodi doppiati ammontino a pi\u00f9 di duecento.\nOAV.\nA partire dal 2011 \u00e8 stata pubblicata in DVD una serie di episodi OAV, sei collegati alla prima stagione dell'anime e tre collegati alla seconda. Il primo OAV \u00e8 stato pubblicato in DVD il 15 aprile 2011 insieme all'edizione limitata del volume 26 del manga. Il secondo OAV, intitolato \"Fairy Tail: L'accademia delle fate\", \u00e8 uscito il 17 giugno 2011 ed \u00e8 ispirato a un capitolo speciale realizzato da Mashima come omaggio alla serie manga \"Yankee-kun &amp; Megane-chan - Il teppista e la quattrocchi\".&lt;ref name=\"OAV 1/2\"&gt;&lt;/ref&gt; Il terzo OAV, intitolato \"Fairy Tail: Memory Days\", \u00e8 stato pubblicato in allegato al volume 31 del manga il 17 febbraio 2012, seguito dal quarto OAV pubblicato in allegato al volume 35 il 16 novembre 2012. Il 17 giugno 2013 \u00e8 stato pubblicato in DVD un quinto OAV in allegato al volume 37 del manga. Un sesto OAV, dal titolo , \u00e8 stato pubblicato il 16 agosto 2013 insieme all'edizione limitata giapponese del volume ed costituisce un \"crossover\" con la serie anime \"Rave Master\".\nIn allegato all'edizione limitata del volume 55 del manga un settimo OAV \u00e8 stato pubblicato il 17 maggio 2016. Un ottavo OAV \u00e8 stato pubblicato insieme all'edizione limitata giapponese del volume 58 del manga originale il 17 novembre 2016, seguito da un nono episodio OAV uscito con l'edizione limitata del volume 59 del manga il 16 dicembre 2016.\nIn apertura ai primi due episodi OAV \u00e8 stato utilizzato il brano \"Eternal Fellows\", interpretato da Tetsuya Kakihara sotto il nome del proprio ruolo nell'anime, mentre come tema di chiusura \u00e8 stata utilizzata la canzone \"Nichij\u014d sanka ~This Place~\", interpretata da Aya Hirano. I due brani sono stati pubblicati da Pony Canyon insieme ad altri brani in un unico album character song il 27 aprile 2011. Per gli OAV dal terzo al sesto \u00e8 stato utilizzato il brano \"Blow Away\", interpretato da Tetsuya Kakihara e Y\u016bichi Nakamura, come tema di apertura, mentre in chiusura \u00e8 stata usata la canzone \"Happy Tale\", interpretata da Aya Hirano, Sayaka \u014chara e Satomi Sat\u014d. I due brani sono stati pubblicati nel secondo disco del quarto album contenente la colonna sonora dell'anime, pubblicata da Pony Canyon il 20 marzo 2013.\nFilm.\nUn lungometraggio animato intitolato \"\" \u00e8 uscito nelle sale cinematografiche nipponiche il 18 agosto 2012. Il film \u00e8 diretto da Masaya Fujimori, mentre la sceneggiatura \u00e8 a cura di Masashi Sogo. Il character design \u00e8 stato curato da Mashima, il quale per promuovere il film ha realizzato un manga autoconclusivo dal titolo , adattato in un cortometraggio anime che fa da prologo al film. La produzione di un secondo film, intitolato , \u00e8 stata annunciata sul 25\u00b0 numero del 2015 del settimanale \"Weekly Sh\u014dnen Magazine\" di Kodansha. Il film \u00e8 stato proiettato nei cinema giapponesi a partire dal 6 maggio 2017.\nLight novel.\nUna raccolta di storie brevi scritte da Miu Kawasaki intitolata \u00e8 stata pubblicata da Kodansha il 2 maggio 2012 ed \u00e8 collocabile cronologicamente tra gli archi narrativi di Edolas e dell'isola Tenro del manga originale. Un secondo romanzo della stessa autrice intitolato \u00e8 stato pubblicato il 1\u00ba settembre 2014 e gli eventi in esso narrati sono seguenti a quelli del Gran Palio della Magia.\nUn terzo romanzo intitolato \u00e8 stato scritto da Ren Kanan e pubblicato da Kodansha il 2 ottobre 2015. Il termine \"Oedo\" nel titolo \u00e8 l'antico nome della citt\u00e0 di Tokyo e sta a indicare la componente storica inclusa nelle vicende del romanzo. Un quarto romanzo, seguito dei primi due e scritto da Kawasaki, \u00e8 intitolato ed \u00e8 stato pubblicato il 17 marzo 2016. Un quinto romanzo scritto da Kanan e intitolato \u00e8 stato pubblicato il 15 settembre 2017. La sua uscita era originariamente prevista per marzo dello stesso anno.\nMusiche.\nLa colonna sonora dell'anime \u00e8 stata composta da Yasuharu Takanashi, sia per i primi 175 episodi che per i restanti.\nLa colonna sonora della prima stagione \u00e8 stata raccolta in quattro album. Il primo album, intitolato \"Fairy Tail Original Soundtrack Vol.1\", \u00e8 stato pubblicato da Pony Canyon il 6 gennaio 2010 e contiene 36 tracce musicali. Il secondo album, sempre da 36 tracce, \u00e8 intitolato \"Fairy Tail Original Soundtrack Vol.2\" ed \u00e8 stato pubblicato da Pony Canyon il 7 luglio 2010. Il terzo album, intitolato \"Fairy Tail Original Soundtrack Vol.3\", \u00e8 stato pubblicato il 6 luglio 2011 da Pony Canyon. Il quarto e ultimo album, intitolato \"Fairy Tail Original Soundtrack Vol.4\", \u00e8 stato pubblicato in due dischi il 20 marzo 2013 da Pony Canyon. Un album contenente la colonna sonora del film \u00e8 stato pubblicato da Pony Canyon il 15 agosto 2012 con il titolo \"Fairy Tail: H\u014d\u014d no miko (Movie) Original Soundtrack\".\nUn primo singolo dal titolo \"FAIRY TAIL Character Song Collection Vol.1 Natsu &amp; Gray\" contenente due character song, una interpretata da Tetsuya Kakihara come Natsu e una di Y\u016bichi Nakamura sotto il nome di Gray, \u00e8 stato pubblicato il 17 febbraio 2010 da Pony Canyon. Un secondo singolo dal titolo \"FAIRY TAIL Character Song Collection Vol.2 Lucy &amp; Happy\" contenente due character song, una interpretata da Aya Hirano come Lucy e una di Rie Kugimiya sotto il nome di Happy, \u00e8 stato pubblicato il 3 marzo 2010 da Pony Canyon. Un album contenente 7 character song e intitolato \"FAIRY TAIL Character Song Album Eternal Fellows\" \u00e8 stato pubblicato il 27 aprile 2011 da Pony Canyon. Tale album contiene i brani \"Eternal Fellows\", interpretato da Tetsuya Kakihara (Natsu), e , interpretato da Aya Hirano (Lucy), che sono stati utilizzati rispettivamente come sigla di apertura e chiusura dei primi tre OAD. Un secondo album contenente altre 7 character song e intitolato \"FAIRY TAIL Character Song Album 2 Kizuna Daro!!\" \u00e8 stato pubblicato il 16 maggio 2012 da Pony Canyon.\nSigle di apertura e chiusura.\nNell'edizione giapponese dell'anime sono state utilizzati venticinque brani come sigle di apertura e altrettanti in chiusura, ognuno dei quali utilizzati per circa tre mesi di trasmissione.\nUn album contenente la versione completa delle prime cinque sigle di apertura e delle prime cinque sigle di chiusura della prima serie anime e intitolato \u00e8 stato pubblicato da Pony Canyon il 17 agosto 2011. Un secondo album contenente la versione completa delle sigle di apertura e chiusura dalla sesta alla nona e intitolato \u00e8 stato pubblicato da Pony Canyon il 21 marzo 2012 in versione regolare e in versione limitata con un DVD allegato e una cover dell'album differente. Un terzo e ultimo album contenente la versione complete delle sigle di apertura e chiusura dalla decima alla quattordicesima e intitolato \u00e8 stato pubblicato da Pony Canyon il 3 luglio 2013, in versione regolare e in versione limitata con DVD e una copertina dell'album differente.\nNell'edizione italiana trasmessa in televisione sono stati utilizzati dei brani differenti, composti e cantati in italiano sulla base delle sigle giapponesi. In particolare, come sigla di apertura di tutti gli episodi \u00e8 stato utilizzato il brano \"Non dirmi addio\", cover della prima sigla originale \"Snow Fairy\" dei Funkist, mentre in chiusura \u00e8 presente \"Quotidianamente stregata da te\", cover della prima sigla di chiusura giapponese \"Kanpeki gu-no-ne\". Per entrambi i brani, i testi sono stati scritti da Valerio Gallo Curcio e Mirko Fabbreschi (dei Raggi Fotonici), che hanno realizzato una traduzione adattata degli originali giapponesi, e interpretati dal gruppo Raggi Fotonici. Nell'edizione pubblicata su Netflix vengono invece mantenute le sigle originali.\nVideogiochi.\nUn videogioco per PlayStation Portable intitolato \"Fairy Tail: Portable Guild\" fu presentato al Tokyo Game Show del 2009, sviluppato da Konami e pubblicato in Giappone il 3 giugno 2010. Due sequel a \"Portable Guild\" furono poi pubblicati per PlayStation Portable: il primo, dal titolo \"Fairy Tail: Portable Guild 2\", fu pubblicato il 10 marzo 2011; il secondo, , fu pubblicato il 22 marzo 2012.\nDue giochi di combattimento, e , furono pubblicati per la console Nintendo DS rispettivamente il 22 luglio 2010 e il 21 aprile 2011. Il secondo riprende le meccaniche del pi\u00f9 famoso Jump Ultimate Stars.\nI personaggi Natsu Dragonil e Lucy Heartphilia sono anche apparsi nel videogioco crossover \"\" come personaggi giocabili.\nIl 5 settembre 2019 viene annunciata l'uscita di un videogioco di ruolo, sviluppato dalla Gust Co. Ltd. e pubblicato dalla Koei Tecmo; la pubblicazione, programmata inizialmente per il 19 marzo 2020 e in seguito per il 25 giugno 2020, \u00e8 avvenuta per PlayStation 4, Nintendo Switch e Steam il 30 luglio 2020 in Giappone ed Europa e il giorno seguente nel Nord America.\nAltri media.\nUn drama CD dedicato alla serie, il cui cast \u00e8 composto dai doppiatori dei protagonisti della serie nell'anime, \u00e8 stato pubblicato da Pony Canyon il 17 aprile 2013. Una rivista a cadenza mensile denominata \"Fairy Tail Magazine\" \u00e8 stata pubblicata per tredici uscite dal 16 luglio 2014 al 16 luglio 2015, con all'interno alcuni manga spin-off alla serie e in allegato l'edizione home video degli episodi dal 176 al 226 della serie televisiva anime. Una seconda rivista intitolata \"Monthly Fairy Tail Collection\" \u00e8 stata pubblicata per 13 numeri dal 17 settembre 2015 al 15 ottobre 2016, con in allegato l'edizione home video in DVD giapponese degli episodi dal 227 al 277 dell'anime televisivo.\nAccoglienza.\nVendite.\nIl manga \"Fairy Tail\" ha venduto oltre 60 milioni di copie nei suoi oltre 10 anni di serializzazione. Come riporta la classifica stilata dal sito Oricon, \"Fairy Tail\" \u00e8 stato l'ottavo manga pi\u00f9 venduto in Giappone nel 2009, il quarto sia nel 2010 che nel 2011 e il quinto nel 2012. L'anno seguente scende alla nona posizione, nel 2014 scende ulteriormente al diciassettesimo posto, mentre nel 2015 risale al quindicesimo posto. In Giappone, il quinto volume del manga \"Fairy Tail\" raggiunse la settima posizione della top ten dei manga pi\u00f9 venduti pubblicata da Tohan e la serie si posizion\u00f2 settima ancora una volta dopo la pubblicazione del sesto volume.\nCritica e riconoscimenti.\nSu \"About.com\" \"Fairy Tail\" \u00e8 stato considerato il miglior manga del 2008. La serie, fra gli altri riconoscimenti, ha vinto nel 2009 il \"Premio Manga Kodansha\" nella categoria sh\u014dnen manga. Com'era gi\u00e0 accaduto per la serie \"Rave\", anche la serie \"Fairy Tail\" \u00e8 stata spesso lodata per il graduale miglioramento, volume dopo volume, delle capacit\u00e0 di coinvolgimento della trama. La serie televisiva anime ispirata al manga \"Fairy Tail\" ha vinto l'Industry Award della Societ\u00e0 per la Promozione dell'Animazione Giapponese nel 2009 come miglior manga del genere commedia. Nel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Fairy Tail\" si \u00e8 classificata al 65\u00ba posto."}
{"id": "870039", "revid": "599013", "url": "https://it.wikipedia.org/wiki?curid=870039", "title": "Leif Hoste", "text": " Professionista dal 1998 al 2012, era uno specialista delle prove a cronometro e delle classiche del Nord.\nCarriera.\nProfessionista dal 1998, ha vestito le divise di Vlaanderen 2002, Mapei, Domo-Farm Frites, Lotto (attraverso numerosi cambi di sponsor e denominazione), Discovery Channel e Katusha Team. Nel 2012, ultima stagione da professionista, gareggia per la Accent.jobs-Veranda'sWillems, formazione Professional Continental belga.\nI suoi migliori risultati includono due vittorie di tappe e la classifica generale della Tre Giorni di La Panne, tre titoli nazionali a cronometro e tre secondi posti al Giro delle Fiandre negli anni 2004, 2006 e 2007, dietro rispettivamente a Steffen Wesemann, a Tom Boonen e ad Alessandro Ballan. Alla Parigi-Roubaix 2006, dopo essersi piazzato secondo, \u00e8 stato squalificato assieme a Peter Van Petegem e Vladimir Gusev per aver oltrepassato un passaggio a livello dei treni con sbarre abbassate.\nRitiratosi nel 2012 per problemi alla schiena, l'anno seguente viene accusato dell'utilizzo di sostanze dopanti, a causa di anomalie nel passaporto biologico. Viene squalificato dalla Federciclismo belga per due anni e costretto a pagare 150\u00a0000 euro di multa."}
{"id": "870045", "revid": "6923", "url": "https://it.wikipedia.org/wiki?curid=870045", "title": "Castelfranco di sotto", "text": ""}
{"id": "870046", "revid": "339392", "url": "https://it.wikipedia.org/wiki?curid=870046", "title": "County Carlow", "text": ""}
{"id": "870048", "revid": "339392", "url": "https://it.wikipedia.org/wiki?curid=870048", "title": "County Cavan", "text": ""}
{"id": "870049", "revid": "339392", "url": "https://it.wikipedia.org/wiki?curid=870049", "title": "County Cork", "text": ""}
{"id": "870050", "revid": "339392", "url": "https://it.wikipedia.org/wiki?curid=870050", "title": "County Kilkenny", "text": ""}
{"id": "870051", "revid": "1862310", "url": "https://it.wikipedia.org/wiki?curid=870051", "title": "Penisola di Hayes", "text": "La penisola di Hayes (o Hayes Halv\u00f8) \u00e8 una penisola della Groenlandia.\nConfina a nord con la Terra di Inglefield e a nord-est con la Terra Knud Rasmussen; si affaccia a ovest sullo Stretto di Nares e sui fiordi di Inglefield e di Wolstenholme e a sud sulla Baia di Baffin e la Baia di Melville. Presenta tre capi: Capo Alexander e Capo Parry a est e Capo York a sud; un'altura rilevante, il Monte Haffner, si trova presso le coste della Baia di Melville.\nPoliticamente appartiene al comune di Avannaata; citt\u00e0 nella penisola sono: Qaanaaq, Etah, Siorapaluk, Savissivik e la Base Aerea Thule, fuori da qualsiasi comune."}
{"id": "870053", "revid": "339392", "url": "https://it.wikipedia.org/wiki?curid=870053", "title": "County Laois", "text": ""}
{"id": "870057", "revid": "339392", "url": "https://it.wikipedia.org/wiki?curid=870057", "title": "County Limerick", "text": ""}
{"id": "870060", "revid": "339392", "url": "https://it.wikipedia.org/wiki?curid=870060", "title": "County Longford", "text": ""}
{"id": "870061", "revid": "339392", "url": "https://it.wikipedia.org/wiki?curid=870061", "title": "County Louth", "text": ""}
{"id": "870062", "revid": "339392", "url": "https://it.wikipedia.org/wiki?curid=870062", "title": "County Meath", "text": ""}
{"id": "870065", "revid": "339392", "url": "https://it.wikipedia.org/wiki?curid=870065", "title": "County Monaghan", "text": ""}
{"id": "870066", "revid": "1347902", "url": "https://it.wikipedia.org/wiki?curid=870066", "title": "OKB Kuznetsov", "text": "La Kuznetsov S.p.a. precedentemente conosciuta come OKB Kuznetsov o OKB 276 era un OKB ovvero un ufficio tecnico sovietico, che si occupa di progettazione e produzione di motori per l'aviazione, di motori per i gasdotti, di motori per centrali elettriche e di motori per razzi; a capo dell'azienda per 45 anni dal 1949 al 1994 si trovava l'accademico dell'Accademia delle Scienze della Russia Nikolaj Dmitrievi\u010d Kuznecov (23 giugno 1911 - 31 luglio 1995)."}
{"id": "870070", "revid": "339392", "url": "https://it.wikipedia.org/wiki?curid=870070", "title": "County Offaly", "text": ""}
{"id": "870071", "revid": "94902", "url": "https://it.wikipedia.org/wiki?curid=870071", "title": "County Tipperary", "text": ""}
{"id": "870072", "revid": "6923", "url": "https://it.wikipedia.org/wiki?curid=870072", "title": "Teatro Sociale (Sondrio)", "text": "Il piccolo Teatro Sociale di Sondrio, venne completato, nel 1824, su disegno dell'architetto Canonica, uno dei maggiori architetti italiani del primo \u2018800.\nOrigini.\nSino all'inizio del XIX secolo, l'area di piazza Garibaldi era occupata da orti e giardini. Separata, com'era, dalla citt\u00e0 murata dalle mura trecentesche segnate dalla porta detta \u2018Cugnolo\u2019.\nDopo la caduta del Regno italico essa venne attraversata da una nuova \u2018Regia Strada Postale\u2019 ed occupata da un piazzale, dedicato all'imperatore Francesco II, cui venne dedicato un busto.\nIl primo edificio importante che si affacci\u00f2 sulla piazza fu il Teatro Sociale, che fece da riferimento urbanistico per l'allineamento dei successivi edifici ottocenteschi: Casa Lambertenghi, del progettata nel 1826, l'attuale Banca d'Italia, progettata nel 1840, l'\u201cHotel de la Poste\u201d, del 1855, la banca popolare, del 1882.\nL'intervento del Canonica.\nLa costruzione venne finanziata da un gruppo di patrizi e notabili locali, incoraggiati dal \u2018Imperial Regio Delegato della provincia\u2019 (il nostro prefetto), Gaudenzio De Pagave. Quest'ultimo, milanese, si dava molto da fare, organizzando nel 1820 la riapertura del ginnasio ed affidando la costruzione del nuovo ospedale civile al Giacomo Moraglia, uno dei massimi rappresentanti del neo-classicismo del primo \u2018800, allievo del Cantoni.\nCos\u00ec non deve stupire che anche per il teatro, da edificarsi nell'area dell'antico \u2018Lazzaretto\u2019, si ricorresse ad un'altra grande firma, nella persona del Luigi Canonica, gi\u00e0 \u2018architetto reale\u2019 del cessato Regno d\u2019Italia e che si era largamente illustrato in grandi edifici teatrali: il completamento del Teatro Sociale di Como, la costruzione del Teatro Carcano e del Teatro Fiando di Milano, del Teatro Amilcare Ponchielli di Cremona, della sala del Teatro Grande di Brescia, fra le altre realizzazioni. \nIl progetto del Canonica \u00e8 del 1821, mentre il teatro venne inaugurato per il carnevale del 1824.\nNel 1825 il De Pagave pot\u00e9 inaugurare anche il nuovo piazzale antistante, in coincidenza con l'apertura ufficiale al transito della nuova strada dello Stelvio, iniziata appena nel 1819.\nL'edificio.\nCanonica disegn\u00f2 un edificio con una superficie di poco pi\u00f9 di un ettaro, per un'altezza media di circa dieci metri. Con la consueta struttura ad U, con una platea circondata dai palchi che la ridotta della struttura consentiva. L'edificio disponeva di un piccolo casino, ovvero un locale per le feste dei palchettisti, realizzato al primo piano. \nIn tutti i suoi lavori teatrali, infatti, Canonica si ispir\u00f2 agli schemi pi\u00f9 caratteristici del teatro d'opera italiano di gusto neoclassico. Che vennero, in effetti, formati proprio dal Canonica e dal suo maestro Piermarini. Si ignora chi abbia realizzato il cantiere (Canonica, saggiamente, si limitava ai disegni ed alla \u2018direzione artistica\u2019).\nProgressiva ed inesorabile decadenza.\nLa struttura interna \u00e8, tuttavia, oggi difficilmente riconoscibile, a seguito di un distruttivo intervento di recupero avvenuto dopo la guerra. In tale occasione la societ\u00e0 dei palchettisti non accett\u00f2 di mettere a disposizione le somme necessarie per un impellente restauro e decise, piuttosto, di cederlo al cav. Celestino Pedretti. \nLa nuova propriet\u00e0 realizz\u00f2 un radicale intervento di modifica, che trasform\u00f2 la sala in cinematografo e, infatti, \u00e8 oggi conosciuto come \u2018Teatro Pedretti\u2019. Sul fronte vennero aperte un bar e, perfino, un locale notturno sotterraneo. \nDa quel momento esso ospit\u00f2, oltre alle proiezioni, una stagione teatrale organizzata dal Comune, concerti ed altre manifestazioni organizzate da Circolo Musicale CID, le assemblee dei soci della Banca Popolare di Sondrio e del Credito Valtellinese, e, perfino, una trasmissione televisiva condotta da Gad Lerner.\nLa rinascita.\nChiuso al pubblico da oltre dieci anni il teatro \u00e8 ora in fase di ristrutturazione.\nSono infatti ripresi a pieno ritmo i lavori di ristrutturazione e recupero funzionale del \u201cTeatro Sociale\u201d, che erano rimasti interrotti per la crisi che aveva colpito l'Associazione temporanea di imprese appaltatrice. \nDopo l'accordo raggiunto e sottoscritto nell'ottobre 2013 tra il Comune e il Commissario della Societ\u00e0 Sacaim (Societ\u00e0 in amministrazione straordinaria), nel mese di novembre le opere sono riprese e, adesso, si stanno rispettando i tempi previsti.\nIn questo momento l'impresa sta procedendo a realizzare il nuovo arco scenico del teatro cio\u00e8 il grande arco situato nella parte superiore del palcoscenico, che ne delimita lo spazio, incorniciandolo e separandolo da quello destinato agli spettatori. \nLa fine dei lavori, in base al nuovo crono-programma che \u00e8 stato sottoscritto tra le parti, \u00e8 prevista entro la primavera del 2014.\nA seguire, le operazioni di collaudo e quindi a partire dalla nuova stagione teatrale 2014-2015, la struttura verr\u00e0 messa a disposizione dei cittadini di Sondrio e dell'intera provincia. Secondo le previsioni dovrebbe essere una struttura per spettacolo moderna e tecnologicamente avanzata che verr\u00e0 utilizzata per rappresentazioni teatrali, opere liriche, concerti di musica, balletti, convegni e altro."}
{"id": "870073", "revid": "1516566", "url": "https://it.wikipedia.org/wiki?curid=870073", "title": "Cornacchia (araldica)", "text": "In araldica la cornacchia simboleggia la \"concordia\" e la \"fedelt\u00e0 assoluta\" perch\u00e9 questo uccello, rimasto solo, non si unisce pi\u00f9 a nessun altro. L'unico altro uccello a mantenere questo atteggiamento \u00e8 il corvo."}
{"id": "870074", "revid": "339392", "url": "https://it.wikipedia.org/wiki?curid=870074", "title": "County Waterford", "text": ""}
{"id": "870076", "revid": "339392", "url": "https://it.wikipedia.org/wiki?curid=870076", "title": "County Westmeath", "text": ""}
{"id": "870079", "revid": "991694", "url": "https://it.wikipedia.org/wiki?curid=870079", "title": "County Wexford", "text": ""}
{"id": "870081", "revid": "228587", "url": "https://it.wikipedia.org/wiki?curid=870081", "title": "Palazzo Copeta", "text": "Il Palazzo Copeta di Salerno sorge nella parte longobarda della citt\u00e0, sulle pendici del \"Monte Bonadies\", dominato dal Castello di Arechi. Si trova sulla storica \"via Trotula de Ruggiero\" ed ospit\u00f2 l'antica Pretura della citt\u00e0.\nStoria.\nPalazzo Copeta rientra tra le abitazioni civili signorili che vengono edificate nel centro storico di Salerno nel corso del XVIII secolo. Sorge in una posizione rialzata nella zona detta Plaium Montis, nei pressi della Chiesa di S. Maria delle Grazie. Gode di una spettacolare vista sul golfo di Salerno, grazie anche alla pianta ad L che consente la vista della Piana del Sele a sud, e della Costiera amalfitana ad ovest. Alcuni documenti hanno consentito di smentire la tradizione secondo la quale fosse stato costruito sul cimitero del vicino convento. \nIl 18 novembre 1759 il convento di Santa Maria delle Grazie vende a Gerardo Copeta, per la somma di 1200 ducati, una casa con giardino: \nA tali documenti \u00e8 allegata anche una descrizione del complesso, da cui si evince anche l'esistenza di un giardino con agrumi. Il palazzo quindi non viene costruito ex novo, ma corrisponde ad una ristrutturazione di quello precedente con l'aggiunta di un piano.\nI Copeta non avevano origini nobili. Sembra tuttavia che uno dei suoi membri sia stato vescovo: cos\u00ec lascia pensare lo stemma affrescato sulla volta dell'androne. Costui potrebbe essere Biagio, che divenne vescovo di Mottola nel 1727.\nFu una delle ultime sedi della Scuola medica salernitana, che fu chiusa da Gioacchino Murat nel 1811. Le rimanenti \"Cattedre di Medicina e Diritto\" della Scuola Medica Salernitana, operarono nel vicino Convitto nazionale Torquato Tasso per un cinquantennio, a partire dal 1811. Queste Cattedre facevano uso dei saloni del Palazzo Copeta fino alla loro chiusura nel 1861 per ordine di Francesco De Sanctis, ministro del Regno d'Italia.\nArchitettura.\nL'edificio \u00e8 composto da due bracci raccordati ad angolo retto con esposizione a ponente e a mezzogiorno, verso il mare, dominando l'intero Golfo di Salerno. La sua struttura, rialzata e esposta al sole, si lega alle ville dell'area vesuviana. Il portale di ingresso \u00e8 in piperno e con conci a rilievo alternati, richiamando al modello sanfeliciano di palazzo Palmarice a Napoli. L'androne \u00e8 ribassato e sfocia in un cortile poligonale, delimitato da una cortina con decorazioni in stucco e fontana, dove un tempo si aprivano stalle, falegnameria e depositi, oggi diventati civili abitazioni. \nGli appartamenti sono distribuiti su due piani a cui si accede attraverso una scala che, come sul modello napoletano, predilige spazi vuoti per ricevere luce naturale. Le decorazioni giocano sul contrasto tra piperno e stucchi, con l'inserimento di stelle ad otto punto che coprono quasi tutto il soffitto dei pianerottoli. Tutto il palazzo \u00e8 caratterizzato da numerosi balconi, decorati con timpani triangolari e ad arco ribassato disposti alternativamente."}
{"id": "870091", "revid": "599013", "url": "https://it.wikipedia.org/wiki?curid=870091", "title": "Forte Verle", "text": "Il Forte Verle (o pi\u00f9 precisamente \"Forte Busa di Verle\" e in tedesco \"Werk Verle\") \u00e8 una fortificazione militare, situata sulla Piana di Vezzena ad un'altitudine di 1.504 m s.l.m., in provincia di Trento, poco distante dal forte Vezzena. Il forte appartiene al grande sistema di fortificazioni austriache al confine italiano ed \u00e8 una delle sette fortificazioni dello sbarramento Lavarone-Folgaria.\nIl forte si trova vicino al Passo Vezzena, nella parte nord-ovest del massiccio dell'Altopiano dei Sette Comuni, nel comune di Levico Terme.\nStoria.\nCostruito nel primo decennio del XX secolo dagli austro-ungarici, era posto in una zona strategica, poich\u00e9 poco distante dal confine con il Regno d'Italia. Sub\u00ec parecchi pesanti bombardamenti durante la prima guerra mondiale da parte dell'esercito italiano (in particolare dai forti Verena e Campolongo, cui non poteva rispondere al fuoco), tanto che ancora oggi \u00e8 possibile, nonostante le precarie condizioni dello stabile, osservare i crateri provocati dai proiettili d'artiglieria.\nDopo l'offensiva del maggio 1916, il forte pesantemente danneggiato fu in buona parte riparato e ricostruito. Rimase come punto di collegamento con il sistema degli altipiani. L'attuale stato di degrado fu dovuto in primo luogo al recupero dell'acciaio delle cupole e degli scudi corazzati da parte del governo italiano in previsione della guerra d'Etiopia del 1936. I restanti danni furono fatti nell'immediato secondo dopoguerra da parte dei \"recuperanti\". Di dimensioni ridotte rispetto al Forte Belvedere Gschwent di Lavarone e al Forte Campo Luserna, aveva una volumetria di circa 50.000 metri cubi.\nDurante la Grande Guerra nella guarnigione del forte combatterono anche lo scrittore austriaco Fritz Weber, autore del libro \"Tappe della disfatta\", e il regista e scrittore sudtirolese Luis Trenker.\nArmamento.\nEra armato con 4 obici da 100\u00a0mm montati sotto cupole corazzate girevoli di 25\u00a0cm di spessore, 4 cannoni da 6\u00a0cm nel fortino di controscarpa, 2 cannoni da 80 nella batteria \"Traditor\" e 15 mitragliatrici. Ospitava 200 artiglieri e 100 fanti, sotto il comando del tenente Giebermann prima e del sottotenente Julius Papak poi."}
{"id": "870095", "revid": "124217032", "url": "https://it.wikipedia.org/wiki?curid=870095", "title": "Colognola (Bergamo)", "text": "Colognola (\"Cologn\u00f6la\" in dialetto bergamasco) \u00e8 un quartiere della citt\u00e0 di Bergamo, fino al 1927 comune autonomo con il nome di \"Colognola del Piano\".\nStoria.\nI primi documenti che citano Colognola risalgono al XII secolo, ma ritrovamenti archeologici fanno supporre la sua esistenza gi\u00e0 in epoca romana. \u00c8 certo comunque che nell'XI secolo le aree destinate all'agricoltura, la cui propriet\u00e0 era in mano generalmente ai conventi, subirono un incremento, cereali e vite si alternavano a boschi di castagni e querce.\nL'abitato era costituito da una via principale con porte all'ingresso (ne esiste ancora traccia di una del XIII secolo) e strade laterali a fondo chiuso, a formare una sorta di fortificazione.\nNel XIII secolo ci fu un ulteriore impulso all'aumento delle terre coltivate, parte della propriet\u00e0 passa in mano a privati tra cui la famiglia Suardi cui si fanno risalire in Colognola case in muratura fortificate e la presenza di una vera e propria guarnigione.\nLa tecnica di coltivazione dell'epoca prevedeva che i filari di vite fossero collocati nei campi di cereali. Nel XIV secolo, per recuperare i terreni acquitrinosi, prende piede la coltivazione del guado, da cui si estrae un colorante indaco utilizzato nella tintura della lana.\nSempre del XIII secolo \u00e8 la costruzione fuori dell'abitato della chiesa di \"San Pietro ai Campi\" di cui resta oggi parte del campanile e una parete dopo una ricostruzione del 1842. Fino al XVI secolo funse anche da cimitero.\nNegli statuti cittadini, risalenti al XIV e XV secolo, il borgo viene citato come comune autonomo inserito nella \"Facta di Santo Stefano\", con territorio corrispondente a quello attuale, con unione fiscale con Azzano e \"Calvi\".\nNel 1428 Bergamo passa dai Visconti di Milano alla Repubblica di Venezia e gran parte delle terre di Colognola in mano ai Suardi furono confiscate, in piccola parte vendute, ma il grosso assegnato a Federico Rivola e a Detesalvo Lupi per i servizi resi.\nCon la Serenissima vi fu anche un'importante opera di accorpamento delle piccole entit\u00e0 territoriali, tanto che il borgo venne aggregato alla citt\u00e0 di Bergamo, nella \"contrada dei Corpi Santi\", che raggruppava tutti i borghi posti all'esterno della cinta daziaria delle muraine.\nOpere di canalizzazione (che portarono alla creazione della roggia Morlana, tuttora esistente) e bonifica nonch\u00e9 l'introduzione della tecnica della rotazione nel XV secolo permisero l'irrigazione di una maggiore estensione di terreno e incrementarono la resa delle coltivazioni. I filari di vite sparirono dai campi, i vigneti diventarono coltivazioni a s\u00e9 stanti e la possibilit\u00e0 di produrre del foraggio permise l'allevamento su scala pi\u00f9 ampia.\nDopo la pestilenza del 1630 e le carestie del 1650 e 1675 molte terre furono destinate alla coltivazione di granoturco, pi\u00f9 produttivo, che se da un lato scongiurava la fame dall'altro rese la pellagra endemica.\nSempre nei secoli XVII e XVIII la bachicoltura cambi\u00f2 il volto della zona: filari di gelsi si allineavano lungo campi e strade e la necessit\u00e0 di nuova mano d'opera raddoppi\u00f2 la popolazione.\nNel 1798, con l'avvento della napoleonica Repubblica Cisalpina, il borgo riacquis\u00ec la propria autonomia amministrativa, anche se la successiva riorganizzazione territoriale, avvenuta nel 1809, vide Bergamo espandere i propri confini inglobando nuovamente Colognola. Nel 1816, in seguito al passaggio del Lombardo-Veneto agli austriaci, il territorio bergamasco sub\u00ec l'ennesima modifica, contesto nel quale venne ricreata l'entit\u00e0 territoriale di \"Colognola\", che nel 1863 venne rinominata in \"Colognola del Piano\".\nNella seconda met\u00e0 del XIX secolo il passaggio della ferrovia nel 1857 e la costruzione nel 1887 dello stabilimento della \"Societ\u00e0 del Gr\u00e8s\" cambi\u00f2 la tipologia della popolazione per l'afflusso di numerose famiglie operaie.\nNel 1909 fu costruita la scuola elementare, tuttora in uso, nei cui pressi, alla fine della prima guerra mondiale, Colognola a commemorazione dei propri caduti piant\u00f2 degli ippocastani, uno per ogni caduto, molti dei quali resistono ancor oggi.\nCon regio decreto del 10 febbraio 1927 Colognola fu annessa al territorio comunale di Bergamo insieme a Grumello del Piano, Redona e Valtesse.\nNegli anni sessanta fu edificata la nuova chiesa parrocchiale di San Sisto su progetto di Giovanni Muzio (1966), e nei decenni successivi furono edificati molti nuovi appartamenti incrementandone la popolazione. Stretta a sud-est dall'autostrada e separata dalla citt\u00e0 da una zona industriale e dalla circonvallazione, Colognola \u00e8 a tutti gli effetti un paese alla periferia della citt\u00e0.\nMonumenti e luoghi d'interesse.\nL'esigenza di una chiesa all'interno dell'abitato port\u00f2 alla costruzione nella seconda met\u00e0 del Novecento della chiesa di Santa Maria Purificata divenuta in seguito la parrocchiale di San Sisto. La chiesa \u00e8 stata progettata da Giovanni Muzio con la posa della prima pietra il 30 dicembre 1964 dal vescovo Clemente Gaddi, che la consacr\u00f2 con il titolo di San Sisto donando e sigillando nell'altare maggiore le reliquie dei santi Alessandro di Bergamo, Giacomo apostolo, Francesca Saveria Cabini, Sisto e il beato Luigi Palazzolo.\nInfrastrutture e trasporti.\nDal 1880 al 1920 la localit\u00e0 era servita da una fermata posta lungo la tranvia Lodi-Treviglio-Bergamo; nel 1919, nell'ambito dei lavori di ampliamento della rete tranviaria di Bergamo, quest'ultima raggiunse Colognola sfruttando in parte il percorso della tranvia a vapore, elettrificato. L'inaugurazione di tale tratta avvenne il 3 maggio 1925. La linea rimase in esercizio fino al 1956, quando fu sostituita da una filovia, a sua volta soppressa nel 1978.\nIl quartiere \u00e8 nelle vicinanze del trafficato aeroporto di Orio al Serio. Molti cittadini lamentano il disagio acustico che questo porta.\nConfini della parrocchia.\nConfine comunale di Bergamo; sedime della ferrovia Treviglio-Bergamo fino a Via Ravizza; Via Ravizza per met\u00e0; Via Galli per met\u00e0; Via San Bernardino per met\u00e0 fino a Via Canovine; Via Canovine per met\u00e0, proseguendo lungo il suo antico tracciato fino a Via Zanica; Via Zanica per met\u00e0 fino all'Istituto Italiano di Arti Grafiche escluso. "}
{"id": "870102", "revid": "74801", "url": "https://it.wikipedia.org/wiki?curid=870102", "title": "Contea di Fayette (Iowa)", "text": "La contea di Fayette (in inglese Fayette County) \u00e8 una contea dello Stato USA dell'Iowa. Al censimento del 2000 la popolazione era di abitanti. Il suo capoluogo \u00e8 West Union.\nGeografia fisica.\nL'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nOrigini del nome.\nPrese il nome da Gilbert du Motier de La Fayette, militare e politico francese che giunse in America nel 1777 per combattere nella Guerra d'indipendenza e che fu maggior generale dell'esercito continentale.\nStoria.\nLa contea di Fayette venne costituita il 21 dicembre 1837 come parte del Territorio del Wisconsin, nel corso dell'ampia riorganizzazione della contea di Dubuque, includendo parti degli attuali Iowa, Minnesota, e Nord e Sud Dakota. Divenne parte del Territorio dell'Iowa quando questo venne creato il 4 luglio 1838. La contea di Fayette venne drasticamente ridotta di dimensioni nel 1843, e poi ulteriormente divisa nel 1847 appena l'Iowa divenne uno degli Stati federati. La contea fu istituita ufficialmente nel 1850."}
{"id": "870103", "revid": "73843", "url": "https://it.wikipedia.org/wiki?curid=870103", "title": "Vladi Carlo Panato", "text": "Fin da giovane inizia ad avvicinarsi al mondo della canoa discesa, facendo pratica sul fiume di casa, l'Adige. La canoa sulla quale si specializza \u00e8 la canadese monoposto, ovvero un'imbarcazione particolare, in cui anzich\u00e9 rimanere seduti si sta in ginocchio e si utilizza una pagaia con una sola pala.\nA soli 21 anni, nel 1993, dopo essersi gi\u00e0 fatto notare nelle gare precedenti, Vladi Panato supera il primo grande traguardo, vincendo i Campionati mondiali di canoa/kayak discesa 1993, svoltisi a Croviana e Caldes in Val di Sole sul torrente Noce. A questo seguiranno altri 8 titoli iridati individuali ed uno a squadre (l'ultimo nel mese di giugno 2008 ad Ivrea nella specialit\u00e0 dello sprint), per un palmar\u00e8s complessivo di 10 Campionati del mondo, 11 Coppe del mondo, e 5 titoli europei (1997, 1999, 2005, 2007 e 2009). A questi sono da aggiungere numerosi podi nazionali e internazionali. Allenato da Alviano Mesaroli gareggia per il Canoa Club Pescantina da sempre."}
{"id": "870109", "revid": "287204", "url": "https://it.wikipedia.org/wiki?curid=870109", "title": "Palazzo d'Avossa", "text": "Il Palazzo d'Avossa si trova nel cuore del centro storico di Salerno sulla Via delle Botteghelle, a poca distanza dal Duomo e dall'antica Via dei Mercanti, all'interno della parte orientale delle mura romane del III - IV sec. nel quartiere detto dei \"barbuti\", da quando i Longobardi occuparono Salerno e vi si stabilirono.\nCaratteristiche e storia.\nDi costruzione seicentesca, sub\u00ec gravi danni nel corso dei terremoti verificatisi a Salerno nel 1685, 1688 e 1694. Nel secolo successivo l'architetto Ferdinando Sanfelice oper\u00f2 una completa ristrutturazione dell'edificio in stile barocco campano.\nIl Palazzo \u00e8 il pi\u00f9 grande edificio storico dell'antica Salerno. Si estende infatti per un'area di circa 1.330 metri quadrati, coperti da quattro piani che raggiungono un'altezza di circa 20 metri sopra il livello di via delle Botteghelle. Inoltre possiede una raffinata balconata, ornata originariamente da sedici busti marmorei.\nIn origine di propriet\u00e0 della nobile famiglia Della Calce, Patrizi Salentini, venne ceduto il 6 ottobre del 1785 dalla vedova di Don Prospero Della Calce, Donna Batrice Pagano, ai fratelli Don Diego e Don Michele d'Avossa di Bergara.\nLo stemma dei Della Calce (\"di azzurro alla Sirena al naturale con la coda bifida sul mare dello stesso e capo d'oro con aquila imperiale\"), che sormontava il portone principale, venne cos\u00ec sostituito da quello dei d'Avossa (\"d'azzurro a due leoni d'oro affrontati e tenenti tra le zampe posteriori due ossa d'argento in croce di S. Andrea, sostenuti da tre monti all'italiana di verde e sormontati da tre stelle d'oro poste 2 e 1\"), famiglia patrizia e ramo italiano dei Marchesi Abos di Bergara, originari della citt\u00e0 di Tramacastilla (Aragona), giunta a Salerno nel XVI secolo.\nVarcato il portale d'ingresso si accede in un cortile interno a pianta quadrata ornato ai lati da cinque statue della fine del XVII sec. (una di queste \u00e8 molto pi\u00f9 antica ed \u00e8 stata identificata come una copia romana di un capolavoro greco del terzo quarto del V sec. a.C.)\". \"Nel lato sud si aprono due ampi locali adibiti a scuderie mentre sul lato nord si apre uno scalone aperto, sulle cui pareti, affrescate da scene della \"Gerusalemme liberata\" di Torquato Tasso, oggi quasi completamente perdute, sono ancora visibili dei mascheroni spegni torcia. L'ampio salone al piano nobile (Sala delle Feste), sormontato da un palco ligneo per i musici, conserva affreschi raffiguranti scene mitologiche, si accede poi alla \"Sala dell'Abbondanza\", le cui volte appaiono affrescate da una deliziosa allegoria de \"l'Abbondanza e la Fortuna\", di autore campano del XVIII sec. D'infilata, si susseguono la Sala delle Dame, la Saletta di Don Saverio, la Biblioteca e la piccola Cappella.\nNell'aprile del 1799 il palazzo conobbe un grave saccheggio ad opera delle truppe napoleoniche: danni irreparabili subirono la sala delle Feste, le stanze di Carlo III, la Biblioteca che venne privata di gran parte della ricca collezione medico-scientifica e dell'archivio familiare col\u00e0 custodito.\nDal 1851 al 1865 trova sede in un'ala del palazzo la \"Real Casina de' Nobili di Salerno\", poi trasferita a palazzo Genovese.\nNel 1944 vi trovarono sede alcuni Uffici del Governo Provvisorio del Regno del Sud con Salerno capitale.\nDal 1980 al 2011 Palazzo d'Avossa \u00e8 stata sede della Soprintendenza per i beni architettonici e per il paesaggio, per il patrimonio storico, artistico e demoetnoantropologico di Salerno e Avellino.\nDal gennaio 2012 \u00e8 sede di alcuni uffici della Provincia di Salerno.\nOspiti illustri.\nFra le personalit\u00e0 ospitate nel corso della plurisecolare storia del palazzo, si ricordano:"}
{"id": "870111", "revid": "287204", "url": "https://it.wikipedia.org/wiki?curid=870111", "title": "Classe Nimitz (romanzo)", "text": "Classe Nimitz \u00e8 il primo libro di Patrick Robinson che d\u00e0 inizio ad una serie di avventure marinare moderne, in una cornice tecnologica ed iperrealistica: l'autore si \u00e8 avvalso della consulenza di Sir John \"Sandy\" Woodward, ammiraglio sommergibilista britannico che ha partecipato nel 1982 alla guerra delle Falkland come comandante della task force della \"Royal Navy\", e vi sono diversi riferimenti all'affondamento da parte del sottomarino nucleare \"Conqueror\" dell'incrociatore argentino General Belgrano in prossimit\u00e0 del \"banco di Burdwood\", una zona di elevato interesse naturalistico. \nNella postfazione, inoltre, lo stesso Woodward, dichiara di aver cognizione del fatto che in diversi vedano il personaggio di Iain MacLean come una sua raffigurazione, ma di riconoscervisi solo in parte. Prima della narrazione si trova una prefazione che racconta dettagliatamente le funzionalit\u00e0 e la vita a bordo di una portaerei a propulsione nucleare statunitense della classe Nimitz, e le capacit\u00e0 operative del suo gruppo da battaglia.\nTrama.\nLa \"USS Thomas Jefferson\", una portaerei di classe Nimitz della U.S. Navy (la nave \u00e8 immaginaria, ma non la sua classe di appartenenza), affonda per motivi non ben chiari; gli alti papaveri civili di Washington non sono convinti che sia un atto di guerra o terroristico, soprattutto perch\u00e9 temono le conseguenze di tale ammissione: una dichiarazione di guerra contro le superpotenze rivali all'America, in particolare Russia e Cina. per questo esortano il Presidente a nascondere la teoria di un siluro atomico nemico alterando la versione dei fatti.\nMa il capitano di corvetta Bill Baldridge, fratello del capo operazioni a bordo della \"Jefferson\" ed esperto ufficiale alle armi sui sottomarini, non ci crede; per lui la \"Jefferson\" \u00e8 stata colpita da un siluro nucleare lanciato da un sottomarino. Nonostante lo scetticismo dei civili e grazie all'aiuto del capo di stato maggiore della Marina e del direttore della National Security Agency ammiraglio Arnold Morgan, convince il presidente degli Stati Uniti ad aprire una indagine riservata.\nQuesta lo porta in Inghilterra, dove il suo sospetto trova conferma: l'autore dell'attacco, nelle vesti di un ufficiale israeliano, Benjamin Adnam, \u00e8 stato addestrato dagli inglesi, ed \u00e8 stato l'amante della bella figlia dell'ammiraglio Iain MacLean che lo ha addestrato. Ma scavando, si scopre che in realt\u00e0 Adnam \u00e8 un agente iracheno infiltrato giovanissimo in Israele e mandato a studiare in Inghilterra.\nGli investigatori dimostrano anche che un sottomarino diesel-elettrico russo della classe Kilo, ufficialmente affondato, \u00e8 stato in realt\u00e0 \"affittato\" da Adnam insieme con il suo equipaggio, e tra le armi a bordo vi erano anche due siluri SAET-80 a testata nucleare.\nMa il presidente non \u00e8 ancora convinto della possibilit\u00e0 che tra questi fatti e la distruzione della \"Jefferson\" vi sia un legame, in quanto il sommergibile russo \u00e8 stato dato per disperso nel mar Nero, ed \u00e8 praticamente impossibile per un sottomarino passare furtivamente lo stretto del Bosforo, data la ridotta profondit\u00e0 del canale. Ma Baldridge, che aveva avuto gi\u00e0 uno scambio di idee con l'istruttore inglese, riesce a far approvare un tentativo di attraversamento per dimostrare che questo \u00e8 possibile; poich\u00e9 per\u00f2 gli americani non dispongono da tempo di sottomarini diesel-elettrici, pi\u00f9 piccoli, silenziosi e maneggevoli di quelli nucleari, gli inglesi mettono a disposizione un sommergibile della classe Upholder, con il quale il tentativo, tra qualche rischio, va a buon fine.\nOra inizia la caccia all'assassino. Tra un lavoro di intelligence ed una strana soffiata, questo trover\u00e0 sulla sua rotta per il Sud America, presso le isole Falkland, il sottomarino americano Columbia (un recente sub della classe Los Angeles), che lo affonder\u00e0 dopo averlo identificato con certezza. Qualcosa fa per\u00f2 pensare che Adnam non fosse a bordo, e infatti, gli israeliani mandano in regalo all'ammiraglio Morgan le prove della sua supposta eliminazione avvenuta al Cairo. Ma rimangono dei dubbi..."}
