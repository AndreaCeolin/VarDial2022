{"id": "831019", "revid": "1457847", "url": "https://it.wikipedia.org/wiki?curid=831019", "title": "Formula 1 e la televisione", "text": "La Formula 1 e la televisione hanno avuto un rapporto sinergico sin dagli anni sessanta. La stagione 1973 fu la prima a essere trasmessa in mondovisione, mentre i diritti televisivi fino alla stagione 1980 furono appannaggio dell'Eurovisione, prima di passare sotto il controllo di Bernie Ecclestone e successivamente di Liberty Media.\nIl Gran Premio del Canada della stagione 2005 venne visto da 53 milioni di telespettatori risultando essere cos\u00ec il secondo evento sportivo pi\u00f9 visto dell'anno, dietro soltanto la finale della UEFA Champions League. Le 18 gare della stagione 2006 sono state viste complessivamente da 154 milioni di telespettatori; la diretta dell'ultima gara stagionale, il Gran Premio del Brasile 2006, \u00e8 stata vista da 83 milioni di telespettatori. Secondo le cifre ufficiali fornite dalla Formula One Management, la media dei telespettatori che assistono al singolo evento si aggira attorno ai 58 milioni.\nLa Formula 1 \u00e8 trasmessa nel mondo dalla RTL, quella che ha trasmesso pi\u00f9 a lungo le gare, dalla British Broadcasting Corporation (BBC) in Inghilterra, da The Sports Network in Canada, e da NBC Sports negli Stati Uniti. Molte altre televisioni trasmettono in diretta. In Australia, la F1 viene trasmessa da Network Ten e da One. A met\u00e0 degli anni 2000, anche l'emittente Al Jazeera nel Medio Oriente aveva trasmesso qualche gara in un mercato che fino allora era rimasto abbastanza assopito, almeno prima della nuova gara nel Bahrain e in quella negli Emirati Arabi Uniti, ad Abu Dhabi, iniziata a gareggiare a partire dal 2009.\nDall'Eurovisione alla \"Bernievision\".\nL'Eurovisione rinunci\u00f2 ai diritti televisivi nei primi anni ottanta perch\u00e9 la televisione tedesca non intendeva continuare a investire in uno sport che in quel momento non aveva impegnati n\u00e9 piloti n\u00e9 costruttori tedeschi. Durante i primi anni 2000, la \"Formula One Administration\" governata da Bernie Ecclestone cre\u00f2 un buon numero di marchi registrati, il logo e un sito internet ufficiale per la Formula 1 per donargli un'identit\u00e0 ben definita. Ecclestone nel 1996 fu uno dei primi a sperimentare un sistema televisivo digitale di ripresa delle gare (comunemente chiamato \"Bernievision\") lanciato in occasione del Gran Premio di Germania del 1996 in collaborazione con la televisione satellitare tedesca DF1 trent'anni dopo la prima trasmissione televisiva a colori di un Gran Premio di F1, il Gran Premio di Germania del 1967 corso al Nurburgring. Questo servizio offriva visuali simultanee da diverse posizioni (come la super regia, telecamere a bordo, in alto, in basso, sul retro, a livello suolo, i momenti migliori comunemente detti highlights, riprese dalla pit lane e la schermata dei tempi), che comportava un notevole dispendio di telecamere e diverso personale tecnico\u2013giornalistico rispetto alla trasmissione convenzionale. \u00c8 stato introdotto in molte nazioni nel corso degli anni (in Italia fu TELE+ con il canale specifico TELE+ F1 a offrire tale servizio) ma venne chiuso dopo la fine della stagione 2002 per problemi finanziari.\nRiprese digitali, podcasting e videotelefono.\nAdesso tutte le stazioni televisive che hanno acquisito i diritti della Formula 1 usufruiscono delle riprese in esclusiva mondiale prodotte dalla Formula One Management, che \u00e8 l'unico ufficiale. La regia viene coordinata unilateralmente in ciascuna delle nazioni che ospitano il Gran Premio come la ITV per il Gran Premio di Gran Bretagna e la RAI per il Gran Premio d'Italia, con ciascuna emittente che ha la possibilit\u00e0 di usufruire di telecamere personalizzate. Queste ultime possono essere utilizzate sulla griglia di partenza \u2013 in occasione della pausa che intercorre tra la chiusura della pit lane e la partenza del giro di ricognizione prima della gara \u2013 e sul retro del paddock per le interviste ai piloti. La sola stazione che ha qualche differenza \u00e8 il canale tedesco satellitare Sky Deutschland, che offre tutte le sessioni di prove \u2013 anche quelle libere del venerd\u00ec \u2013 dal vivo e interattive, incluse naturalmente le riprese on-board. Il servizio \u00e8 visto in Europa dalla fine del 2002, quando i costi per mantenere una televisione digitale interattiva erano troppo alti e furono in larga parte la causa del fallimento del canale F1 Digital+ lanciato attraverso la Sky Digital in Inghilterra. I prezzi erano troppo alti per gli spettatori, i quali potevano comunque vedere le qualifiche e la gara liberamente su ITV. Di recente, in Inghilterra \u00e8 stato lanciato un servizio di podcasting sulla Formula 1 per la telefonia cellulare di terza generazione. La scommessa per il futuro sar\u00e0 quella della visione di prove e gare sui videotelefonini, esattamente come gi\u00e0 avvenuto durante il campionato del mondo di calcio FIFA nel 2006.\nDal campo lungo alle telecamere on-board.\nNaturalmente nella storia della Formula 1 e dei suoi rapporti con la televisione non vanno dimenticati il sistema delle riprese, dai primi campi lunghi degli anni sessanta e settanta, alle telecamere posizionate su elicotteri o sul famoso dirigibile della Goodyear \u2013 in seguito scomparso\u00a0\u2013 dalle prime sovraimpressioni, in principio sporadiche e poi fisse, per finire con le riprese on-board camera, iniziate con rudimentali sistemi sin dalla met\u00e0 degli anni sessanta per passare alle sofisticatissime apparecchiature odierne.\nI diritti TV in Italia e i telecronisti italiani.\nLe trasmissioni televisive.\nLa Formula 1 in Italia ha sempre goduto di forte popolarit\u00e0, dovuta soprattutto alla presenza, fin dagli albori, di varie scuderie italiane. Questa popolarit\u00e0 fu sfruttata dalla Rai, dapprima con le trasmissioni radio e successivamente con quelle televisive. Il primo gran premio di cui si hanno notizie di trasmissione \u00e8 il Gran Premio d'Italia del 1953: esso venne trasmesso in diretta parziale con il commento di Piero Casucci, primo telecronista italiano, dall'emittente di stato le cui trasmissioni erano solamente sperimentali. Per alcuni anni l'emittente si limit\u00f2 a trasmettere solamente alcuni spezzoni delle gare, come le partenze e i sorpassi. Dai primi anni sessanta la copertura delle gare aumenta con la trasmissione completa di alcune gare tra cui il Gran Premio d'Italia e quello di Monaco e con la confermata trasmissione di spezzoni delle restanti gare. Nel 1963 accanto a Casucci fa la sua prima comparsa il giornalista Mario Poltronieri che dal 1968 diverr\u00e0 la voce ufficiale della Formula 1 in Italia fino alla stagione 1994, dapprima da solo e poi con il giornalista del Corriere della Sera Giancarlo Falletti, il progettista Enrico Benzing fino alla stagione 1978, quindi con il radiocronista della RTSI Sergio Noseda nel biennio 1979-1980, e infine con Ezio Zermiani, Gianfranco Palazzoli e Clay Regazzoni dal 1981 al 1994.\nParallelamente alla rete di stato, tutti i gran premi tra il campionato del 1987 e quello del 1990, sono stati trasmessi anche dalla rete monegasca in lingua italiana Telemontecarlo. Tale rete televisiva possedeva infatti lo status di televisione straniera, ma era fruibile in gran parte della penisola e poteva quindi trasmettere le manifestazioni sportive di esclusiva RAI. La telecronaca di tutti questi gran premi \u00e8 stata affidata alla coppia formata da Renato Ronco e Mauro Forghieri a cui si aggiunge nel 1989 Patricia Plichard per le interviste dai box.\nNel 1991, conseguentemente alla legge Mamm\u00ec dell'anno precedente, si assiste ad una completa rivoluzione. Le emittenti private acquisirono il diritto alla trasmissione in diretta e ci\u00f2 permise al gruppo Fininvest e a Telepi\u00f9 di acquisire i diritti di alcune gare, in quanto in quegli anni non esisteva una vendita centralizzata dei diritti televisivi. La stagione 1991 vide quindi 8 gran premi trasmessi su Rai 2 con la telecronaca del confermato Poltronieri e 8, tra cui il Gran Premio d'Italia trasmessi su Italia 1 con la telecronaca affidata all'ex pilota di Formula 1 Andrea De Adamich coadiuvato da Guido Schittone e Patricia Plichard in collegamento dai box, ruolo che gi\u00e0 aveva svolto su Telemontecarlo.\nTale situazione rimane invariata anche per le successive tre stagioni: dalla stagione 1992 a quella 1994 Rai e Fininvest si spartiscono equamente i gran premi, 8 a testa, e confermano le squadre di commento gi\u00e0 viste negli anni precedenti. L'unico cambio \u00e8 quello che vede Claudia Peroni sostituire Patricia Plichard dai box per le reti Fininvest.\nLa stagione 1995 invece vide la Rai, orfana del pensionato Poltronieri (che rimase comunque opinionista in studio) sostituito da Amedeo Verduzio con il commento tecnico di Emanuele Pirro, e probabilmente colpita dagli avvenimenti del tragico weekend del Gran Premio di San Marino 1994 per la prima volta con soli 6 Gran Premi trasmessi in diretta contro gli 11 delle reti Fininvest. Tale situazione sar\u00e0 il preludio di ci\u00f2 che accadr\u00e0 nella stagione successiva quando la FIA decider\u00e0 di vendere in blocco i diritti televisivi di tutto il campionato. L'esclusiva di tutti i gran premi della stagione 1996 fu interamente nelle mani di Fininvest/Mediaset. Dalla stagione 1991 a quella 1995 I warm-up di tutte le gare e i gran premi trasmessi da Fininvest venivano anche replicati in differita su Telepi\u00f9 con la stessa telecronaca. \nDalla stagione 1997 la FIA effettuer\u00e0 una separazione dei diritti televisivi, suddividendoli in due pacchetti: il primo, relativo alla trasmissione terrestre in chiaro, viene acquisito dalla Rai che affida la telecronaca a Gianfranco Mazzoni, gi\u00e0 radiocronista di \"Tutto il calcio minuto per minuto\" e che gi\u00e0 nelle stagioni precedenti aveva affiancato Mario Poltronieri prima e Amedeo Verduzio poi. Mazzoni si avvale del commento tecnico di Giorgio Piola, Gianfranco Palazzoli e Ren\u00e9 Arnoux, sostituito nel 1998 da Ivan Capelli. Le interviste sono curate ancora una volta da Ezio Zermiani insieme al poliglotta Ettore Giovannelli che dopo un anno di \"tirocinio\" lo sostituir\u00e0 a partire dal 1999. \nIl secondo pacchetto, relativo alla trasmissione a pagamento, viene invece venduto alla piattaforma TELE+ che, sfruttando la piattaforma \"Bernievision\" ideata da Bernie Ecclestone, pot\u00e9 trasmettere oltre alle gare anche prove libere, qualifiche e diversi contenuti esclusivi riservati ai suoi abbonati e non fruibili sulla rete pubblica. Per la telecronaca, la pay-tv si affida al giornalista Paolo Leopizzi, affiancato per una sola stagione da Ivan Capelli, poi passato alla Rai, e in seguito da Cesare Fiorio, Gabriele Tarquini, e l'ingegnere Mauro Forghieri, arrivato da TMC.\nTale dualit\u00e0 permane fino alla stagione 2003 quando la piattaforma ideata da Ecclestone chiude e Telepi\u00f9, pur mantenendo i diritti di trasmissione satellitare, riduce i contenuti esclusivi e affida la telecronaca alla coppia formata da Lucio Rizzica e Gabriele Tarquini. La coppia viene confermata anche dopo i primi undici gran premi, quando la piattaforma chiude e viene assorbita in Sky e la trasmissione degli ultimi cinque gran premi viene affidata alla neonata Sky Sport. La piattaforma decider\u00e0 di non acquisire i diritti per la stagione successiva e la Rai proporr\u00e0 fino al 2007 qualifiche e gran premi in esclusiva.\nLa trasmissione dei gran premi sul satellite si ripresenta dal Gran Premio di Monaco 2007 e fino al termine della stagione 2009, quando Sky Sport ritorna a trasmettere prove libere, qualifiche e gare, seppure in modalit\u00e0 non esclusiva, poich\u00e9 qualifiche e gare erano comunque visibili in diretta anche in chiaro sulle reti Rai. Le telecronache furono affidate dapprima a Paolo Leopizzi, poi dal Gran Premio di Gran Bretagna a Carlo Vanzini, mentre al commento tecnico si sono alternati Gabriele Tarquini, Gian Carlo Minardi e Marc Gen\u00e9 (poi spalla tecnica di Antonio Lobato ad Antena 3).\nPer le successive tre stagioni, dal 2010 al 2012, l'esclusiva dei gran premi torna appannaggio della Rai, con la ormai collaudata coppia formata da Gianfranco Mazzoni e Ivan Capelli.\nIl 6 giugno 2012 Sky Italia acquisisce i diritti televisivi della Formula 1 e delle relative serie minori (GP2, GP3 e Porsche Supercup) per tre stagioni (con opzione di altri 2 anni) a partire dal 2013. Questo comporta la diretta in esclusiva di prove libere, qualifiche e gare di 10 dei 19 gran premi al momento in calendario, che andranno in onda anche sulle reti Rai seppure solo in differita. Per gli altri nove gran premi (compreso il Gran Premio d'Italia) prove libere, qualifiche e gara sono state trasmesse in diretta sia sui canali di Sky Italia che in chiaro sui canali Rai. La richiesta economica che Bernie Ecclestone aveva fatto alla Rai per rinnovare il contratto previsto dal Patto della Concordia \u00e8 stata giudicata inaccettabile dal CdA di Viale Mazzini, che ha deciso di rinnovare solamente i diritti in chiaro pagando una quota di 100 milioni di euro. \nDal 2018 Sky ha ottenuto l'esclusiva dei Gran Premi in Italia, con l'uscita di scena della Rai (la quale ha trasmesso solo il Gran Premio d'Italia 2018 in diretta non esclusiva), la cui offerta per la trasmissione in chiaro \u00e8 stata definitivamente rifiutata dalla FOM nel gennaio 2018; cinque gare (tra cui lo stesso Gran Premio d'Italia) sono state trasmesse in diretta in chiaro anche su TV8, di propriet\u00e0 di Sky. Quest'ultimo canale trasmette comunque tutte le differite delle gare (nel 2018 di norma alle ore 21, mentre dal 2019 per i GP d'Australia e asiatici la trasmissione \u00e8 prevista alle 14, per le gare europee alle 18 e per quelli serali alle 21). Le gare in diretta su TV8 diventano solamente quattro nel 2020., per poi tornare ad essere cinque nel 2021.\nDal 2012 in poi la telecronaca su Sky \u00e8 stata affidata a Carlo Vanzini e Marc Gen\u00e9, e dal 2016 si avvale della collaborazione di Roberto Chinchero e degli interventi tecnici di Matteo Bobbi. Le interviste dai box sono affidate a Mara Sangiorgio e gli approfondimenti pre e post gara al trio composto da Federica Masolin, Davide Valsecchi e, fino al 2020, Jacques Villeneuve.\nL'esclusiva di Sky \u00e8 stata confermata anche per le stagioni 2021 e 2022.\nLe trasmissioni radiofoniche.\nPer quanto riguarda le trasmissioni radiofoniche la Formula 1 \u00e8 da sempre stata appannaggio delle reti pubbliche, seppur solamente con interventi sporadici del radiocronista di turno. Dagli anni 70, nei periodi in cui viene trasmessa, le informazioni sui gran premi vengono forniti all'interno della trasmissione \"Tutto il calcio minuto per minuto\" con collegamenti simili a quelli effettuati per le partite di calcio. Nei periodi in cui il programma non viene trasmesso si effettua una radiocronaca quasi completa (spesso alternata con altri sport e con il Motomondiale). Il primo radiocronista fu Arnaldo Verri per il Gr1 seguito da Everardo Dalla Noce per il Gr2; in seguito voce della F1 alla radio divenne Victor Balestrieri, al quale succedette dapprima Emanuele Dotto ed in seguito Gianfranco Mazzoni che prosegui con le radiocronache fino alla stagione 1996. Dall'anno successivo, con il passaggio di quest'ultimo alle cronache televisivi, Giulio Delfino diventa il radiocronista su Rai Radio 1. A partire dalla stagione 2021, le radiocronache dei Gran Premi su Rai Radio 1 sono affidate a Manuel Codignoni.\nDiritti tv e telecronisti nel resto del mondo.\nNel Regno Unito, fin dai primi anni, la maggioranza delle gare \u00e8 stata trasmessa dalla BBC che garantiva una copertura quasi totale del campionato. La voce storica della rete pubblica \u00e8 Murray Walker, che ha commentato i gran premi dagli albori fino al 2001, compreso il periodo in cui i diritti furono appannaggio di ITV. Nel 2011 in Gran Bretagna, la pay-tv BSkyB acquisisce i diritti di trasmissione per sette anni (2012-2018) e concede i diritti in chiaro (9 GP in diretta e i restanti 11 solo in differita) rimasti alla BBC, sostituita dal 2016 da Channel 4. In Gran Bretagna gli attuali telecronisti sono David Croft, e l'ex pilota Martin Brundle, le interviste ai box sono affidate a Ted Kravitz e Louise Goodman.\nIn Francia invece, dopo la lunga parentesi di TF1, il canale pay Canal+ ha acquisito i diritti per tre anni dal 2013, con la possibilit\u00e0 di diffondere in chiaro solo un magazine.\nDa ricordare tra le voci storiche l'austriaco Heinz Pr\u00fcller, che ha commentato per la ORF1 i gran premi dal 1965 al 2011. \nIn Spagna, Antonio Lobato ha avuto particolare fortuna commentando per Telecinco la F1 e le gesta di Fernando Alonso dal 2004 al 2008, tanto che continua tale compito prima con La Sexta e poi con Antena 3, nei vari casi affiancato dal commento tecnico di Marc Gen\u00e9.\nTrasmissione dei Gran Premi.\nLa tabella seguente \u00e8 una lista delle emittenti televisive nel mondo che trasmettono, in chiaro o in Pay TV nel 2021 i Gran Premi del Campionato mondiale di Formula 1.\nCoordinazione regia internazionale.\nNella tabella seguente sono indicate le emittenti televisive che coordinano le regie per i Gran Premi della stagione 2015. Dal 2007 quasi tutti gli eventi sono prodotti e trasmessi dalla FOM, la struttura televisiva di Liberty Media, con la sola eccezione del Gran Premio di Monaco, prodotto da T\u00e9l\u00e9 Monte Carlo.\nCoordinazione regia internazionale del passato (1990 - 2006).\nQui sotto sono indicate quelle emittenti coordinatrici della regia internazionale che hanno curato la messa in onda dei Gran Premi dal 1990 al 2006, che non sono pi\u00f9 presenti nel calendario ufficiale della Formula 1, oppure attualmente prodotte da diverse emittenti. Le produttrici per qualsiasi corsa effettuata continuamente nel calendario dal 1990 (oppure quelle inserite di recente) possono essere consultate nella tabella superiore.\nConferenze stampa della FIA.\nLa Formula One Management provvede a una conferenza stampa in diretta televisiva dopo le qualifiche e dopo la gara. Dalla sua nascita i moderatori di queste interviste sono stati:"}
{"id": "831020", "revid": "729019", "url": "https://it.wikipedia.org/wiki?curid=831020", "title": "Rudolf Emil K\u00e1lm\u00e1n", "text": "Biografia.\nDi origini ungheresi, nato a Budapest, emigr\u00f2 nel 1943 con i genitori negli Stati Uniti. Studi\u00f2 al Massachusetts Institute of Technology (MIT) laureandosi nel 1953 e successivamente consegu\u00ec il master nel 1954 in ingegneria elettrica. Partendo da questa iniziale formazione ingegneristica, K\u00e1lm\u00e1n si dedic\u00f2 soprattutto alla teoria dei sistemi matematici. Nel 1957 consegu\u00ec il Ph.D alla Columbia University, allievo di John R. Ragazzini, con una tesi dal titolo \"Analysis and Synthesis of Linear Systems Operating on Randomly Sampled Data\". Lavor\u00f2 come ricercatore matematico all'Istituto di Ricerca per Studi Avanzati di Baltimora tra il 1958 e il 1964, come professore alla Stanford University dal 1964 al 1971, e professore ricercatore e direttore del Centro per la Teoria dei Sistemi Matematici all'Universit\u00e0 della Florida, a Gainesville, dal 1971 al 1992. A partire dal 1973 ha avuto anche la cattedra di Teoria dei Sistemi Matematici all'Istituto Federale di Tecnologia (ETH) di Zurigo.\nIl contributo scientifico pi\u00f9 noto di K\u00e1lm\u00e1n \u00e8 il cosiddetto filtro di Kalman, una tecnica matematica molto usata nei sistemi di controllo e nell'avionica per estrarre un segnale da una serie di misure incompleta e affetta da rumore.\nLe idee di K\u00e1lm\u00e1n sul filtraggio furono dapprima accolte con scetticismo, al punto da vedersi costretto a pubblicare i suoi primi lavori su una rivista di ingegneria meccanica anzich\u00e9 elettrica. Ottenne maggior successo, comunque, presentando le sue idee durante una visita a Stanley Schmidt nel Centro di Ricerche Ames della NASA, nel 1967. Da l\u00ec deriv\u00f2 l'utilizzo dei filtri di K\u00e1lm\u00e1n nel programma Apollo.\nPer quanto il lavoro pi\u00f9 noto di K\u00e1lm\u00e1n riguardi il filtraggio, egli tra la fine degli anni '50 e la prima met\u00e0 degli anni '60 fu autore di una spettacolare serie di articoli seminali che crearono la moderna teoria dei sistemi e del controllo. K\u00e1lm\u00e1n defin\u00ec rigorosamente il cosiddetto approccio con lo spazio di fase, che permise di superare le limitazioni dell'analisi classica in frequenza e forn\u00ec una trattazione completa e rigorosa della teoria della stabilit\u00e0 di sistemi dinamici a tempo continuo e discreto; introdusse le nozioni di controllabilit\u00e0 e osservabilit\u00e0 e la cosiddetta decomposizione strutturale di Kalman; diede contributi fondamentali alla teoria del controllo ottimo, combinando il regolatore lineare quadratico (LQR) con il filtro di Kalman per giungere alla formulazione del controllo lineare quadratico gaussiano (LQG); si interess\u00f2 inoltre al problema della realizzazione minima, pubblicando con B. L. Ho il noto algoritmo di Ho-Kalman.\nNegli Stati Uniti \u00e8 stato membro dell'Accademia nazionale delle scienze, dell'Accademia Nazionale di Ingegneria e dell'Accademia Americana di Arti e Scienze. \u00c8 stato membro straniero delle Accademie nazionali delle Scienze d'Ungheria Francia e Prussia. Gli sono stati conferiti numerosi dottorati honoris causa. Dopo un anno dalla assegnazione ufficiale, il presidente degli Stati Uniti Barack Obama gli ha consegnato, il 7 ottobre 2009, la National Medal of Science 2008.\nEra sposato con Constantina Stavrou, da cui ha avuto due figli, Andrew e Elisabeth."}
{"id": "831034", "revid": "608200", "url": "https://it.wikipedia.org/wiki?curid=831034", "title": "Sergio Givone", "text": "Biografia.\nLaureato a Torino con Luigi Pareyson, ha insegnato a Perugia, Torino e Firenze, dove attualmente \u00e8 ordinario di Estetica alla Facolt\u00e0 di Lettere e Filosofia. Nel 1982-83 e nel 1987-88 \u00e8 stato \"Humboldt-Stipendiat\" presso l'Universit\u00e0 di Heidelberg.\nAlcuni suoi lavori riguardano Dostoevskij, riletto alla luce del problema del nichilismo europeo. Da questa riflessione nasce anche la sua ricerca sulla storia del nulla e sulle implicazioni in un nuovo pensiero tragico.\nHa scritto anche opere di narrativa, in cui forte \u00e8 ancora il richiamo filosofico e l'impronta della letteratura russa.\nCollabora col quotidiano \"la Repubblica\".\nIl 4 giugno 2012 \u00e8 stato nominato assessore alla Cultura del Comune di Firenze."}
{"id": "831038", "revid": "287204", "url": "https://it.wikipedia.org/wiki?curid=831038", "title": "2867 Steins", "text": ""}
{"id": "831040", "revid": "1305772", "url": "https://it.wikipedia.org/wiki?curid=831040", "title": "IDI", "text": ""}
{"id": "831044", "revid": "1005847", "url": "https://it.wikipedia.org/wiki?curid=831044", "title": "Quartieri di Bari", "text": "Il territorio del comune di Bari \u00e8 suddiviso amministrativamente in cinque municipi, che nel 2014 hanno sostituito le vecchie circoscrizioni.\nUna forma non ufficiale e \"storica\" di suddivisione socio-urbanistica di Bari \u00e8 data dalla creazione ufficiale dei quartieri, avvenuta nel 1970.\nStoria.\nLa formazione urbanistica del Comune di Bari \u00e8 piuttosto disomogenea ed \u00e8 in gran parte risalente al XX secolo.\nFino all'inizio del XIX secolo, i confini di Bari erano perlopi\u00f9 limitati alla cosiddetta \"citt\u00e0 vecchia\", sita su un'appendice di terra protesa sul mare e circondata dalle sue mura. Solo nel 1813, a causa dell'ampliamento del porto, la citt\u00e0 cominci\u00f2 a ingrandirsi: fu Gioacchino Murat a firmare il decreto di costruzione del cosiddetto \"Borgo nuovo\" (o \"murattiano\") in una zona pianeggiante a sud del vecchio centro, con il contestuale smantellamento delle mura che cingevano il borgo antico, sostituite dall'attuale corso Vittorio Emanuele II. Ancora oggi, \u00e8 evidente il doppio aspetto urbanistico e stilistico del centro, diviso tra il borgo vecchio di impianto medievale - formato da vie strette ed intricate, che si sviluppano a corti e formano una specie di raggiera convergente verso le due chiese maggiori (San Nicola e San Sabino) - e l'ottocentesco quartiere murattiano, a maglia ortogonale.\nLa costruzione dei rioni Libert\u00e0 e Marconi (a nord-ovest del centro) e Madonnella (a sud-est) risale ai primi trent'anni del Novecento. Proprio con la costruzione del quartiere Madonnella e del Lungomare monumentale con palazzi pubblici imponenti, in stile rigido e autoritario, il regime fascista si proponeva di cambiare l'aspetto della citt\u00e0 capoluogo secondo i propri dettami. Tuttora gran parte del lungomare e del rione Madonnella costituiscono una storica e concreta testimonianza dell'architettura e urbanistica fascista.\nA partire dal 1928, il Ministro dei lavori pubblici Araldo di Crollalanza, nell'intento di dar forma alla \"grande Bari\", inizi\u00f2 a inglobare nella giurisdizione barese comuni e frazioni limitrofe, nonostante le loro storie e tradizioni fossero generalmente poco legate al capoluogo: lungo gli anni trenta furono cos\u00ec incorporati i comuni di Carbonara di Bari, Ceglie del Campo e Loseto, cos\u00ec come le localit\u00e0 di San Giorgio (sottratta a Triggiano), Torre a Mare (tolta a Noicattaro), Palese (un tempo parte di Modugno e fusa con la localit\u00e0 gi\u00e0 barese di Macchie) e Santo Spirito (prima facente parte di Bitonto). In questo modo, la pianta urbana di Bari assunse la forma di un'aquila con le ali spiegate, una forma di ovvio riferimento fascista.\nNel secondo dopoguerra, l'espansione avvenne principalmente nei quartieri Picone, Carrassi e San Pasquale, separati dal centro citt\u00e0 dalla ferrovia Adriatica e gi\u00e0 discretamente urbanizzati prima della Seconda guerra mondiale. Negli anni cinquanta, fu avviata l'urbanizzazione delle zone di Fesca e San Girolamo sul litorale nord, allora ancora abitate da pescatori, mentre nei pressi di Palese e Modugno furono costruite la zona industriale e il quartiere popolare di San Paolo. A sud di Santo Spirito, furono creati i quartieri popolari Enziteto (oggi San Pio) e Cartino. Lungo gli anni sessanta, infine, inizi\u00f2 l'edificazione del quartiere di Japigia, mentre fra Picone e Carrassi sorse il rione di Poggiofranco, il pi\u00f9 moderno e ricco della citt\u00e0.\nNegli anni settanta, i collegamenti interni alla citt\u00e0 e quelli con i comuni contigui vennero notevolmente facilitati con il passaggio della nuova Strada statale 16 Adriatica, che nel territorio di Bari funge da Tangenziale. Nel frattempo, a seguito dello sviluppo economico, una volta saturata la zona del centro, l'edificazione prosegu\u00ec nelle zone periferiche. Anche per questo, il 26 gennaio del 1970 il Consiglio comunale abol\u00ec, con la delibera 489, tutte le esistenti frazioni amministrative e ripart\u00ec il territorio in 17 quartieri. Nel 1979, fu decisa poi l'ulteriore ripartizione del territorio in nove circoscrizioni territoriali, con un limitato grado di autonomia amministrativa.\nIl 19 aprile 2009, si \u00e8 tenuto un referendum consultivo nelle circoscrizioni 1 (Palese - Santo Spirito) e 4 (Carbonara - Ceglie - Loseto) per chiedere la trasformazione dei rispettivi territori in comuni autonomi. La consultazione \u00e8 stata marcata da un fortissimo astensionismo (nella circoscrizione 1 ha votato il 28,06% degli aventi diritto, mentre nella circoscrizione 4 il 18,03%), ma il s\u00ec all'autonomia \u00e8 prevalso in entrambe le consultazioni, sebbene con risultati molto diversi (a Palese - Santo Spirito, i s\u00ec hanno raggiunto all'incirca l'80%, mentre a Carbonara - Ceglie - Loseto i favorevoli hanno prevalso per soli 38 voti). Il consiglio comunale di Bari ha successivamente rigettato la proposta di autonomia nel novembre 2009 e un altro provvedimento di legge, stavolta presentato al Consiglio regionale pugliese, \u00e8 stato poi bocciato nel febbraio 2010.\nNel 2014, fu infine approvata una nuova riforma dell'assetto amministrativo interno, con l'abolizione delle vecchie circoscrizioni e la creazione di cinque municipi, con una maggiore autonomia amministrativa.\nEvoluzioni storiche.\nI quartieri.\nI quartieri di Bari furono ufficialmente stabiliti con la delibera 489 del 26 gennaio 1970, con la quale vennero contestualmente abolite le vecchie frazioni.\nLe circoscrizioni.\nIl 28 luglio 1979, furono istituite nove circoscrizioni territoriali, dotate di un presidente e di un consiglio (composto da un numero di rappresentanti compreso fra 14 e 18) democraticamente eletti.\nNonostante le denominazioni richiamassero i quartieri gi\u00e0 esistenti della citt\u00e0, la delimitazione delle circoscrizioni non rispettava fedelmente i loro territori.\nI municipi.\nIl 24 marzo 2014 \u00e8 stata approvata una riforma dell'assetto amministrativo del comune, con l'intento di favorire un ulteriore decentramento delle funzioni in vista dell'istituzione della citt\u00e0 metropolitana.\nLa riforma \u00e8 entrata in vigore il 25 maggio 2014, con l'elezione dei nuovi presidenti e consigli di municipio."}
{"id": "831048", "revid": "834", "url": "https://it.wikipedia.org/wiki?curid=831048", "title": "Ife", "text": ""}
{"id": "831049", "revid": "155634", "url": "https://it.wikipedia.org/wiki?curid=831049", "title": "Serie A1 2001-2002 (pallacanestro femminile)", "text": "Il campionato di pallacanestro femminile 2001-2002 \u00e8 stato il settantaseiesimo organizzato in Italia.\nLe quattordici squadre di Serie A1 si affrontano in partite di andata e ritorno. Le prime otto classificate si giocano lo scudetto ai play-off; l'ultima retrocede in Serie A2 e le classificate tra il decimo e il tredicesimo posto si giocano l'ultima retrocessione ai play-out. La Pool Comense vince il suo quattordicesimo titolo battendo Schio per 3-1."}
{"id": "831050", "revid": "93556", "url": "https://it.wikipedia.org/wiki?curid=831050", "title": "Stagione delle piogge", "text": "In climatologia viene definita stagione delle piogge (a volte chiamato stagione umida) la stagione dell'anno in cui, in una determinata zona geografica, la piovosit\u00e0 \u00e8 particolarmente elevata e raggiunge il picco massimo annuale. L'espressione viene usata in genere con riferimento ai paesi con clima equatoriale e tropicale.\nDescrizione.\nSebbene durata e intensit\u00e0 specifica del periodo di massima piovosit\u00e0 possa variare da regione a regione, nell'emisfero boreale essa si colloca in genere fra maggio e settembre (quindi in ogni caso ha il proprio apice nel periodo estivo) e in quello australe fra novembre e marzo.\nIn tutta l'Asia sudorientale, ad esempio, l'alternanza annuale fra stagione delle piogge e stagione secca \u00e8 causata dall'alternarsi del monsone invernale secco e del monsone estivo umido; analogo discorso pu\u00f2 essere fatto per l'Africa subsahariana a nord dell'Equatore, caratterizzata dalla netta distinzione tra una stagione invernale secca (sotto l'influsso dell'\"harmattan\") e una stagione estiva piovosissima.\nNei paesi tropicali, la stagione delle piogge \u00e8 solitamente caratterizzata da rovesci violenti e improvvisi, che possono trasformarsi in tempeste o anche cicloni.\nL'espressione \"stagione delle piogge\" pu\u00f2 anche essere usata riferendosi anche a zone extra-tropicali; nel bacino del Mediterraneo \u00e8 generalmente considerata stagione delle piogge, sia pure in maniera meno intensa rispetto alle zone tropicali, il periodo autunnale quando la circolazione atmosferica assume statisticamente caratteristiche di spiccata zonalit\u00e0 alle latitudini inferiori ovvero diviene preponderante il flusso umido oceanico da ovest verso est (westerlies) che in s\u00e9 porta perturbazioni atlantiche in successione."}
{"id": "831053", "revid": "57342", "url": "https://it.wikipedia.org/wiki?curid=831053", "title": "Giovanni Alasia", "text": " \u00c8 stato una personalit\u00e0 di spicco della CGIL torinese ed esponente del PCI. \u00c8 tra i deputati della IX legislatura della Repubblica Italiana ed \u00e8 tra i fondatori di Rifondazione Comunista. \u00c8 stato dirigente di spicco di Rifondazione Comunista fino alla data della sua morte.\nBiografia.\nFin da giovanissimo impegnato nella militanza partigiana, ader\u00ec alle Brigate Matteotti divisione Bruno Buozzi, che presero parte alla liberazione di Torino. \u00c8 proprio in questa fase della sua vita che entra a far parte del PSI nella minoranza interna che si opponeva all'adesione ai governi di centro-sinistra e al rapporto privilegiato con la DC.\nNel 1950 si sposa con Pierina Baima, scomparsa il 15 agosto 2009.\nTuttavia l'esperienza pi\u00f9 importante della sua vita politico-sindacale si svolge dal 1959 al 1974, anni in cui ricopre l'incarico di Segretario della Camera del Lavoro di Torino (cio\u00e8 la sezione provinciale della CGIL).\nNel 1964 \u00e8 tra i fondatori del PSIUP assieme a Vittorio Foa e a personaggi come Lucio Libertini, Tullio Vecchietti, Andrea Margheri, Dario Valori, Vincenzo Gatto e Andrea Filippa.\nAllo scioglimento del PSIUP, avvenuto nel 1972, sceglier\u00e0 di entrare a far parte del PCI per il quale ricoprir\u00e0 numerosi incarichi istituzionali: a Torino verr\u00e0 eletto consigliere provinciale (1956 - 1960) e consigliere comunale (1960 - 1964); dal 1972 al 1974 verr\u00e0 nominato consigliere del Comitato Economico Sociale della Comunit\u00e0 Europea in quota CGIL. Dal 1976 al 1980 ricoprir\u00e0 l'incarico di Assessore al Lavoro e all'Industria della Regione Piemonte. Nel 1983 viene eletto alla Camera dei deputati e manterr\u00e0 tale incarico fino alla fine della legislatura, nel 1987.\nNel 1991, in seguito al XX congresso del PCI che sanc\u00ec la cosiddetta \"svolta della Bolognina\" e la nascita del PDS, \u00e8 tra i fondatori, assieme ad Armando Cossutta, Sergio Garavini, Lucio Libertini e tanti altri del MRC Movimento per la Rifondazione Comunista, dal quale prender\u00e0 vita nel 1992 l'omonimo partito. Egli sar\u00e0 il primo e unico coordinatore della federazione di Torino del movimento (l'anno successivo si costitu\u00ec il partito e segretario della federazione di Torino divenne Marco Rizzo). Per diversi anni lavora presso il Comitato Regionale del Piemonte di Rifondazione Comunista.\n\u00c8 stato candidato per Rifondazione Comunista alla presidenza della Regione Piemonte nelle elezioni regionali del 1995 raggiungendo la percentuale del 9,3%.\nNel mese di maggio 2015 ha ricevuto, assieme ad altri 7 partigiani ex consiglieri comunali, il Sigillo Civico, la pi\u00f9 alta onorificenza del Comune di Torino."}
{"id": "831057", "revid": "619191", "url": "https://it.wikipedia.org/wiki?curid=831057", "title": "Gonzo Digimation Holding", "text": ""}
{"id": "831065", "revid": "466539", "url": "https://it.wikipedia.org/wiki?curid=831065", "title": "O-ring", "text": "Un O-ring \u00e8 un anello di elastomero (comunemente detto gomma), a sezione circolare usato come guarnizione meccanica o\nsigillo. Gli o-ring sono progettati per essere inseriti in appositi alloggiamenti ed essere compressi durante l'assemblaggio di due o pi\u00f9 parti, creando cos\u00ec una guarnizione di tenuta.\nIl termine O-ring significa letteralmente: \"O\" per la relativa lettera dell'alfabeto, derivata per la sua forma; e \"ring\" per anello.\nIn italiano, nel linguaggio corrente, anche tecnico, gli \"O-ring\" vengono chiamati anche \"O-erre\".\nL'unione pu\u00f2 essere statica, quando le parti dell'alloggiamento e la guarnizione non si muovono l'una rispetto all'altra, o dinamica, quando si muovono. A causa del surriscaldamento dovuto all'attrito le giunture in movimento richiedono un'adeguata e le velocit\u00e0 relative sono limitate.\nGli o-ring sono una guarnizione piuttosto comune, usati nei progetti per via dei loro costi limitati e della loro resistenza a decine di megapascal di pressione.\nGli O-Ring sono regolamentati secondo norma tecnica ISO 3601, e DIN ISO 3601. Fino al 2010 la norma molto comune era la norma DIN 3771.\nStoria.\nIl primo brevetto dell'O-ring, datato 12 maggio 1896, fu depositato in Svezia da J. O. Lundberg. Il brevetto statunitense dell'o-ring venne registrato nel 1937 dal settantaduenne danese Niels Christensen, un tornitore giunto in America nel 1891 che registr\u00f2 anche il brevetto di un freno ad aria per i tram. Nonostante i suoi sforzi legali la sua propriet\u00e0 intellettuale pass\u00f2 da una compagnia all'altra fino alla Westinghouse. Durante la Seconda guerra mondiale il governo statunitense dichiar\u00f2 l'o-ring fondamentale per la guerra, consentendone la produzione ad altre compagnie. Christensen ricevette un pagamento di 75.000 $ e, dopo la sua morte e molte cause legali, un ulteriore risarcimento di 100.000 $ ai suoi discendenti.\nTeoria e progettazione.\nUna giuntura con O-ring efficace richiede un montaggio meccanico energico che applichi una deformazione apprezzabile all'O-ring. Questa introduce uno stress meccanico calcolato alle superfici di contatto dell'o-ring. Fintanto che la pressione del fluido contenuto non eccede lo stress da contatto dell'O-ring, non pu\u00f2 esserci una perdita.\nLa guarnizione \u00e8 progettata per avere una piccola superficie di contatto tra l'O-ring e le parti da sigillare. Questo consente una elevata pressione specifica su tale superficie, in grado di contenere una forte pressione, senza danneggiare il corpo dell'O-ring. La natura flessibile dell'elastomero consente di adattarsi alle lievi imperfezioni di planarit\u00e0 delle parti da giuntare (specialmente con pressioni limitate).\nBisogna invece comunque avere una rugosit\u00e0 della superficie metallica nella sede di tenuta molto bassa per consentire alla superficie della sede e a quella dell'O-ring deformata di combaciare correttamente. In caso di pressioni molto elevate, la planarit\u00e0 e la rugosit\u00e0 delle superfici in contatto con l'anello O-ring sono fondamentali. La superficie della sede, che deve avere tali caratteristiche, \u00e8 comunque sempre di estensione molto limitata, quindi questa finitura non causa un eccessivo aumento di costo.\nDi norma, diversamente che per altre guarnizioni, la pressione da esercitare sulla guarnizione deve essere dosata e ben definita, per tale motivo la guarnizione \u00e8 alloggiata in una cavit\u00e0 prodotta in una delle due parti di cui si vuole assicurare la tenuta.\nLa forma della cavit\u00e0 assicura che, al serraggio a contatto delle parti metalliche, la compressione che deforma l'O-ring abbia il valore corretto ed adeguato per la tenuta. Peraltro con il serraggio metallico non \u00e8 possibile praticare sollecitazioni ulteriori sull'anello di tenuta; tale fatto \u00e8 estremamente importante, dato che altri tipi di guarnizioni restano serrate tra il metallo e sopportano i carichi che ne derivano, (variazioni di pressione, dilatazioni termiche delle parti connesse, urti e vibrazioni). Quando il giunto \u00e8 serrato la guarnizione \u00e8 ampiamente protetta da molti tipi di sollecitazioni.\nData la natura di elastomero di piccola dimensione le superfici che sono interessate al contatto con le parti metalliche giuntate \u00e8 esiguo, quindi da un lato le parti da lavorare con elevate caratteristiche sono molto limitate in estensione, d'altro canto le superfici appunto essendo esigue devono avere un alto livello di finitura.\nLa condizione di essere un elastomero organico (semplicisticamente: gomma), e quindi un derivato organico, ne rende limitata la estensione di tempo in cui conserva adeguate caratteristiche (elasticit\u00e0, continuit\u00e0 strutturale); tale durata, che comunque \u00e8 considerevole, \u00e8 drasticamente ridotta in caso di elevate temperature, o estremamente basse, o di radiazioni ionizzanti, per la natura stessa degli elastomeri in genere.\nPer il contenimento di fluidi solventi aggressivi nei confronti di elastomeri generici, sono commercializzati O-ring costituiti da miscele di materiali particolarmente resistenti ad una ampia gamma di solventi. Nonostante tali perfezionamenti la tenuta ad O-ring \u00e8 compatibile solo per il contenimento di una determinata gamma di fluidi ed a determinate condizioni fisiche.\nL'O-ring sono una delle parti pi\u00f9 comuni, ma anche pi\u00f9 importanti, nei progetti di macchine meccaniche in un gran numero di dimensioni standard e di materiali.\nMisure standard.\nGli O-Ring sono definiti nelle misure dalla normazione tecnica. La misura \u00e8 \"diametro interno \u00d7 diametro corda\", ad esempio 10\u00d71,0\u00a0mm.\nLe misure della corda vanno da diametri piccoli come 0,35\u00a0mm fino a 40\u00a0mm e pi\u00f9. Uno degli o-ring pi\u00f9 piccoli noti nell'industria dell'orologeria ha misura 0,70\u00a0\u00d7 0,20\u00a0mm. Nelle misure grandi si arriva a diametri interni di 10\u00a0metri in ambito aerospazio.\nLa norma DIN 3771-1:1984-12 designa diametri interni da 1,8 a 17\u00a0mm con diametro corda tipico di 1,8\u00a0mm. Dal diametro 14 fino al 38,7\u00a0mm il diametro corda tipico \u00e8 2,65\u00a0mm, da 18 a 200\u00a0mm il diametro corda tipico \u00e8 3,55\u00a0mm e cos\u00ec via, fino a 670 \u00d7 7\u00a0mm.\nMateriali.\nLa selezione degli o-ring viene fatta sulla base della compatibilit\u00e0 chimica, della temperatura d'applicazione, della pressione, della lubrificazione, dei requisiti, della qualit\u00e0, della quantit\u00e0 e del costo.\nGomma sintetica:\nTermoplastici:\nCompatibilit\u00e0 con grassi e oli.\nPer grassi animali sono compatibili NBR, HNBR, AU, ACM, FVMQ, FKM, FFKM e ETP, e restrizioni vi sono con EPDM, CR e VMQ, incompatibile NR.\nOli vegetali contengono diversi elementi. Mescole FKM, FFKM e ETP sono compatibili con oli misti. NBR, HNBR, FVMQ sono parzialmente compatibili. ACM sono con un tipo e VMQ, EPDM e CR solo con pochi tipi di oli. NR generalmente no. \nOli come l'olio di ricino sono compatibili diverse mescole. Nel caso di sostanze alimentari \u00e8 necessaria la compatibilit\u00e0 certificata della mescola con alimenti.\nAcidi grassi possono essere trattati con FKM, FFKM e ETP, con limitazioni per NBR, HNBR e CR. Mentre mescole come EPDM e VMQ non sono compatibili, e NR da escludere.\nAltre forme.\nVi sono variazioni nella forma degli o-ring, non sempre circolari; ad esempio vi sono o-ring con sezione a \"x\", chiamati comunemente x-ring. Quando vengono pressati sigillano con 4 superfici di contatto (due sopra e due sotto). Si ritiene che questi x-ring abbiano una durata maggiore degli o-ring.\nVi sono anche o-ring con profilo quadrato, comunemente chiamati \"square-cut\" o \"square-ring\".\nIl disastro del Challenger.\nIl guasto di un giunto (detto \"field-joint\") nel serbatoio del combustibile di un razzo propulsore, in cui la tenuta era garantita proprio da un O-ring in gomma, fu la causa del disastro dello Space Shuttle Challenger STS-51-L il 28 gennaio 1986. Per via della temperatura pi\u00f9 bassa di quella prevista nel progetto, l'O-ring non si adatt\u00f2 in tempo allo sbalzo termico e lascio fuoriuscire del combustibile, che prese poi fuoco all'inizio del volo di partenza. Questa ipotesi venne confermata in televisione dal fisico premio Nobel Feynman del Caltech, che immerse in modo scenografico un piccolo O-ring nell'acqua ghiacciata, e mostr\u00f3 che si era irrigidito molto.\nIl dottor Feynman analizz\u00f2 i filmati e not\u00f2 una piccola fuoriuscita di gas dal Solid Rocket Booster (SRB) attraverso la giunzione di due segmenti nell'istante immediatamente precedente l'esplosione. La causa di questo fu quindi attribuita a un O-ring difettoso. Il gas si innesc\u00f2 ed esplose poco dopo il decollo, e l'intero veicolo venne distrutto.\nIl materiale utilizzato in quell'O-ring era a base di un FKM copolimerico standard, comunemente denominato \"Viton\", ed era prodotto dal produttore \"Morton-Thiokol\" dello Utah. L'FKM standard non \u00e8 un materiale adatto per essere utilizzato a temperature cos\u00ec basse. Infatti, quando un O-ring viene raffreddato, c'\u00e8 una temperatura Tg (temperatura di transizione vetrosa) sotto la quale perde elasticit\u00e0. Anche quando un O-ring non raggiunge la temperatura Tg, alle basse temperature, impiega pi\u00f9 tempo a ritornare alla forma iniziale una volta compresso. Gli O-ring (e tutte le altre guarnizioni) funzionano creando una pressione positiva contro la superficie, e prevengono quindi le perdite.\nDurante la notte precedente il lancio, furono registrate temperature dell'aria molto basse, e i tecnici NASA fecero un'ispezione. La temperatura ambientale era comunque all'interno dei limiti previsti dal progetto, quindi la sequenza di lancio continu\u00f2. Purtroppo per\u00f2 la temperatura dell'O-ring era significativamente pi\u00f9 bassa di quella dell'aria circostante."}
{"id": "831067", "revid": "339392", "url": "https://it.wikipedia.org/wiki?curid=831067", "title": "Bags' Groove (album)", "text": ""}
{"id": "831069", "revid": "944090", "url": "https://it.wikipedia.org/wiki?curid=831069", "title": "Omnibus (automezzo)", "text": ""}
{"id": "831070", "revid": "1444886", "url": "https://it.wikipedia.org/wiki?curid=831070", "title": "Partito Socialdemocratico Finlandese", "text": "Il Partito Socialdemocratico Finlandese (; acronimo \"SDP\") \u00e8 uno dei pi\u00f9 importanti e antichi partiti politici finlandesi, insieme al Partito di Centro Finlandese ed al Partito di Coalizione Nazionale.\nL'influenza dell'SDP \u00e8 molto ampia nella politica finlandese tanto che dal 1966 in poi il partito \u00e8 sempre stato al governo del paese tranne alcune breve parentesi.\nL'SDP in quasi tutte le consultazioni politiche dal 1906 \u00e8 sempre risultato essere il primo partito finlandese, ha perso di misura le elezioni parlamentari del 2003 a scapito del Partito di Centro.\nLe politiche economiche del Partito socialdemocratico sono improntante alla socialdemocrazia e generalmente pi\u00f9 moderate rispetto all'altro grande partito di sinistra finlandese, l'Alleanza di Sinistra.\nIl Partito socialdemocratico \u00e8 anche il \"fautore\" con le sue politiche economiche di quello che ormai viene chiamato il \"modello scandinavo\", cio\u00e8 di un modello di economia basato da una presenza dello stato nei settori chiave del paese e da un welfare state molto grande e sviluppato soprattutto riguardo agli ammortizzatori sociali, finanziato con alti livelli di tassazione.\nAttualmente l'SDP \u00e8 presieduto da Sanna Marin.\nStoria.\nDi ispirazione marxista, nel 1893 nasce in Finlandia il \"Partito Operaio di Finlandia\" che 6 anni dopo cambier\u00e0 il proprio nome in \"Partito socialdemocratico di Finlandia\".\nL'SDP nasce come movimento politico extraparlametare rappresentante di tutte le anime della sinistra finlandese fino al 1906 quando vengono istituite per la prima volta in Finlandia le elezioni politiche a suffragio universale dove l'SDP si presenta e risulta essere il primo partito del paese, pur non partecipando al governo estromesso dai partiti di centro-destra.\nL'SDP cos\u00ec stabilizza il suo elettorato con un 40% dei voti fino al 1918.\nDurante guerra civile finlandese l'SDP combatt\u00e9 con i \"rossi\" per esportare anche in Finlandia l'esperienza politica della Rivoluzione d'ottobre. Con la sconfitta dei \"rossi\" e il bando delle organizzazioni marxiste il partito si divide in due fazioni, i comunisti abbandonano il partito fondando in esilio a Mosca il Partito Comunista Finlandese mentre i socialdemocratici restano nel partito guidandolo alle elezioni parlamentari del 1919 dove ottennero il 20% dei voti, percentuale che poi rimarr\u00e0 grosso modo costante nella storia del partito.\nLa partecipazione dell'SDP nella guerra civile pregiudic\u00f2 all'SDP la possibilit\u00e0 di guidare il paese per lungo tempo.\nLa guerra civile finlandese, per\u00f2, mise a dura prova la stessa esistenza del partito. ; al termine della guerra, l'SDP per\u00f2 riusc\u00ec a riorganizzarsi, grazie all'azione politica di V\u00e4in\u00f6 Tanner, conquistando autorit\u00e0, rispetto e legittimazione politica nella vita politica del paese.\nLo scontro all'interno del paese dopo la guerra non si sopiva, le tensioni riguardo al bando di tutte le organizzazioni politiche comuniste furono molto aspre tra l'SDP e i comunisti, nonostante l'SDP mantenesse delle posizioni politiche molto pi\u00f9 a sinistra rispetto ai partiti socialdemocratici europei, questo scontro logor\u00f2 entrambe le fazioni.\nLe posizioni politiche assunte provocarono l'estromissione dell'SDP, nonostante fosse il primo partito, dalla guida del paese, eccezion fatta per un breve periodo nel 1926, fino al 1937 quando i socialdemocratici parteciparono al governo di unit\u00e0 nazionale del paese durante la fase difficile della guerra d'inverno.\nAlla fine della guerra di continuazione, con la vittoria dell'Unione Sovietica venne rimosso il bando per i comunisti/bolscevichi, che fondarono la Lega Democratica Popolare Finlandese.\nGli anni immediatamente successivi alla guerra furono caratterizzati da un'aspra battaglia a sinistra tra i comunisti/bolscevichi e gli stessi socialdemocratici che abbandonarono l'idea di lotta armanta preferendo trovare un interlocutore politico con i partiti \"borghesi\" e appoggiando il sistema parlamentare.\nQuesta scelta per\u00f2 non pagher\u00e0; l'SDP pur restando il primo partito del paese rester\u00e0 lontano dal governo sino al 1966 eccezion fatta per una breve parentesi tra il 1956-1958\nNel '56 l'SDP, pur essendo da circa 50 anni il primo partito finlandese, riusc\u00ec per la prima volta a formare un governo con a capo un proprio esponente, Karl-August Fagerholm (che pochi mesi prima perse le elezioni presidenziali battuto dall'agrario Urho Kekkonen). Questo governo era frutto di un accordo tra i socialdemocratici, i centristi e alcune liste minori. Il governo per\u00f2 ebbe vita breve, e cadde nel 1958 per le pressioni ricevute dall'Unione Sovietica.\nGrazie al leader Mauno Koivisto l'SDP riusc\u00ec a rompere l'isolamento in cui era stato rilegato, migliorando i rapporti con le forze centriste, con l'Unione Sovietica e il partito comunista.\nIl partito sar\u00e0 costretto a rimanere all'opposizione fino al 1966 .\nDal 1966 in poi l'SDP, ad esclusione di due brevi periodi (dal 1991 al 1995 e dal 2007 al 2011), parteciper\u00e0 sempre al governo del Paese, riuscendo pi\u00f9 volte anche a conquistare la carica di primo ministro, alleandosi spesso con i centristi o formando governi con i marxisti della Lega Democratica Popolare Finlandese.\nDal 1982 al 2012 ha conservato anche la presidenza della repubblica, da ultimo con la presidentessa Tarja Halonen, eletta nel 2000 e riconfermata per un secondo mandato nelle elezioni presidenziali del 2006.\nIdeologia.\nL'SPD \u00e8 un partito socialdemocratico di centro-sinistra. Si oppone all'ingresso della Finlandia nella NATO e sostiene che la Finlandia debba rimanere nel Partenariato per la pace. Nelle elezioni del 2015, il 91% dei candidati si opponeva all'ingresso nella NATO.\nIl partito \u00e8 a favore dell'adozione LGBT, la costruzione di nuove centrali nucleari, la conservazione dello Svedese, tra le lingue ufficiali finlandesi e l'aumento della Spesa pubblica nell'istruzione. \nL'obiettivo del partito \u00e8 di diventare indipendente dall'uso del petrolio entro il 2030. L'SDP chiede politiche che prevengano che gli stranieri lavorino in Finlandia. Nel 2015 alle elezioni finlandesi \u00e8 stato l'unico partito con maggior numero di candidati contro l'immigrazione economica rispetto all'SPD \u00e8 stato il partito di Estrema destra Veri Finlandesi.\nIl partito si \u00e8 opposto alle riforme economiche nelle elezioni del 2011 e nelle conseguenti consultazioni per la formazione di un nuovo governo.\nL'SPD mantiene strette relazioni con i sindacati, e si oppone alle riforme sociali che potrebbero ridurre il Welfare di disoccupazione, che vengono pagati tramite intermediari rappresentati quasi esclusivamente dai sindacati.\nSupporta poi la Separazione tra Stato e Chiesa."}
{"id": "831086", "revid": "119003845", "url": "https://it.wikipedia.org/wiki?curid=831086", "title": "Ledeburite", "text": "La ledeburite \u00e8 una lega di cementite e austenite. Prende nome del metallurgista Karl Heinrich Adolf Ledebur, che la scopr\u00ec nel 1882.\nDeriva dalla solidificazione (a 1147\u00a0\u00b0C) di un particolare tipo di ghisa fusa, la miscela eutettica contenente il 4,3% di carbonio disciolto nel ferro.\nAl di sopra di 727\u00a0\u00b0C, fino a 1148\u00a0\u00b0C, la ledeburite \u00e8 una miscela di carburo di ferro e ferro gamma e viene chiamata ledeburite I. La morfologia della ledeburite I si presenta come una matrice di carburo di ferro all'interno del quale trovano posto dei globuli di ferro gamma. Sotto i 727\u00a0\u00b0C, in condizioni di equilibrio (raffreddamento lento) la microstruttura, denominata ledeburite trasformata, \u00e8 formata da perlite in una matrice di Fe3C.\nRispetto a questa situazione particolare, si hanno numerose varianti a seconda dei seguenti fattori:\nBibliografia.\n Metallographer's Guide: Practice and Procedures for Irons and Steels"}
{"id": "831087", "revid": "183694", "url": "https://it.wikipedia.org/wiki?curid=831087", "title": "Riccardo Del Giudice", "text": "Biografia.\nAllievo e collaboratore di Giovanni Gentile, consegu\u00ec a ventun anni la laurea in Filosofia, rivelando i suoi vasti e solidi interessi culturali, che, insieme ad una rara volont\u00e0 di studio e ad una seria attivit\u00e0 politica formarono il suo principale merito professionale. Consegu\u00ec successivamente altre sei lauree, tra cui Giurisprudenza, che ne indirizzer\u00e0 il cammino professionale. \nApprezzato per le doti oratorie e l'accuratezza nella scrittura, fu parlamentare di chiara fama dal 1934 al 1943, nella XXIX e XXX legislatura della Camera dei Deputati, durante il periodo fascista. Uomo di profonda ed esemplare preparazione filosofica e giuridica, s'interess\u00f2 anche di economia, storia, letteratura, arte, sociologia e scienza. \nAll'Universit\u00e0 di Roma fu docente di diritto del lavoro nella Facolt\u00e0 di Scienze Politiche. Testimone d'eccezione di grandi e travolgenti fatti della vita italiana, e, dal dicembre del 1939 al febbraio del 1943, sottosegretario all'Educazione Nazionale, nonch\u00e9 intimo amico di Giuseppe Bottai, ministro dell'Educazione Nazionale e figura critica del regime. \nNel 1939, e per i primi anni Quaranta, fu tra i maggiori promotori dell'ambizioso progetto di redigere una \"Storia del Lavoro in Italia\" (in diversi volumi), progetto al quale parteciparono \u2014 tra gli altri \u2014 Federico Chabod, Amintore Fanfani, Luigi Dal Pane, Renato Spaventa, Gino Barbieri ed Ernesto Sestan. \nIntimamente legato alla sua citt\u00e0 natale, lasci\u00f2 generose donazioni di libri alla biblioteca comunale, alla biblioteca del liceo e a quella del tribunale. \nMor\u00ec a Roma nel 1985."}
{"id": "831090", "revid": "121600010", "url": "https://it.wikipedia.org/wiki?curid=831090", "title": "Ace Ventura", "text": "Ace Ventura, Sr. \u00e8 un personaggio fittizio interpretato da Jim Carrey. Su di lui sono basati alcuni film nonch\u00e9 una serie televisiva animata. \u00c8 doppiato in italiano da Tonino Accolla, sia nei film che nella serie animata, e da Roberto Pedicini nel videogioco del 1996.\nPersonalit\u00e0 del personaggio.\nAce Ventura \u00e8 un simpatico e strampalato detective di Miami specializzato nel ritrovamento di animali smarriti, che il pi\u00f9 delle volte vengono rapiti per scopi malvagi dal lestofante di turno. \nLe eccentricit\u00e0 di Ventura sono la sua volgarit\u00e0 persistente e il comportamento estremamente appariscente; nonostante ci\u00f2, \u00e8 un detective devoto, guidato da un'insaziabile adorazione degli animali e dal desiderio di proteggerli dai maltrattamenti umani. Grande esperto nel suo lavoro, dimostra una spiccata abilit\u00e0 investigativa; tutto questo, insieme anche a parecchia fortuna, gli permette di superare tutte le difficolt\u00e0 che incontra e risolvere i casi pi\u00f9 intricati. Per via delle sue particolari doti di \"acchiappanimali\", Ace viene sempre contattato dalla polizia quando si tratta di risolvere qualche caso inerente ad essi.\nNella maggior parte delle apparizioni, Ace \u00e8 fisicamente caratterizzato da un ciuffo perennemente dritto sulla testa e di solito indossa una camicia hawaiana sbottonata sopra una canottiera bianca, con pantaloni a strisce rosse e nere e stivali da motociclista neri. Spesso indossa anche occhiali neri da sole.\nAce \u00e8 accompagnato dalla sua collaboratrice, Spike, una scimmietta (precisamente un cebo cappuccino) che lo aiuta nei casi pi\u00f9 difficili.\nPer la sua passione e il suo rispetto verso gli animali, Ace Ventura disapprova che qualcuno indossi pellicce di animali o abbia teste mozzate dei suddetti come trofei di caccia; quando vede questo, subisce un breve delirio psicologico e rivela un'indole vendicativa e sfacciata, umiliando gli indossatori in pubblico e ammaccando i loro veicoli per la loro insensibilit\u00e0 nei confronti degli animali (come accade nel secondo film, al suo primo ingresso al Consolato).\nSebbene Ace sia un amante degli animali, nel secondo film rivela una profonda paura dei pipistrelli (chiropofobia). \nNel primo film incontra Melissa Robinson, con cui nel terzo film avr\u00e0 anche un figlio, Ace Ventura Jr., il quale ha le stesse passioni del padre, perch\u00e9, come spiegato da suo nonno, nei secoli i Ventura hanno sempre avuto a che fare con gli animali.\nMentre Ace \u00e8 dentro la vasca dove si trovava Fiocco di neve, inizia a parlare come se fosse Kirk dell'Enterprise mentre redige il diario di bordo, parlando di: \"Andare a ritroso nel tempo nel tentativo di salvare una specie in via di estinzione\". \u00c8 un chiaro riferimento/parodia al quarto film di Star Trek, dove appunto l'Enterprise affronta un viaggio nel tempo per recuperare due cetacei, al fine di riportarli nel XXIII secolo.\nL'aspetto di Ace ha ispirato il personaggio di Franky del manga anime \"One Piece\".\nPoteri e abilit\u00e0.\nNonostante la sua goffaggine, Ace \u00e8 noto per le sue straordinarie capacit\u00e0 di osservazione e deduzione. Ha un'intelligenza molto alta ed \u00e8 un maestro del travestimento.\nHa una profonda conoscenza del mondo animale, riesce a riprodurre fedelmente i versi di altri esseri viventi e persino comunicare con loro e imitarne le abitudini e i comportamenti. \n\u00c8 anche riuscito a sopravvivere agli attacchi di diversi predatori, come lo squalo del primo film e il coccodrillo del secondo film, il che porta lo spettatore a pensare che abbia delle capacit\u00e0 fisiche fuori dal comune.\nNel primo film, in almeno un'occasione, \u00e8 riuscito a prendere un proiettile con i denti.\nLa sua grande abilit\u00e0 come autista \u00e8 tale che riesce (attraverso spericolate acrobazie) a parcheggiare perfettamente.\nUn'altra peculiare caratteristica di Ace Ventura \u00e8 la sua capacit\u00e0 di sedurre con successo le donne, rapportandosi con loro in maniera empatica (proprio come fa con gli animali).\nAccoglienza.\nAce \u00e8 stato classificato come il 59\u00b0 miglior personaggio del cinema in un elenco di novembre 2008 dalla rivista Empire. Nonostante la sua popolarit\u00e0, \u00e8 stato anche votato come uno dei personaggi cinematografici pi\u00f9 fastidiosi di sempre in un sondaggio online britannico.\nApparizioni.\nAce Ventura appare in:\nAltre apparizioni.\nAce Ventura compare anche nell'ultima puntata della serie animata \"The Mask\" (\"Ace Ventura ed io\"), dove fa amicizia con Stanley Ipkiss alias the Mask, e insieme devono salvare Milo dal dottor Pretorius. Si rincontrano anche nella sua serie animata omonima."}
{"id": "831091", "revid": "400694", "url": "https://it.wikipedia.org/wiki?curid=831091", "title": "Poco zucchero", "text": "Poco zucchero \u00e8 il secondo album in studio del cantautore italiano Faust'O, pubblicato nel 1979.\nDescrizione.\nTutte le canzoni sono scritte per i testi e le musiche da Faust'O, tranne \"Vincent Price\" (il cui testo \u00e8 di Oscar Avogadro)."}
{"id": "831100", "revid": "36426", "url": "https://it.wikipedia.org/wiki?curid=831100", "title": "Duomo di Bologna", "text": ""}
{"id": "831101", "revid": "124553322", "url": "https://it.wikipedia.org/wiki?curid=831101", "title": "Tonoplasto", "text": "Il tonoplasto \u00e8 una sottile membrana, presente generalmente nelle cellule vegetali, posta attorno al vacuolo centrale.&lt;br&gt;\nEssa \u00e8 costituita da numerose proteine (che consentono l'ingresso e l'uscita di sostanze utili) e da glicolipidi.\nAll'interno del tonoplasto troviamo il succo vacuolare, soluzione composta per la maggior parte da acqua e caratterizzata da un pH leggermente acido 4*5.\nIl tonoplasto svolge un ruolo attivo nel trasporto di sostanze e nella loro ritenzione all'interno del vacuolo."}
{"id": "831106", "revid": "6923", "url": "https://it.wikipedia.org/wiki?curid=831106", "title": "Caratteristiche tecniche della Lancia Ardea", "text": "La voce descrive le caratteristiche tecniche pi\u00f9 importanti delle serie della Lancia Ardea\nBerlina prima serie (mod. 250).\nNel novembre 1939, l'Ardea viene \u201cpresentata\u201d, in anteprima, al capo del governo italiano, Benito Mussolini. \nLa versione di pre-serie differisce da quella che di l\u00ec a poco verr\u00e0 immessa sul mercato in pochissimi particolari secondari: coppe delle ruote cromate, cerchi ruota con 14 fori, invece dei 12 della versione definitiva, grigliatura parafango meno lunga e supporto luci di arresto posteriori di dimensioni inferiori.\nIl montaggio del primo esemplare, su scocca ultimata il 30 novembre 1939, inizia il 1\u00ba dicembre 1939, ma la prima Ardea, numero di telaio 250-1001, lascia la fabbrica per il collaudo il 14 dicembre 1939. Nel dicembre 1939 vengono costruiti e ultimati cinque esemplari, mentre le vendite iniziano nel gennaio 1940. Questa prima serie Ardea viene costruita, senza modifiche di rilievo, fino al 9 ottobre 1941, quando lascer\u00e0 il posto alla nuova serie.\nBerlina seconda serie (mod. 250).\nMalgrado l'infuriare del conflitto mondiale, dal 10 ottobre 1941 iniziano a uscire dalla fabbrica le Ardea di una nuova serie (la seconda), che si distingue dalla versione iniziale esclusivamente per una modifica riguardante lo sportello del bagagliaio. Nella prima serie, infatti, i bagagli dovevano essere sistemati accedendo dall'abitacolo e il piccolo portello di coda serviva unicamente per estrarre la ruota di scorta: in questa nuova Ardea, invece, il portello \u00e8 di maggiori dimensioni (simile dunque a quello della Aprilia) e da esso si pu\u00f2 accedere tanto alla ruota di scorta quanto al vano bagagli.\nLa produzione di Ardea, praticamente sospesa nel'44-'45, riprende con una certa regolarit\u00e0 il 13 febbraio 1946. Pi\u00f9 o meno da quel giorno (e comunque a partire dal telaio 250-4848) l'impianto frenante, che finora era della Lockheed, viene sostituito con il Sabif. Nel gennaio 1948, dalla vettura con telaio 250-6925, venne modificato il serbatoio di alimentazione della sospensione anteriore.\nDalla vettura con telaio 250-7130 (24 gennaio 1948) si registrano invece variazioni pi\u00f9 sostanziali (al punto che, secondo taluni, la seconda serie inizierebbe proprio dalla 250-7130): il motore, che assume la sigla 100 A, ha una testata modificata e una leggera diminuzione del valore del rapporto di compressione (da 6,00:1 a 5,80:1), il carburatore Zenith \u00e8 leggermente diverso ed assume ora la denominazione 30 VIML3. La tensione dell'impianto elettrico viene portata da 6 a 12 Volt, e di conseguenza variano le componenti elettriche (la batteria passa da 60 a 38 Ah, lo spinterogeno \u00e8 ora un Marelli S47A-12 volt mentre la dinamo Marelli da 90 Watt \u00e8 a sua volta nuova e ha la denominazione DN12A \u2013 90/12 \u2013 2000 D). Al retrotreno vengono sostituiti gli ammortizzatori a frizione con quelli Houdaille idraulici.\nBerlina terza serie (mod. 250).\nIl 5 agosto 1948 inizia la produzione della terza serie, che viene poi esposta al Salone dell'automobile di Torino del 15 settembre dello stesso anno.\nLa vera novit\u00e0 \u00e8 data dalla adozione del cambio di velocit\u00e0 a 5 rapporti, in cui la quinta marcia \u00e8 surmoltiplicata. Costruttivamente, gli ingranaggi della quinta marcia sono sistemati a tergo del normale cambio precedente. Contemporaneamente all'adozione del nuovo cambio, viene ridotto il rapporto finale di riduzione al ponte, che \u00e8 ora di 5,10:1 (10/51) conntro il precedente 4,875:1 (8/39).\nIl ponte posteriore subisce altre modifiche: supporto differenziale rinforzato, aumento del diametro della corona ipoide, nuovo sistema di montaggio dell'alberino pignone. Altri perfezionamenti tecnici riguardano le sospensioni anteriori, quelle posteriori (adottati ammortizzatori Sabif in luogo degli Houdaille) e lo sterzo (ridisegnato il gruppo a vite).\nAltre variazioni minori riguardano qualche miglioria al propulsore (tra cui la maggiorazione del diametro dei perni di manovella e l'adozione di bielle in acciaio speciale stampato invece che in duralluminio) l'ampliamento del lunotto e l'abolizione della \u201ccostola\u201d centrale \u201ca cresta\u201d che esisteva sul tetto e sul coperchio del bagagliaio. Si riscontra anche una lievissima modifica alle frecce direzionali a bacchetta, che ora sono in inox (non pi\u00f9 in tinta con la carrozzeria) e sono di foggia leggermente diversa.\nBerlina quarta serie (mod. 250).\nL'ultima versione della Ardea, la quarta serie, nasce alla met\u00e0 di novembre del 1949; le modifiche salienti riguardano il propulsore, in cui si registra un incremento di potenza (30 HP contro 28,8) grazie alla nuova testata e al nuovo carburatore, i nuovi paraurti con la costola mediana riportata e l'applicazione di una protezione in gomma (che incrementano di 3\u00a0cm la lunghezza della vettura) e alcune migliorie agli interni.\nTra le modifiche introdotte ci sono una nuova testata motore, ora in alluminio (anzich\u00e9 ghisa) con sedi delle valvole riportate in bronzo, un aumento del numero dei dadi cosiddetti \u201cprigionieri\u201d che fissano la testa al gruppo cilindri, le canne cilindri in materiale pi\u00f9 poroso (ghisa speciale), le filettature candele pi\u00f9 lunghe (montate le Marelli CW 175 F oppure le Champion N8, in luogo delle precedenti Marelli MW 145 T7), un incremento da 5,80:1 a 6,70:1 del rapporto di compressione e un irrigidimento dell'albero motore.\nSono anche stati rinforzati i supporti di banco, modificato il sistema tendicatena dell'albero della distribuzione, migliorati i condotti interni del collettore di aspirazione, nell'impianto di raffreddamento \u00e8 aumentata la portata della pompa dell'acqua (mediante modifica della girante della pompa stessa) e migliorato il condotto di mandata alla stessa. \nIl tubo del silenziatore dello scarico \u00e8 stato reso pi\u00f9 \u201clibero\u201d, sono stati introdotti piccoli miglioramenti al cambio di velocit\u00e0, modificati i cilindri idraulici e i ceppi dei freni, variato il rapporto finale di riduzione, che passa da 5,1:1 (51/10) a 5,3:1 (53/10).\nLe modifiche estetiche hanno riguardato un nuovo volante di guida (color avorio anzich\u00e9 nero), avente la met\u00e0 superiore libera da razze onde migliorare la visibilit\u00e0 degli strumenti del cruscotto, i pomelli interni di comando del cambio e del posacenere di colore avorio anzich\u00e9 neri, delle coppe ruote di nuovo disegno, una modifica alla tendina della luce posteriore, una nuova gamma colori e nuove tappezzerie (bordo della selleria e maniglie in plastica anzich\u00e9 in tessuto).\nLa produzione della berlina Ardea cessa alla fine del 1952 (il furgoncino sopravviver\u00e0 qualche mese ancora), per lasciare il posto alla sua erede, la Appia, che verr\u00e0 presentata al salone dell'automobile di Torino nell'aprile del 1953.\nAutotelaio (mod. 350).\nCome da consuetudine, anche nel caso della Ardea la fabbrica torinese ritiene di approntare uno speciale autotelaio a piattaforma (tipo 350) da destinare ai carrozzieri per le versioni fuoriserie. Le ridotte dimensioni e la classe stessa del telaio rendono per\u00f2 il prodotto inidoneo allo scopo, per cui davvero pochissime saranno le Ardea realizzate su questa base meccanica.\nNon \u00e8 neppure certo che i pochi esemplari di Ardea realizzati da Pininfarina (in versione cabriolet) e da Zagato (un esemplare unico del tipo berlinetta panoramica) siano stati costruiti partendo da questo autotelaio; talune fonti ipotizzano infatti che queste creazioni abbiano utilizzato pianali della versione taxi.\nSia il numero di esemplari prodotti che il periodo di produzione paiono incerti: i pi\u00f9 indicano il biennio 1940-41.\nTass\u00ec Roma (mod. 450).\nSul finire del 1940 alla berlina si affianca la versione \u201cTass\u00ec\u201d definita anche come tipo 450-Roma. Caratterizzata da una linea antiquata, questa versione viene realizzata abbandonando la struttura portante e utilizzando un telaio a pianale di dimensioni (passo e carreggiata) maggiori rispetto alla berlina, per la necessit\u00e0 di offrire una migliore abitabilit\u00e0 ai passeggeri. Il motore e la meccanica in genere sono quelli della berlina, fatta eccezione per il rapporto finale di demoltiplicazione della trasmissione che \u00e8 con maggiore riduzione, per la misura maggiorata di cerchioni e gomme, per l'aumentata capacit\u00e0 del serbatoio del carburante e per la netta riduzione delle prestazioni con minori velocit\u00e0, accelerazione e ripresa accompagnate da un maggior consumo imputabile al maggior peso (circa 300\u00a0kg in pi\u00f9, pari a un aumento di quasi il 40%).\nDi questa versione vengono costruiti, nel triennio 1940-1942, poco pi\u00f9 di 500 unit\u00e0. Il 1941 \u00e8 comunque l'anno in cui dalla fabbrica escono quasi tutti gli esemplari (424). Il numero complessivo di pezzi prodotti dovrebbe essere di 511, dal momento che la numerazione inizia dal 450-1001 e termina con il 450-1511, ma secondo altre fonti la produzione effettiva risulterebbe leggermente inferiore (501 unit\u00e0)\nFurgoncino e autolettiga (mod. 550).\nPare che nel 1941, in piena guerra, la Lancia abbia costruito 9 furgoncini con meccanica Ardea ma la vendita regolare inizia nell'immediato dopoguerra, nella seconda met\u00e0 del 1945 (la numerazione inizia, nel'45, da 550-1010). Il furgoncino Ardea, la cui denominazione di fabbrica \u00e8 tipo 550 ma che viene anche pubblicizzato come \u201c800\u201d a indicare la portata in chilogrammi, adotta la meccanica di base della berlina, opportunamente adattata e modificata.\nUna caratteristica degna di rilievo \u00e8 il fatto che sia tra i primi veicoli in assoluto a essere realizzato a scocca portante e non con il classico telaio separato.\nInizialmente \u00e8 munito dell'impianto elettrico a 6 volt, successivamente (dal telaio 550-3171, anno 1948)) si passa, come per la berlina, ai 12 volt.\nAnche per quanto riguarda il cambio viene seguita l'evoluzione della versione berlina e, alla fine del 1949, (dal telaio 550-4385) anche il furgoncino viene munito di cambio a 5 rapporti.\nMolti furgoncini sono stati attrezzati ad ambulanza-autolettiga e come tali commercializzati direttamente dalla rete Lancia; l'ultimo esemplare lascia la fabbrica nel corso del 1953.\nCamioncino (mod. 650).\nNel giugno del 1948 la gamma si amplia e, alla berlina e al furgoncino, viene ad aggiungersi la versione camioncino la cui denominazione di fabbrica \u00e8 tipo 650 ma che viene anche pubblicizzato come \u201c800\u201d a indicare la portata in chilogrammi. Adotta la meccanica del furgoncino, dal quale eredita anche la scocca portante.\nIl camioncino nasce con l'impianto elettrico a 12 Volt e con il cambio a 4 marce sostituito da quello a 5 rapporti dalla fine del 1949 (dal telaio 650-2194).\nLa produzione del camioncino si arresta prima di quella del furgoncino (alcune fonti indicano il 1952 come ultimo anno di produzione, ma \u00e8 molto probabile che la costruzione si sia arrestata tra il 1950 ed il 1951)."}
{"id": "831108", "revid": "2010557", "url": "https://it.wikipedia.org/wiki?curid=831108", "title": "Sardegna prenuragica", "text": "Il periodo riguardante la Sardegna prenuragica comprende quella parte della Storia della Sardegna che precede la Civilt\u00e0 nuragica.\nNell'arco temporale che va dal VI millennio a.C. alla fine del III millennio a.C. si svilupparono sull'Isola diverse culture il cui aspetto peculiare fu la continuit\u00e0: questa loro continuit\u00e0 caratterizzer\u00e0 gli sviluppi culturali del Neolitico e dell'Eneolitico sardo.\nDurante la nascita e l'espansione del commercio dell'ossidiana le genti isolane risultano ben inserite nella fitta rete dei contatti tra i popoli delle regioni costiere mediterranee; grazie all'insularit\u00e0 e a filtrati apporti culturali esterni, mantennero tuttavia forti elementi di tradizione, seguendo un'evoluzione graduale. I traffici marittimi ebbero inizio probabilmente a partire dal Mesolitico, come testimoniano alcuni ritrovamenti in contesti liguri, e si intensificarono con l'avvento del Neolitico quando la sua diffusione tocc\u00f2 l'apice andando a raggiungere l'Italia centro-settentrionale, la Provenza e la Francia meridionale.\nSempre in quell'arco temporale il vasto fenomeno culturale del megalitismo, che dall'Atlantico raggiunse il bacino del Mediterraneo occidentale, investe in pieno le culture isolane lasciando sul territorio un gran numero di vestigia senza eguali. Questo fenomeno sfocer\u00e0 - dopo millenarie evoluzioni - nella Civilt\u00e0 nuragica.\nPrimi abitanti.\nIl rinvenimento di officine litiche risalenti al Paleolitico indicano la presenza dell'uomo in Sardegna nel lunghissimo periodo compreso tra i 450.000 e i 10.000 anni fa.\nVari elementi di cultura materiale, costituiti quasi essenzialmente da strumenti ed arnesi in pietra di selce o in calcare, utili alla sopravvivenza dell'uomo, sono stati rinvenuti nel \"sassarese\" e nel \"nuorese\", nei siti di \"Giuanne Malteddu\", \"Interiscias\", \"Laerru\", \"Preideru\" e \"Rio Altana\".\nSecondo i ricercatori, l'ominide denominato \"Nur\", i cui resti son stati rinvenuti nella grotta di N\u00f9righe, situata nel paese di Cheremule, fu il primo a colonizzare l'attuale territorio isolano circa 250.000 anni fa; sulla base degli studi su una falange dell'ominide, si suppone fosse un \"pre-neanderthaliano\", ma alcuni hanno espresso dei dubbi, ipotizzando una lontananza morfologica dagli ominidi.\nNel periodo dell'ultima glaciazione il livello dei mari era pi\u00f9 basso di 130 metri: in quell'epoca la Sardegna e la Corsica formavano un'unica grande isola, separata dalla Toscana da uno stretto braccio di mare dove era possibile la navigazione a vista.\nI resti pi\u00f9 antichi riconducibili alla colonizzazione dell'Homo sapiens risalgono al Paleolitico superiore e al Mesolitico. Le loro tracce sono state rinvenute sia nella Sardegna centrale (\"Grotta Corbeddu\" di Oliena) che nella Sardegna settentrionale (\"Grotta di Su Coloru\" di Laerru).\nIl pi\u00f9 antico scheletro umano completo rinvenuto in Sardegna risale al periodo di transizione tra il mesolitico e il neolitico. Ribattezzato \"Amsicora\", venne ritrovato nel 2011 a \"Su Pistoccu\" , nella marina di Arbus, a pochi metri dalla battigia della Costa Verde, nel sud-ovest della Sardegna. La zona \u00e8 stata oggetto di scavi pi\u00f9 volte in passato e ha riportato alla luce altri importanti reperti.\nIl Neolitico.\nA partire dal VI millennio a.C. la rivoluzione neolitica si allarg\u00f2 al Mediterraneo occidentale e raggiunse l'Isola. Intorno a quel periodo si svilupparono processi sociali e produttivi legati all'agricoltura, all'allevamento stanziale del bestiame, alla nascita di villaggi stabili, all'aggregazione familiare di tipo clanico all'interno di gruppi tribali. In quel contesto si svilupparono le tecnologie della pietra levigata, della ceramica e di altri manufatti, oltre che la costruzione delle prime imbarcazioni negli insediamenti costieri.\nAgli inizi del Neolitico nuove popolazioni si spinsero sull'Isola dall'Europa continentale trovandovi pianure adatte allo sviluppo dell'agricoltura e dell'allevamento, foreste ricche di selvaggina e vasti giacimenti di ossidiana, una roccia vitrea, nera e lucente di origine vulcanica.\nIl commercio dell'ossidiana.\nSull'Isola durante un lungo periodo il bene pi\u00f9 prezioso fu proprio l'ossidiana, localizzata in grande quantit\u00e0 in un unico sito nella sua parte centro occidentale ossia sul monte Arci nell'oristanese. Le schegge di questa pietra erano ritenute per le genti preistoriche il materiale pi\u00f9 idoneo per fabbricare utensili ed armi come coltelli taglienti, punte di frecce e di lancia, costituendo una merce molto ricercata.\nOltre che in Sardegna, dove esistevano i giacimenti pi\u00f9 importanti, nel Mar Mediterraneo occidentale in quel periodo si trovava solamente in tre piccole isole: Pantelleria, Lipari, Palmarola e la sua esportazione implicava conoscenze e capacit\u00e0 consolidate nella navigazione d'altura.\nIl sistema di approvvigionamento di questo materiale da parte delle popolazioni neolitiche \u00e8 stato attentamente studiato utilizzando le pi\u00f9 recenti tecnologie, consentendo in questo modo di determinare in grande dettaglio tutta la catena di produzione, partendo dai siti di origine dove veniva estratta fino a quelli di arrivo, seguendo tappa per tappa gli spostamenti e i cicli intermedi di lavorazione. Le vie commerciali raggiungevano la terraferma passando da isola a isola, per poi risalire i fiumi, valicando le montagne e raggiungendo villaggi molto lontani dove la pietra vulcanica veniva lavorata e trasformata in utensili adatti ai pi\u00f9 svariati usi.\nSul monte Arci estesi centri di estrazione e di lavorazione sono stati individuati nel territorio del comune di Pau, sul versante occidentale. Oltre venti officine di scheggiatura (\"atelier\") sono state accuratamente indagate, tra queste quella di \"Sennixeddu\" - la pi\u00f9 grande - ricopre una superficie di oltre venti ettari.\nIl fenomeno del megalitismo.\nLe prime avvisaglie del Megalitismo sull'Isola sono riferibili al Neolitico medio-recente (\"proto-megalitismo\"), e le ricerche dimostrano come esso sia strettamente legato al megalitismo dell'area pirenaica,\nPer via della capillare diffusione e della grande variet\u00e0 che ebbero in Sardegna le imponenti costruzioni in pietra granitica e lavica, le culture prenuragiche e la successiva Civilt\u00e0 nuragica vengono considerate fra le pi\u00f9 importanti culture megalitiche mai esistite.\nIl territorio isolano ospita infatti un gran numero di monoliti, sia isolati che in allineamenti rettilinei o anche in circolo, utilizzati dagli antichi Sardi sia per un uso singolarmente monumentale, come i menhir, sia per svariate tipologie di costruzioni definite - appunto - di tecnica \"megalitica\".\nLe diverse culture prenuragiche.\nUn gran numero di materiali sono stati rinvenuti dagli archeologi e datati ad un periodo che va dal Neolitico (6.000-2.900 a.C.), attraverso l'Et\u00e0 del rame (2.900-1.800 a.C.), sino alla media dell'Et\u00e0 del bronzo.\nI diversi tipi di forme e gli stili delle ceramiche hanno contraddistinto i differenti ambiti culturali che prendono il nome dalle localit\u00e0 di rinvenimento. Ecco in ordine cronologico le varie culture per periodo:\nNeolitico antico.\nSono pi\u00f9 di quaranta le localit\u00e0 ritenute frequentate nel Neolitico antico, situate sia in prossimit\u00e0 delle coste come nell'isola di Santo Stefano nell'arcipelago di La Maddalena, a cala Corsara nell'isola di Spargi, nella grotta Verde ad Alghero, ma anche nell'interno dell'Isola in territorio di Laconi.\nSono piccoli gruppi che si dedicano alla pesca, alla caccia e alla raccolta e all'estrazione e al commercio dell'ossidiana, il prezioso vetro vulcanico abbondante nei giacimenti del monte Arci. La produzione ceramica di quel periodo, per la decorazione e l'aspetto delle forme dei vasi, viene chiamata cardiale, in quanto veniva decorata tramite impressione sull'argilla fresca utilizzando il bordo esterno del \"cardium edule (\"ora chiamato \"Cerastoderma edule\"), un tipo di conchiglia marina.\nCultura di Su Carroppu.\nLa cultura di Su Carroppu rappresenta la fase pi\u00f9 antica del Neolitico in Sardegna (VI - V millennio a.C.). A partire dal 1968, nelle campagne di scavi portate avanti dagli archeologi Enrico Atzeni e G\u00e9rard Bailloud in un riparo sotto roccia sulle colline calcaree in territorio di Sirri (Carbonia) chiamato Su Carroppu, vennero rinvenute, in strati archeologici inviolati, ceramiche ad impasto grossolano di colore nerogrigio, riferite a ciotole a calotta, olle globoidi e pentole con anse, a maniglia orizzontale oppure con bugne forate, decorate con singolari motivi geometrici di tipo cardiale, insieme a strumenti litici di forma geometrica come bulini e raschiatoi fabbricati con ossidiana proveniente dal Monte Arci.\nFu rinvenuta inoltre la presenza di resti di antichi pasti, con il rinvenimento di ossa di animali come il cervo, il prolago sardo, il cinghiale, documentando cos\u00ec una economia basata sull'allevamento, la caccia, la pesca. La presenza di due scheletri umani, insieme ad oggetti di ornamento costituiti da conchiglie, secondo i ricercatori testimoniano usanze di sepolture in grotta. questa cultura e da collocarsi dal fine mesolitico al inizio neolitico antico.\nLa cultura di Su Carroppu ha corrispondenza in Corsica, nella penisola italiana e in quella iberica, ma soprattutto i ritrovamenti in Sardegna e in Corsica confermano il ruolo chiave di queste due isole per la comprensione della neolitizzazione del Mediterraneo del nord-ovest.\nCultura della Grotta Verde.\nLa cultura della Grotta Verde prende il nome da una grotta localizzata a capo Caccia nelle vicinanze di Alghero dove, nel 1979, sono stati fatti dei ritrovamenti oggi esposti al Museo Sanna di Sassari. Viene fatta risalire alla seconda fase del Neolitico antico intorno alla met\u00e0 del V millennio a.C..\nQuesta cultura era presente nella parte nord occidentale della Sardegna ed era caratterizzata per la produzione di una variet\u00e0 di ceramiche di tecnica molto raffinata, incise con poche decorazioni di tipo cardiale mentre abbondavano decorazioni definite \"strumentali\", ossia ottenute tramite un utensile dentato.\nSu un vaso rinvenuto nella omonima grotta, delle particolari anse sono state rappresentate come delle piccole teste umane con naso, occhi e bocca riprodotti in maniera stilizzata, probabilmente con funzione magica. Secondo l'archeologo Giovanni Lilliu, quel vaso rappresenterebbe la prima raffigurazione antropomorfa della preistoria sarda.\nSu una parete all'interno della grotta sono stati inoltre rinvenuti dei particolari graffiti, altra singolare testimonianza di quelle genti.\nCultura di Filiestru.\nNe 1971 il prete speleologo Renato Loria scopr\u00ec nel territorio di Mara, tra Villanova Monteleone e Bosa, un anfratto di circa sessanta metri quadri, la grotta di Filiestru, dove furono fatti ritrovamenti risalenti al Neolitico antico.\nLa grotta fu successivamente indagata dagli archeologi V.R Switsur e David H. Trump i quali analizzando un deposito archeologico dello spessore di tre metri e mezzo, scoprirono un susseguirsi di varie culture che abbracciavano in arco temporale molto lungo, da quella pi\u00f9 antica, di tipo cardiale, a quella pi\u00f9 recente gi\u00e0 in epoca nuragica (cultura \"Sa Turricola\").\nQuella pi\u00f9 antica \u00e8 stata datata alla fine del V millennio a.C.; i reperti mostrano una cultura evoluta composta da genti dedite all'agricoltura, all'allevamento, alla caccia e alla pesca. Viene notata inoltre la quasi totale scomparsa delle precedenti forme di decorazione vascolare mentre compaiono gli anelloni in pietra verde che trovano riscontri in Corsica e nella penisola italiana: questi ritrovamenti inducono gli studiosi a sostenere che durante quel periodo le popolazioni sarde intrecciarono stretti rapporti commerciali con le comunit\u00e0 neolitiche mediterranee coinvolte nel commercio dell'ossidiana abitanti in Francia meridionale, nella penisola iberica, in quella italiana e in Sicilia.\nNeolitico medio.\nDurante questo periodo (inizi del IV millennio) gli abitanti neolitici della Sardegna conoscono una elevata crescita culturale ed economica. Questi cambiamenti si avvertono in particolar modo nella produzione ceramica che si presenta pi\u00f9 raffinata e di migliore fattura, mentre gli strumenti litici vengono rinvenuti in numero maggiore.\nAumenta il numero dei villaggi e si diffonde il culto della Dea Madre mediterranea, dea della fertilit\u00e0 agraria e umana, le cui numerose raffigurazioni steatopigie rinvenute in questo periodo ne sono testimonianza eloquente.\nCultura di Bonu Ighinu.\nLa cultura di Bonu Ighinu, le cui prime manifestazioni certe sono databili al 4000 a.C., si impose sicuramente fino al 3400 a.C. circa.. Prende il nome dal santuario di Nostra Signora di Bonu Ighinu, in territorio del comune di Mara, nelle cui vicinanze si trova la grotta de su Tintirriolu, luogo nel quale sono state rinvenuti nel 1971 notevoli reperti ceramici con anse zoomorfe e antropomorfe. Si diffuse ampiamente in quasi tutta l'isola ed uno dei villaggi pi\u00f9 importanti fu quello di Puisteris a Mogoro.\n\u00c8 considerata dagli archeologi come la prima cultura in Sardegna ad usare cavit\u00e0 artificiali come sepolcri e rappresenta l'evoluzione naturale della precedente cultura di Filiestru, la cui grotta si trova nello stesso territorio.\nI manufatti relativi al villaggio e alla necropoli di Cuccuru s'Arrius mostrano una societ\u00e0 ben organizzata, di notevole livello economico ed artistico, ben strutturata sul piano sociale e religioso. In quel sito sono stati numerosi i rinvenimenti di statuette femminili raffiguranti la Dea Madre, il cui culto era diffuso anche in gran parte dell'Europa neolitica e nel bacino del mediterraneo, rappresentata nei modi pi\u00f9 svariati: in piedi, seduta, mentre allatta o mentre partorisce.. Il sito di Cuccuru s'Arrius viene indicato da molti studiosi appartenente alla cultura di san Ciriaco.\nNeolitico recente.\nNel Neolitico recente (4000-3200 a.C.) vede l'evoluzione della cultura di Bonu Ighinu in quella ancora pi\u00f9 complessa e articolata di Ozieri passando attraverso la fase culturale di san Ciriaco e di Arzachena.\nCultura di San Ciriaco.\nLa cultura di San Ciriaco (3400-3200 a.C.) caratterizza la parte finale del Neolitico medio e introduce a quello recente. Viene considerata dagli archeologi come una cultura di raccordo tra quella di Bonu Ighinu e quella di Ozieri ed \u00e8 attualmente in fase di una esatta definizione.\nPrende il nome dalla chiesa di San Ciriaco di Terralba, comune in provincia di Oristano, nelle cui vicinanze fu rinvenuto un villaggio preistorico ricco di testimonianze.\nSecondo lo studioso Giovanni Ugas, durante questa fase vengono scavate le prime domus de janas che si diffonderanno in tutta l'isola, ad eccezione della Gallura.\nCultura di Arzachena.\nLa cultura di Arzachena interess\u00f2 principalmente la regione gallurese e alcune restanti zone orientali dell'isola con delle propaggini anche nella Corsica meridionale: per questa ragione viene indicata anche come aspetto culturale corso-gallurese.\nLe grandi tombe a circolo galluresi segnano l'esordio del megalitismo in Sardegna, fra i pi\u00f9 antichi del Mediterraneo occidentale. I corredi funebri comprendono oggetti raffinatamente lavorati come coppette in steatite, lame in selce, piccole accette triangolari in pietra dura levigata e grani di collana di steatite verde a forma di piccole olive.\nNeolitico finale.\nDurante il Neolitico finale si afferma in Sardegna una delle culture pi\u00f9 importanti della sua storia: la cultura di Ozieri.\nCultura di Ozieri.\nLa cultura di Ozieri fu una cultura la cui organizzazione sociale, economica e religiosa si diffuse su tutto il territorio isolano. \u00c8 conosciuta anche con il nome di cultura di san Michele, dal nome dell'omonima grotta in territorio del comune di Ozieri dove furono trovate importanti testimonianze. In quel sito infatti furono rinvenuti vasi finemente lavorati e decorati con motivi geometrici incisi elegantemente sull'argilla e colorati con ocra rossa. I pi\u00f9 datati si presentano di forma tonda e poco rifiniti, mentre quelli di epoca pi\u00f9 tarda sono fortemente stilizzati e con una forma pi\u00f9 affinata.\nGli studiosi considerano questo tipo di vasellame come una novit\u00e0 per la Sardegna neolitica e fino ad allora simili manufatti erano ritenuti tipici delle isole Cicladi e di Creta. Si presume che a seguito di importanti scambi commerciali con quelle lontane isole, nuove tecniche manifatturiere, nuove conoscenze nella metallurgia e nuovi stili di vita, vivificarono le esistenti culture dando un notevole impulso all'economia e originando una pi\u00f9 evoluta societ\u00e0 civile, organizzata stabilmente in tante comunit\u00e0. Alla luce di queste preziose testimonianze l'origine della cultura di Ozieri fu definita di provenienza orientale e tali ritrovamenti dimostrarono inequivocabilmente il forte scambio culturale e commerciale intercorso tra i sardi prenuragici e popolazioni neolitiche greche.\nSulla base di questi importanti ritrovamenti gli studiosi sono concordi nel definire la \"Cultura di Ozieri\" come la prima grande cultura sarda.\nEt\u00e0 del rame.\nCultura di Sub-Ozieri.\nLa cultura di Sub-Ozieri (detta anche \"Ozieri rosso\"), datata fra il 2850 e il 2700 a.C., rappresenta la continuazione, in particolare nell'area centro-meridionale dell'isola, della precedente fase del Neolitico finale.\nL'ossidiana \u00e8 oramai raramente utilizzata mentre si registra lo sviluppo della metallurgia\nCultura di Abealzu-Filigosa.\nLa prima localit\u00e0 \u00e8 presso Osilo, la seconda presso Macomer. Si svilupp\u00f2 fra il 2700 e il 2400 a.C. e fu limitata a circa una ventina di siti ubicati nell'area del sassarese e a poche altre zone del centro-sud della Sardegna.\nDivinizzarono gli antenati guerrieri attraverso le statue stele (localizzate soprattutto nella Sardegna centro-occidentale) ed innalzarono o restaurarono grandi monumenti megalitici, come la piramide a gradoni di Monte d'Accoddi, nei pressi di Sassari, su un rilievo a base quadrangolare alto dieci metri, che in origine superava i 36 metri, molto probabilmente consacrato al Dio Sole e che richiama per la posizione su una terrazza artificiale sopraelevata i templi ziqqurath della Mesopotamia.\nNelle sepolture sono frequenti le armi quali pugnali in rame e asce a martello in pietra, ma anche punte di freccia in ossidiana. Soprattutto nella fase di Abelzu le forme vascolari ricordano quelle della cultura del Rinaldone.\nCultura di Monte Claro.\nDiffusa in tutta la Sardegna fra il 2400 e il 2100 a.C., segna una rottura culturale con il passato e venne forse importata da gruppi allogeni. \nViene suddivisa dagli studiosi in quattro \"facies\": \nFra le principali innovazioni si segnalano le tombe a forno individuali, apparse nel cagliaritano, e le grandi muraglie megalitiche del centro-nord dell'isola come nel sito di Monte Baranta.\nUtilizzavano grappe in piombo per riparare i vasi. Le ceramiche mostrano influssi orientali nel sud e della cultura di Fontbouisse nel nord.\nCultura del Vaso Campaniforme.\n\u00c8 una cultura di apporto esterno, diffusasi fra la fine del III e l'inizio del II millennio a.C. (2100-1800 a.C.), le cui popolazioni vissero mischiate con popoli di altre culture. Sono identificabili per le manifatture vascolari e per i braccioli di pietra levigata (\"brassard\") che indossavano per attutire il rinculo dell'arco.\nUsano pugnali di rame, bracciali ed anelli e compaiono per la prima volta nell'isola oggetti in oro (collier dalla tomba di Bingia e' Monti).\nQuesta cultura era diffusa principalmente lungo la costa occidentale e nelle zone di pianura adiacenti mentre sono scarsi i ritrovamenti nella costa orientale concentrati prevalentemente nel dorgalese.\nDella cultura del vaso campaniforme in Sardegna si possono riconoscere tre \"facies\" riconducibili a origini geografiche e periodi differenti:\nEt\u00e0 del bronzo.\nVerso la civilt\u00e0 nuragica.\nFra il 1800 e il 1600-1500 a.C., l'evoluzione delle civilt\u00e0 prenuragiche port\u00f2 al periodo forse pi\u00f9 affascinante della storia sarda, dominato dalla civilt\u00e0 nuragica. Tale civilt\u00e0 ha disseminato in tutto il territorio dell'Isola di testimonianze importanti, originali e suggestive: i nuraghi.\nCultura di Bonnanaro.\nNel 1800 a.C. si sviluppa la cultura di Bonnanaro, regionalizzazione isolana della precedente cultura del vaso campaniforme con delle influenze provenienti dalla cultura di Polada dell'Italia settentrionale.\nVengono eretti i primi pseudonuraghi e i protonuraghi, ma sono poco numerosi rispetto al totale delle costruzioni. Questi Protonuraghi sono costituiti da una base con corridoio e un vano scala per accedere al terrazzo.\nCultura Sub-Bonnanaro.\nLa cultura sub-Bonnanaro (1500-1300 a.C.) \u00e8 considerata la prima fase della civilt\u00e0 nuragica.\nSi cura l'organizzazione del territorio, vengono costruiti migliaia di Nuraghi monotorre, centinaia di tombe megalitiche, numerosi villaggi.\nLe popolazioni si diffusero in tutta l'Isola, costruirono nuovi insediamenti, ma non abbandonarono i vecchi. La vita di agricoltori e pastori \u00e8 testimoniata dagli strumenti litici e ceramici pervenutici.\nNello stesso periodo la civilt\u00e0 torreana, strettamente legata a quella nuragica, si diffonde nel sud della Corsica mentre nelle isole Baleari si sviluppa la civilt\u00e0 talaiotica.\nArte e religione nella Sardegna prenuragica.\nLa religione prenuragica era basata principalmente sul culto della Dea Madre, analogamente a quanto avveniniva nel resto dell'Europa Antica e nel Vicino Oriente. Circa un centinaio di statuine raffiguranti la dea sono state rinvenute in varie localit\u00e0 della Sardegna. Accanto ad essa vi era una figura maschile il cui simbolo erano le corna taurine che appiono frequentemente nelle domus de janas e nei menhir.\nA partire dalla prima et\u00e0 dei metalli il culto della grande Dea inizier\u00e0 ad essere in parte soppiantato da quello di una divinit\u00e0 maschile, bellicosa e irrequieta, come testimoniato anche dalle statue stele del Sarcidano e del Mandrolisai rappresentanti guerrieri armati con pugnale.\nLe necropoli ipogeiche.\nDomus de Janas.\nCos\u00ec come i nuraghi dell'Eta del bronzo hanno caratterizzato la civilt\u00e0 nuragica, cos\u00ec le migliaia di tombe ipogeiche conosciute come \"domus de janas\" hanno caratterizzato il periodo prenuragico. Le ricerche archeologiche hanno evidenziato infatti come durante la cultura di Ozieri - il momento pi\u00f9 elevato ed unitario del periodo prenuragico - sull'Isola fior\u00ec un'economia basata su un'ulteriore espansione dell'agricoltura e dell'allevamento, rilevando anche la centralit\u00e0 della Sardegna nello scambio di importanti risorse naturali quali l'ossidiana nell'ambito del bacino occidentale del Mediterraneo.\nCentinaia di necropoli ipogeiche con migliaia di sepolture del tipo \"domus de janas\", sono testimoni eloquenti di questa societ\u00e0 prenuragica operosa e caratterizzata da una complessa organizzazione sociale e religiosa, aperta agli influssi provenienti da ogni parte del mare che circonda l'Isola, accentrata in villaggi di capanne i cui elementi architettonici - in scala ridotta - vengono con maestria rappresentati nelle tombe ipogeiche, quali pilastri, travatura di soffitti a doppio spiovente, focolari, sedili, tutti elementi reali di una architettura che non esiste pi\u00f9 all'esterno, e tutti scolpiti nella roccia insieme a simboli della sua spiritualit\u00e0, come spirali colorate con ocra e protomi taurine.\nSe ne contano con certezza 2500, in forme semplici oppure in raggruppamenti che contano fino a 24 vani, spesso in planimetrie diverse del tipo a pianta cruciforme, a forma di T o a pianta centripeta, isolate oppure aggregate in vaste necropoli che arrivano a contenere fino a 40 tombe, mentre numerosi sono i siti ancora da scavare.\nTombe in tafoni.\nTipiche della Gallura e della Corsica le tombe in tafone erano gi\u00e0 diffuse nel Neolitico, prima della comparsa delle sepolture a circolo, e il loro utilizzo perdur\u00f2 fra le trib\u00f9 corse anche nel periodo nuragico. I defunti venivano inumati in cavit\u00e0 naturali della roccia granitica (dette appunto tafoni), in alcuni casi leggermente riadattate. I rituali funebri risultano sconosciuti ma si suppone che probabilmente si trattava di deposizioni \"secondarie\", ossia venivano deposte nei tafoni i soli resti scheletrici dopo la scarnificazione.\nQuesti particolari ripari sotto roccia riguardavano sia cavit\u00e0 isolate che raggruppamenti di anfratti lungo le pendici dei grandi ammassi granitici tutt'oggi peculiari ai paesaggi galluresi. Un insieme di tafoni contigui e abitati assumevano talvolta l'aspetto di veri e propri insediamenti fortificati, difesi sia dalla loro ubicazione naturale che da muraglie megalitiche di sbarramento alle vie d'accesso e da torri di avvistamento, come - per esempio - il villaggio fortificato del sito di Monti Candela, in territorio di Arzachena dove \u00e8 ancora visibile una tomba dolmenica all'interno di un tafone, con annessa cista litica, oppure quello di monte Mazzolu con muraglia di epoca nuragica. Nel tafone di monte Incappiddatu, sempre ad Arzachena, durante le ricerche archeologiche effettuate nel 1959 sono state trovate ceramiche simili a quelle rinvenute nei circoli dolmenici di Li Muri e Macciunitta, tipiche della cultura di Ozieri.\nTombe a forno.\nRinvenute in alcuni siti del cagliaritano ascrivibili alla cultura di Monte Claro, queste sepolture sono caratterizzate da un pozzetto d'accesso e da un massimo di tre cellette \"a forno\" dove venivano deposti i defunti.\nPrincipali siti prenuragici.\nEcco alcuni dei siti prenuragici pi\u00f9 importanti:"}
{"id": "831111", "revid": "1305772", "url": "https://it.wikipedia.org/wiki?curid=831111", "title": "IFE", "text": ""}
{"id": "831117", "revid": "287204", "url": "https://it.wikipedia.org/wiki?curid=831117", "title": "Cantone di Esch-sur-Alzette", "text": "Il Cantone di Esch-sur-Alzette \u00e8 un cantone del Lussemburgo meridionale, compreso nel distretto di Lussemburgo. Confina con i cantoni di Capellen e Lussemburgo a nord, col cantone di Remich ad est, con la Lorena francese (dipartimento della Mosella) a sud e con la provincia belga del Lussemburgo ad ovest.\nIl capoluogo \u00e8 Esch-sur-Alzette. La superficie \u00e8 di e la popolazione nel 2005 era di 140.061 abitanti (577 ab./km\u00b2).\nComprende 14 comuni:"}
{"id": "831120", "revid": "287204", "url": "https://it.wikipedia.org/wiki?curid=831120", "title": "IFI", "text": ""}
{"id": "831121", "revid": "131962", "url": "https://it.wikipedia.org/wiki?curid=831121", "title": "Th\u00e9\u00e2tre-Italien", "text": ""}
{"id": "831123", "revid": "37401", "url": "https://it.wikipedia.org/wiki?curid=831123", "title": "Torpedone", "text": "Il torpedone \u00e8 un autoveicolo realizzato per il trasporto collettivo delle persone; possiede una carrozzeria dotata di tetto apribile (oggi, pi\u00f9 comunemente, completamente priva del tetto) o trasparente.\nPer tali caratteristiche, improntate a consentire ai passeggeri la massima visibilit\u00e0 verso l'esterno, viene spesso adibito al trasporto dei turisti.\nIl termine venne creato per i primi modelli di autobus aperti. All'inizio del secolo scorso i torpedoni venivano costruiti montando su autotelai di autocarri delle carrozzerie aperte, simili per forma a quelle delle automobili di tipo torpedo, anche se notevolmente pi\u00f9 grandi: da ci\u00f2 il nome torpedone. \nIn Italia, nella seconda met\u00e0 degli anni trenta, il termine \"torpedone\" venne altres\u00ec utilizzato obbligatoriamente per sostituire la parola \"pullman\", durante il periodo dell'autarchia nel quale si decise l'abolizione delle terminologie di origine straniera, e tale uso si pu\u00f2 incontrare anche in testi recenti.\nAttualmente i torpedoni sono in servizio in tutte le citt\u00e0 d'arte europee, anche nella versione a due piani."}
{"id": "831128", "revid": "729019", "url": "https://it.wikipedia.org/wiki?curid=831128", "title": "Claude Auchinleck", "text": "Durante il secondo conflitto mondiale comand\u00f2, fino al giugno 1940, il corpo di spedizione alleato inviato in Norvegia. Dal luglio 1941 all'agosto 1942 fu comandante in capo delle forze inglesi in Medio Oriente. Alla guida dell'8\u00aa Armata diresse l'offensiva che nel novembre 1941 port\u00f2 le forze britanniche in Cirenaica, la cosiddetta operazione Crusader. Dopo la controffensiva intrapresa nel maggio 1942 dal generale tedesco Erwin Rommel, che respinse le truppe britanniche fino ad El-Alamein (la cosiddetta battaglia di Ain el-Gazala), riusc\u00ec a bloccare l'avanzata italo-tedesca nella prima battaglia di El-Alamein. Nonostante questo successo nell'agosto 1942 venne destituito dal comando da Winston Churchill e destinato in India quale comandante in capo delle truppe anglo-indiane. Nel 1946 fu promosso feldmaresciallo. Massone, fece parte della Gran Loggia unita d'Inghilterra.\nBiografia.\nI primi anni e l'inizio della carriera militare.\nGli Auchinlecks provenivano da una famiglia Ulster-Scozzese della Contea di Fermanagh, dove si erano insediati dal XVII secolo. Claude Auchinleck nacque ad Aldershot, figlio del Colonnello John Claud Alexander Auchinleck e di sua moglie, Mary Eleanor Eyre, mentre il reggimento di suo padre si trovava di stanza nella citt\u00e0. Il padre di Claude mor\u00ec nel 1892, quando egli aveva appena otto anni, e Auchinleck crebbe in uno status familiare impoverito, ma fu in grado, attraverso lo studio ed il lavoro, di essere ammesso al Wellington College, dopo il quale pass\u00f2 al Royal Military College, Sandhurst.\nAuchinleck entr\u00f2 nell'Esercito dell'India Britannica come Sottotenente nel gennaio del 1903 e nel 1904 venne inquadrato nel 62\u00b0 Punjabis. Egli impar\u00f2 la lingua Punjabi ed essendo in grado di parlare fluentemente coi suoi soldati, assunse anche la cultura e i costumi dei dialetti locali. Questa famigliarit\u00e0 con l'India gli fece guadagnare molto rispetto fra i suoi sottoposti e nel frattempo mut\u00f2 la sua personalit\u00e0. Nell'aprile del 1905 venne promosso Tenente e nel gennaio del 1912 pass\u00f2 al grado di Capitano.\nDurante la Prima guerra mondiale egli serv\u00ec nell'Egitto mediorientale, in Palestina ed in Mesopotamia contro l'Impero Ottomano. La divisione di Auchinleck fu l'ultima delle quattro proposte per le operazioni dal governo indiano. Mentre era in viaggio verso la Francia, venne riassegnato alla difesa del Canale di Suez da possibili attacchi ottomani. Quando nel febbraio del 1915 si ebbe il primo attacco previsto, il reggimento di Auchinleck riusc\u00ec ad evitare che gli ottomani attraversassero il canale e fu in grado di contrattaccare facendo arrendere il nemico.\nLa 6\u00aa Divisione Indiana, di cui il 62\u00b0 Punjabis era parte, venne sbarcata a Basra il 31 dicembre 1915 per la Campagna di Mesopotamia. Nel luglio del 1916 Auchinleck venne promosso Maggiore e divenne secondo in comando del suo reggimento. A nord di Basra, i Punjabis si trovarono in piena azione bellica ed in pessime condizioni: freddo, pioggia e tempeste di sabbia oltre alla strenua difesa degli ottomani ridussero l'intero reggimento a soli 247 uomini e Auchinleck dovette prendere temporaneamente il comando del reggimento quando il suo comandante venne ferito nelle operazioni. Successivamente si ebbero ulteriori combattimenti: l'armata ottomana inflisse un'umiliante sconfitta agli inglesi. Auchinleck venne menzionato nei dispacci ufficiali e ricevette la medaglia del Distinguished Service Order nel 1917 per il suo servizio militare in Mesopotamia, promosso definitivamente a Maggiore nel gennaio del 1918 oltre ad essere nominato poi Tenente Colonnello nel 1919 per essersi \"distinto grandemente nel sud e nel centro del Kurdistan\" su raccomandazione del Comandante in Capo del Mesopotamia Expeditionary Force.\nAuchinleck ebbe modo di acquisire in Mesopotamia molta esperienza. In primo luogo l'importanza della sicurezza sanitaria dei propri uomini, oltre alla necessit\u00e0 di avere buon cibo e un supporto igienico adeguato. In secondo luogo egli dovette riconoscere l'inadeguatezza e la futilit\u00e0 di attacchi preparati superficialmente contro difensori meglio armati e riposati.\nTra le due guerre, Auchinleck prest\u00f2 servizio in India. Egli fu studente e istruttore (1930\u20131933) nello Staff College di Quetta e frequent\u00f2 anche l'Imperial Defence College. Nel gennaio del 1929 venne promosso Tenente Colonnello e nominato al comando del suo reggimento che era divenuto dopo la riorganizzazione del 1923, il 1\u00ba Reggimento Punjab. Nel 1930 venne promosso Colonnello e nel 1933 venne nominato Brigadiere Generale temporaneamente per ottenere il comando della Brigata Peshawar, che prest\u00f2 servizio nell'Alto Mohmand dal luglio all'ottobre del 1933. La Seconda campagna del Mohmand del 1935 nell'area del Mohmand port\u00f2 al primo uso dei carri armati in India. Auchinleck venne nuovamente menzionato nei bollettini e ricevette la medaglia da Compagno dell'Ordine della Stella d'India e dell'Ordine del Bagno per le abilit\u00e0 dimostrate nel condurre le operazioni.\nNel novembre del 1935 Auchinleck venne promosso Maggiore Generale e lasci\u00f2 il comando della sua brigata nell'aprile successivo rimanendo senza comando ed a paga dimezzata sino al settembre del 1936 quando venne nominato Sottocapo dello Stato Maggiore Generale e Direttore dello Stato Maggiore di Delhi. Dopo questo venne nominato comandante del distretto di Meerut in India nel luglio del 1938. Nel 1938 Auchinleck venne nominato consigliere nella commissione incaricata di riequipaggiare e modernizzare l'esercito coloniale indiano. La commissione formul\u00f2 le proprie tesi definitive nel 1939 nel Chatfield Report che port\u00f2 ad una vera e propria trasformazione dell'esercito di stanza in India, facendolo inoltre crescere da 183.000 uomini del 1939 a 2.250.000 uomini alla fine della guerra.\nLa Seconda guerra mondiale.\nNorvegia: 1940.\nAllo scoppio della Seconda guerra mondiale Auchinleck ottenne il comando della 3\u00aa Divisione di Fanteria Indiana ma nel gennaio del 1940 venne richiamato nel Regno Unito per ottenere il comando del IV Corpo d'Armata, unica volta in tutto il periodo bellico in cui un corpo d'armata britannico venne comandato da un ufficiale dell'Esercito dell'India Britannica. Nel maggio del 1940 Auchinleck ottenne il comando delle forze anglo-francesi in Norvegia, operazione militare condannata a fallire. Dopo la caduta della Norvegia, nel luglio del 1940 egli ottenne per breve tempo il comando del V Corpo d'Armata prima di divenire General Officer Commander-in-Chief, Southern Command, dove ebbe strette relazioni col suo subordinato Bernard Montgomery, il nuovo comandante del V Corpo d'Armata. Montgomery scriver\u00e0 poi \nIndia ed Iraq: gennaio-maggio del 1941.\nNel gennaio del 1941 Auchinleck venne richiamato in India per divenire Comandante in Capo dell'Esercito dell'India Britannica, posizione nella quale venne nominato nel Consiglio Esecutivo del Governatore generale dell'India e nell'aprile di quello stesso anno venne nominato Aiutante di Campo Generale del re Giorgio VI del Regno Unito, incarico che mantenne sino al 1947, poco dopo la sua promozione a Feldmaresciallo.\nNell'aprile del 1941 la base dell'aviazione di Habbaniya venne attaccata dal nuovo regime filo-nazista di Rashid Ali. Questa grande base della Royal Air Force si trovava a ovest di Baghdad in Iraq ed il generale Archibald Wavell, Comandante in Capo del Middle East Command, era riluttante ad intervenire, malgrado l'urgenza dell'intervento proposto da Winston Churchill, dal momento che riteneva primario lo scenario bellico dell'Africa del Nord e della Grecia. Auchinleck, ad ogni modo, ag\u00ec in maniera decisiva inviando un battaglione del King's Own Royal Regiment ad Habbaniya via aria e via mare fece pervenire la 10\u00aa Divisione di Fanteria Indiana da Basra. Wavell venne infine convinto da Londra ad inviare la \"Habforce\", una colonna dal Mandato britannico in Palestina ma quando giunse ad Habbaniya il 18 maggio la Guerra anglo-irachena era ormai volta al termine.\nNord Africa: luglio 1941 \u2013 agosto 1942.\nA seguito dei successi delle forze dell'Asse nel Nord Africa, Auchinleck venne nominato a succedere al generale Sir Archibald Wavell come Comandante in Capo del Comando del Medio Oriente nel luglio del 1941. Wavell prese il posto di Auchinleck come Comandante in Capo dell'Esercito Indiano.\nCome Comandante in Capo del Medio Oriente Auchinleck dal proprio quartier generale al Cairo aveva la responsabilit\u00e0 del Nord Africa e tutto il Medio Oriente fino alla Persia; l'8\u00aa Armata britannica si stava confrontando con l\"'Afrika Korps\" e l'Esercito italiano e venne comandata in successione da Sir Alan Cunningham e da Neil Ritchie. La prima maggiore offensiva dell'8\u00aa Armata dopo la nomina di Auchinleck fu l'Operazione Crusader del novembre del 1941 che inizialmente risult\u00f2 una sconfitta per gli inglesi e per il generale Cunningham. Auchinleck decise di rimuovere Cunningham ed ordin\u00f2 il prosieguo della battaglia. Malgrado le molte perdite, l'8\u00aa Armata riusc\u00ec a ricacciare le forze dell'Asse verso El Agheila. Auchinleck nomin\u00f2 quindi Ritchie al comando della 8\u00aa Armata. Mentre Auchinleck riprese gran parte della direzione strategica delle operazioni in Medio Oriente, egli continu\u00f2 a dettare punto per punto le operazioni da svolgere a Ritchie.\nSembra che Auchinleck credesse nella sconfitta dei nemici a questo punto della guerra, scrivendo il 12 gennaio 1942 che le forze dell'Asse \"iniziavano a sentirsi spossate\" e \"molto pressate\". In realt\u00e0 lo \"Afrika Korps\" era stato rinforzato e nel giro di pochi giorni le positive previsioni di Auchinleck vennero sfatate dalla dispersione e dall'indebolimento delle forze inglesi, costrette a ritirarsi a Gazala presso Tobruk. Il Capo dello Staff Imperiale britannico, il generale Alan Brooke, scrisse nel suo diario \"Non vi \u00e8 peggior leadership che quella di Auchinleck\". L'attacco di Rommel nella Battaglia di Gazala del 26 maggio 1942 riport\u00f2 una significativa sconfitta degli inglesi. Ancora una volta il positivismo di Auchinleck sulla faccenda si era dimostrato errato e l'8\u00aa Armata dovette ritirarsi in Egitto; Tobruk cadde il 21 giugno di quell'anno.\nAncora una volta Auchinleck era alla ricerca di un valido comandante per l'8\u00aa Armata, avendo perso ormai fiducia nell'abilit\u00e0 di controllo delle truppe da parte di Ritchie. Auchinleck aveva rigettato l'idea di Ritchie di rimanere a Mersa Matruh, decidendo di combattere solo delle brevi azioni nel luogo e poi di spostarsi nella maggiormente difendibile El Alamein. Qui Auchinleck aveva a disposizione truppe fresche e facile difesa, riuscendo a fermare l'esausta avanzata delle truppe italo-tedesche nella Prima battaglia di El Alamein. Avendo una considerevole superiorit\u00e0 di materiali e uomini rispetto alle forze nemiche, Auchinleck riusc\u00ec ad organizzare una serie di contrattacchi, anche se questi, a causa dello scarso coordinamento, non sempre riuscirono a dare l'impatto sperato.\nSecondo il Capo dello Stato Maggiore Generale Imperiale, Alan Brooke, suo detrattore e sostenitore di Montgomery, \"the Auk\", come era conosciuto, nomin\u00f2 un gran numero di comandanti a posizioni superiori spesso non di loro competenza per esperienza ed abilit\u00e0 ed il comando venne pertanto funestato da personalit\u00e0 non all'altezza. Auchinleck era un ufficiale dell'Esercito Indiano e venne criticato per l'avere poca esperienza nella gestione diretta delle forze militari britanniche. Il suo controverso capo delle operazioni, il Maggiore Generale Dorman-Smith, era guardato con diffidenza da molti ufficiali dell'8\u00aa Armata. Dal luglio del 1942 Auchinleck stesso aveva perso la fiducia dei suoi collaboratori ed inizi\u00f2 a sentirsi estraniato nello scenario.\nCome la sua controparte Rommel (ed il suo predecessore Wavell nonch\u00e9 il successore Montgomery), Auchinleck fu soggetto alle continue interferenze politiche nelle operazioni, venendo tempestato di telegrammi e istruzioni dal primo ministro Churchill tra l'inverno del 1941 e l'estate del 1942. Churchill era disperato circa la sorte di alcune vittorie pianificate per il Nord Africa ed era in apprensione per l'Operazione Torch, prevista per il novembre del 1942. Churchill ed il Capo dello Stato Maggiore Generale Imperiale, Alan Brooke, si recarono al Cairo nell'agosto del 1942 per incontrare Auchinleck, ma era ormai ovvio che egli aveva perso fiducia presso entrambi.\nEgli venne rimpiazzato come Comandante in Capo del Comando del Medio Oriente dal generale Sir Harold Alexander e come comandante dell'8\u00aa Armata dal Tenente Generale William Gott, che rimase ucciso in Egitto prima di poter prendere possesso dell'incarico. Alla morte di Gott, il Tenente Generale Bernard Montgomery venne nominato comandante della 8\u00aa Armata.\nIndia: 1942\u20131945.\nChurchill offr\u00ec ad Auchinleck il comando del nuovo Comando Persia e Iraq da poco creato, ma Auchinleck declin\u00f2 la proposta pensando che questo incarico non fosse un posto facilmente gestibile. Egli espose le sue ragioni in una sua lettera al Capo dello Stato Maggiore Generale Imperiale datata 14 agosto 1942. L'incarico pass\u00f2 quindi al generale Sir Henry Maitland Wilson. Auchinleck fece invece ritorno in India, dove trascorse circa un anno senza impiego prima del giugno del 1943, quando venne nuovamente nominato Comandante in Capo dell'Esercito Indiano mentre il generale Wavell era stato nel frattempo nominato Vicer\u00e9 d'India. Sin dalla sua nomina venne annunciato che le responsabilit\u00e0 della prosecuzione della guerra con il Giappone sarebbero state spostate dal Comandante in Capo per l'India al nuovo Comando Asia Orientale. Ad ogni modo la nomina del nuovo comandante supremo nella persona dell'ammiraglio Louis Mountbatten, non venne annunciata sino all'agosto del 1943 e sino a quando Mountbatten non pot\u00e9 porre il proprio quartier generale (nel novembre di quell'anno) Auchinleck mantenne la responsabilit\u00e0 sulle operazioni in India e Burma ove condusse delle variazioni sul piano degli Alleati nell'ambito della Conferenza Quadrant che termin\u00f2 nell'agosto di quell'anno.\nA seguito dell'arrivo di Mountbatten, ll Comando India di Auchinleck (che aveva eguale status del Comando Asia Sud-Orientale nella gerarchia militare) fu responsabile anche della sicurezza interna dell'India, della difesa della frontiera nord-occidentale e della costruzione di basi militari in India oltre alla riorganizzazione dell'esercito, l'allenamento delle truppe destinate al Comando Asia Sud-Orientale e delle linee di comunicazione tra uomini e materiali nelle aree della Cina. Auchinleck rec\u00f2 supporto alla 14\u00aa Armata, con probabilmente le peggiori linee di comunicazione dell'intera guerra, quale sua immediata priorit\u00e0; al punto che William Slim, comandante della 14\u00aa Armata si trov\u00f2 poi a scrivere:\nRuolo nella partizione dell'India.\nAuchinleck continu\u00f2 nel suo incarico di Comandante in Capo dell'esercito indiano sino alla fine della guerra aiutando, spesso contro le proprie convinzioni, a preparare i futuri eserciti indiano e pakistano per la Partizione dell'India (agosto 1947). Nel giugno del 1946 venne promosso Feldmaresciallo ma rifiut\u00f2 un titolo nobiliare ritenendolo troppo associato alla politica che egli riteneva fondamentalmente disonorevole. Entrato in disaccordo anche con Lord Mountbatten di Burma, ultimo Vicer\u00e9 d'India, diede le proprie dimissioni da Comandante in Capo nel 1947.\nRitiro.\nNel 1948 Sir Claude torn\u00f2 in Gran Bretagna a vivere nel suo modesto appartamento di Mayfair presso Green Park. Avendo accusato dei crescenti dolori di stomaco si rec\u00f2 personalmente a piedi in ospedale, lasciando completamente scioccati i dottori quando questi scoprirono che la sua appendice era completamente spezzata ed egli era riuscito a raggiungere la struttura ospedaliera senza chiamare l'ambulanza. Egli rispose che era inutile chiamarla quando egli era perfettamente in grado di camminare.\nNegli ultimi anni di vita, Auchinleck visse con sua sorella a Beccles, nel Suffolk, sino alla morte di questa, dopo di che si spost\u00f2 a Marrakech. Qui egli visse solitario per diversi anni (la moglie lo aveva lasciato per il Maresciallo dell'Aria Sir Richard Peirse nel 1946), prendendo abitualmente il caff\u00e8 mattutino al La Renaissance Caf\u00e9 nella parte nuova della citt\u00e0, ove era conosciuto semplicemente come \"le mar\u00e9chal\".\nAuchinleck chiam\u00f2 presso di s\u00e9 quello che divenne uno dei suoi migliori amici nella vecchiaia, il caporale Malcolm James Millward, un soldato che aveva prestato servizio nel Queen's Regiment, che lo segu\u00ec per tre anni e mezzo sino alla morte di Auchinleck stesso il 23 marzo 1981 all'et\u00e0 di 96 anni.\nAuchinleck venne sepolto nel Ben M'Sik European Cemetery di Casablanca, nella parte del cimitero di propriet\u00e0 della Commonwealth War Graves Commission, casualmente vicino alla tomba di Raymond Steed che fu il secondo militare pi\u00f9 giovane a morire nell'ambito della Seconda guerra mondiale. In sua memoria venne posta anche una placca nella Cattedrale di Saint Paul a Londra."}
{"id": "831139", "revid": "22397", "url": "https://it.wikipedia.org/wiki?curid=831139", "title": "Passo Pennes", "text": ""}
{"id": "831140", "revid": "66871", "url": "https://it.wikipedia.org/wiki?curid=831140", "title": "ACID2", "text": ""}
{"id": "831142", "revid": "22397", "url": "https://it.wikipedia.org/wiki?curid=831142", "title": "Passo Giovo", "text": ""}
{"id": "831150", "revid": "1543377", "url": "https://it.wikipedia.org/wiki?curid=831150", "title": "Cultura di Abealzu-Filigosa", "text": "La cultura di Abealzu-Filigosa \u00e8 una cultura prenuragica sviluppatasi in Sardegna nell'et\u00e0 del rame, tra il 2700 e il 2400 a.C. Prende il nome dalle localit\u00e0 in cui sono stati fatti i pi\u00f9 importanti ritrovamenti: Abealzu presso Sassari e Filigosa presso Macomer. \nInsediamenti.\nLe popolazioni vivevano nell'area sassarese ed in altre zone del centro sud della Sardegna. Costruirono villaggi di capanne con muri rettilinei, organizzati per il controllo del territorio.\nLe tombe vennero ricavate in caverne, ripari sotto roccia, tombe a corridoio, ciste, \"domus de janas\". Gli scheletri trovati a Filigosa presentano scalfiture profonde dovute a scarnificazione prima della sepoltura definitiva.\nEconomia e cultura materiale.\nErano dediti principalmente alla pastorizia e all'agricoltura. Usavano l'ossidiana, ma iniziarono ad apparire durante questo periodo i primi oggetti di fusione del rame e del piombo galena, soprattutto pugnali come quelli rappresentati nelle statue menhir di Laconi e Nurallao.\nLe ceramiche di questa cultura (in particolare della fase di Abealzu) e le asce di pietra a martello, presentano similitudini con quelle della cultura del Rinaldone e del Gaudo dell'Italia peninsulare.\nCulto.\nSono divinizzati gli antenati guerrieri e innalzarono i primi monumenti megalitici, come l'altare di Monte d'Accoddi, nei pressi di Sassari, su un rilievo a base quadrangolare alto dieci metri, ma che in origine superava i 36 metri, molto probabilmente consacrato al dio Sole e che richiama per la sua disposizione su una terrazza sopraelevata i templi ziqqurat della Mesopotamia. Alla religione materna subentra il culto del padre eroe."}
{"id": "831152", "revid": "1305772", "url": "https://it.wikipedia.org/wiki?curid=831152", "title": "Snake", "text": "Snake \u00e8 un videogioco presente in molti telefonini, in particolare quelli prodotti dalla Nokia. Le sue origini risalgono agli anni settanta, con il videogioco arcade \"Blockade\"; da allora \u00e8 stato prodotto in numerose piattaforme e varianti, fino a ritrovare nuova fama negli anni novanta grazie ai cellulari.\nSnake \u00e8 un serpente che mangiando quello che appare sul display si allunga, e il giocatore guadagna dei punti. Si muove costantemente e deve evitare di andare a sbattere contro gli ostacoli, ma soprattutto contro s\u00e9 stesso, cosa sempre pi\u00f9 difficile man mano che il suo corpo si allunga.\nStoria.\nIl genere di videogiochi a cui appartengono i vari \"Snake\" ebbe origine con il videogioco arcade \"Blockade\" del 1976, che introdusse la meccanica di gioco con scie solide sempre pi\u00f9 lunghe. In particolare il suo secondo seguito, \"Hustle\" (1977), introduceva il gioco anche in giocatore singolo e obiettivi da raccogliere per ottenere punti.\nLa prima versione progettata per gli \"home computer\", chiamata \"Worm\", venne sviluppata nel 1979 da F. Seger (Germania) sul computer TRS-80, seguito a ruota da una versione per il Commodore VIC-20. Una versione di Blockade denominata \"Hustler\" venne poi sviluppata dalla Milton Bradley Company per il TI-99/4A nel 1980.\nTra le versioni pi\u00f9 note di Snake si ricordano, oltre a quella sviluppata dalla Nokia, anche quella di Neopets, chiamata \"Meerca Chase\", e quella inclusa con il linguaggio QBasic presente in alcune versioni di MS-DOS, chiamata \"Nibbles\".\nAll'interno del videogioco \"TimeSplitters 2\" \u00e8 incluso un minigioco nascosto, \"Anaconda\", molto simile a \"Snake\".\nA partire dai modelli Nokia N70 e successivi, \"Snake\" \u00e8 diventato un gioco in 3D.\n\"Snake\" sul BBC Micro.\nEsistono diverse versioni di \"Snake\" sulla piattaforma BBC Micro. Lo \"Snake\" progettato da John Cox, della Computer Concepts differisce dall'originale per il fatto che il serpente pu\u00f2 spostarsi solo a destra e a sinistra, in riferimento alla posizione che assume la testa. A mano a mano che il serpente si allunga e si passa di livello in livello, aumenta anche la sua velocit\u00e0; si ha a disposizione solo una vita, pertanto il gioco termina non appena muore il serpente.\nNibbler.\nUscito nel 1982, \"Nibbler\" \u00e8 una versione da sala giochi di \"Snake\" ma con alcuni elementi che ricordano Pac-Man. Il serpente si muove in un labirinto disseminato dei puntini che sono il suo cibo, ed una volta mangiati tutti i puntini si passa al livello successivo. Ogni puntino fa allungare il serpente, rendendo sempre pi\u00f9 difficile la prosecuzione del livello in corso: se il serpente si scontra con il suo stesso corpo, perde una delle vite a sua disposizione.All'inizio di un nuovo livello torna piccolo, ma passando di livello in livello aumenta anche la sua velocit\u00e0 ed il labirinto si fa pi\u00f9 complesso.\n\"Snake\" sui cellulari Nokia.\nQui di seguito viene riportato l'elenco completo delle versioni di Snake per i cellulari Nokia:"}
{"id": "831154", "revid": "1161730", "url": "https://it.wikipedia.org/wiki?curid=831154", "title": "INA-Casa", "text": "Per INA-Casa si intende il piano di intervento dello Stato italiano per realizzare edilizia residenziale pubblica su tutto il territorio.\nConcepito nell'immediato secondo dopoguerra, aveva a disposizione i fondi gestiti da un'apposita organizzazione presso l'Istituto Nazionale delle Assicurazioni (INA), la Gestione INA-Casa.\nStoria.\nLe prime disposizioni vennero emanate con la legge 28 febbraio 1949, n. 43; inizialmente il piano prevedeva una durata settennale, ma successivamente venne prorogato di \"ulteriori sette anni\", con decorrenza 1\u00ba aprile 1956 e sino al 1963 in base alla operata dalla legge 26 novembre 1955, n. 1148, fino alla liquidazione ed alla costituzione del fondo Gescal. Grande promotore dell'iniziativa fu l'allora ministro del lavoro e della previdenza sociale Amintore Fanfani, tanto che, successivamente, il piano nei commenti giornalistici venne spesso denominato \"Piano Fanfani\".\nL'intervento gestito dall'INA-Casa voleva favorire, oltre al rilancio dell'attivit\u00e0 edilizia, anche l'assorbimento di un considerevole numero di disoccupati e la costruzione di alloggi per le famiglie a basso reddito. \nI primi piani furono elaborati da Adalberto Libera (che diresse l'ufficio fino al 1952) con la collaborazione di Giuliana Genta.\nLo stile architettonico.\nGi\u00f2 Ponti, durante l'iter della legge di istituzione dell'INA-Casa, criticher\u00e0 il piano e la sua architettura giudicata troppo uniforme e scontata, ma la maggioranza dei migliori architetti dell'epoca parteciper\u00e0 ai progetti: Irenio Diotallevi, Mario Ridolfi, Michele Valori, Giorgio Raineri, Roberto Gabetti, Carlo Aymonino, Franco Albini, lo studio BBPR, Castiglioni, Ignazio Gardella, Luigi Carlo Daneri, Figini e Pollini, Ettore Sottsass, Italo Insolera e Enea Manfredini. Fu pure coinvolta una moltitudine variegata di professionisti, che comprendeva, oltre agli architetti, urbanisti, ingegneri, geometri, che parteciparono alla realizzazione dei molti quartieri popolari, con i pi\u00f9 svariati nomi, disseminati in tutto il territorio nazionale.\nIl Piano seguiva precise direttive, che si ricollegavano e facevano propria, in primo luogo, la tendenza architettonica prevalente in quel periodo in Italia che era quella del Neorealismo architettonico e cio\u00e8 di un legame stretto con la tradizione, che portava ad una reinterpretazione del temi razionalisti basata sulla coerenza compositiva dei materiali, delle scelte tecnologiche, dei particolari architettonici, delle interpretazioni sociologiche e psicologiche dell'ambiente costruito e dello spazio architettonico esistente e storico. In secondo luogo, proprio per garantire il ritorno occupazionale, era previsto l'utilizzo nelle varie fasi realizzative di imprese locali e di piccoli imprenditori.\nSi ebbe quindi la sperimentazione sul campo delle teorie \"neorealiste\" con la realizzazione di quartieri di grande valenza architettonica come il quartiere Tiburtino a Roma (capigruppo Ridolfi e Quaroni) o il quartiere Spine Bianche a Matera (Michele Valori e Carlo Aymonino) o il \"Villaggio del Sole\" a Vicenza; col Villaggio San Marco a Mestre si volle cercare di ricreare la tipica urbanistica veneziana in terraferma. Nello stesso tempo si ebbe l'intervento in cantiere di piccole imprese di mano d'opera artigiana di limitata specializzazione professionale e con modesta industrializzazione.\nQuesti due fatti uniti insieme generarono la caratteristica del cosiddetto \"Razionalismo italiano del secondo dopoguerra\", sempre in bilico tra tradizione e modernit\u00e0, tra interpretazione storica e norme funzionali.\nLe targhe in ceramica.\nUna singolare caratteristica del progetto fu quella di far apporre, su tutti gli edifici realizzati, una targa in ceramica policroma (alcune delle quali realizzate da grandi artisti quali Alberto Burri, Duilio Cambellotti, Leoncillo Leonardi, Tommaso Cascella, Pietro De Laurentiis, Piero Dorazio, Wladimiro Tulli) che alludesse o al tema del progetto o, pi\u00f9 in generale, al tema della casa come \"luogo felice\".\nL'applicazione delle targhe sugli immobili, per le quali erano stabilite le misure, la posizione e i prezzi massimi, era una delle condizioni per il rilascio del certificato di collaudo.\nDati e statistiche.\nI risultati del piano, come risultano dalle pubblicazioni in materia, rilevarono una grande vitalit\u00e0 ed impatto del medesimo sulla vita economica e sociale del paese. Infatti, solo pochi mesi dopo l'approvazione della legge, nell'estate del 1949, verr\u00e0 aperto il primo cantiere dei 650 che risulteranno aperti nell'autunno dello stesso anno. Il ritmo di costruzione, reso possibile dalla struttura organizzativa Ina-Casa, sar\u00e0 estremamente efficiente e, con l'entrata a regime, produrr\u00e0 circa 2.800 unit\u00e0 abitative a settimana, con la consegna, sempre settimanale, di circa 550 alloggi alle famiglie assegnatarie.\nNei primi sette anni di vita verranno investiti complessivamente 334 miliardi di lire per la costruzione di 735.000 vani, corrispondenti a 147.000 alloggi. Alla fine dei quattordici anni di durata del piano, i vani realizzati saranno in totale circa 2.000.000, per un complesso di 355.000 alloggi. Il \"Piano Ina-Casa\" alla sua scadenza avr\u00e0 aperto 20.000 cantieri che porteranno, come era negli intenti dei legislatori, ad impiegare molta manodopera stabile: circa 41.000 lavoratori edili all'anno, costituenti un impiego pari al 10% delle giornate-operaio dell'epoca."}
{"id": "831156", "revid": "436907", "url": "https://it.wikipedia.org/wiki?curid=831156", "title": "Eyes of the Insane", "text": "Eyes of the Insane \u00e8 un singolo del gruppo musicale statunitense Slayer, il secondo estratto dal decimo album in studio \"Christ Illusion\" e pubblicato il 23 novembre 2006.\nIl brano vinse un Grammy Award alla miglior interpretazione metal nel 2006. Inoltre esiste una versione alternativa del brano, presente nella colonna sonora del film \"Saw III - L'enigma senza fine\"\nAntefatti.\nMentre stava camminando in un aeroporto, Tom Araya vide una rivista del \"Texas Monthly\" data marzo 2006, la cui copertina mostrava un elmo di un soldato, e notando l'articolo \"Casualty of War\" decise di comprarne una copia. L'articolo esplorava il coinvolgimento del personale militare del Texas nella Guerra d'Iraq e includeva una lista dei soldati texani morti durante il conflitto, oltre anche a mostrare diverse foto di alcuni dei morti. Araya afferm\u00f2 pi\u00f9 tardi che l'articolo \u00abfece esplodere la sua mente\u00bb.\nAraya lesse l'articolo durante il volo di ritorno a Los Angeles. La pre-produzione dell'allora nuovo album \"Christ Illusion\" era gi\u00e0 cominciata e il gruppo stava per intraprendere una sessione di tre giorni con il produttore Josh Abraham. Dopo queste sessioni, Araya rilesse l'articolo e trovandolo \u00abmolto profondo\u00bb cominci\u00f2 a comporre il testo del brano a notte fonda. Il chitarrista Kerry King disse che \u00abquesti nuovi brani [provenienti da \"Christ Illusion\"] non sono del tutto politiche: \"Jihad\", \"Eyes of the Insane\" \u2013 \u00e8 ci\u00f2 che spunta fuori a noi dalla TV.\u00bb\nDescrizione.\n\"Eyes of the Insane\" parla della storia di un soldato statunitense partito in Iraq, spinto per amor proprio della sua patria. Con il passare del tempo egli si accorge di essere capitato in un inferno, vedendo cose talmente tremende da farlo diventare totalmente pazzo. Pi\u00f9 vedeva morti e sangue, pi\u00f9 la sua psiche veniva disturbata, portandolo nella pi\u00f9 profonda follia. Infine, il suo cervello, ormai leso dalle continue scabrosit\u00e0, lo spinge a impiccarsi.\nSul piano musicale, il brano inizia con un pattern lento di batteria di Dave Lombardo, oltre il quale Hanneman and King suonano scale angolari e discendenti sulle chitarre. Questi riff di chitarra si evolvono versi dopo versi, e vengono descritti da AllMusic come \u00abintensamente strazianti\u00bb. Il brano prende forma gradualmente nel corso delle strofe e dell'interludio, prima di innalzarsi un ritornello \u00abimponente\u00bb.\nMolti critici hanno mostrato una particolare attenzione alle parti vocali di Araya: Zach Hothorn di \"Prefix Magazine\" disse che il brano \u00abpermette ad Araya di mostrare la sua estensione vocale, fondamentale per creare tensione e per creare un brano agghiacciante di tre minuti e mezzo\u00bb, mentre Ian Robinson di musicOMH not\u00f2 che il brano \u00ab\u00e8 particolare ma che presenta un piacevole cambiamento di ritmo. L'impressionante ritmo di batteria di Dave Lombardo fa da sostegno a un impressionante scream di Tom Araya.\u00bb\nVideo musicale.\nIl video, diretto da Tony Petrossian, riprende la stessa tematica del brano, ma con la particolarit\u00e0 che l'unica cosa che viene ripresa \u00e8 soltanto l'occhio del protagonista, in cui \u00e8 possibile vedere i vari momenti che passa in guerra fino al suicidio."}
{"id": "831163", "revid": "121813684", "url": "https://it.wikipedia.org/wiki?curid=831163", "title": "Universit\u00e0 degli Studi di Cagliari", "text": "L'Universit\u00e0 degli Studi di Cagliari \u00e8 una universit\u00e0 statale italiana fondata nel 1607 ed entrata ufficialmente in funzione nel 1626.\nStoria.\nLa fondazione.\nDa tempo il parlamento sardo chiedeva l'istituzione di un ateneo nella capitale, per aumentare il tasso d'istruzione ed evitare ai regnicoli i disagi di costose trasferte nelle universit\u00e0 del continente, soprattutto in quelle di Pisa, Bologna e Salamanca. Fu nei primi anni del '600 che l'azione degli stamenti, guidati dall'arcivescovo di Cagliari Francisco d'Esquivel, ottenne la costituzione dell'universit\u00e0 a Cagliari: nel 1607 papa Paolo V eman\u00f2 la bolla d'istituzione, mentre nel 1620 fu conseguito il privilegio di fondazione da parte di Filippo III di Spagna. Nel 1626 iniziarono quindi le attivit\u00e0 dell\u2019\"Universitas Studiorum Caralitana\". Lo \"Studium generale\" fu istituito , con quattro collegi d'Insegnamento: filosofia, leggi, medicina e teologia col corso di arti preliminare ai quattro precedenti.\nLo stemma.\nLo stemma dell'ateneo deriva dalla sua collocazione geografica e dal patronato sotto cui \u00e8 stato posto alla sua fondazione, ossia Maria ed i santi sardi Eusebio, Ilario e Lucifero. Esso, raffigurato abitualmente rotondo, ha lo sfondo rosso e azzurro, i colori della citt\u00e0 di Cagliari. In alto sono riprodotti lo stemma del Regno, sulla destra, e della capitale, sulla sinistra, affiancati alla raffigurazione della Madonna posta in capo; in basso, la mitra di san Lucifero con la lettera L, la tiara di sant'Ilario con la lettera H (Hilarius) e la mitra di sant'Eusebio con la lettera E; sotto le due mitre, in posizione rispettiva di banda e sbarra, una ferula a due bracci ed un pastorale. La cornice dello stemma \u00e8 d'oro e riporta la scritta in caratteri neri a stampatello \"Universitas studiumque generale regni Sardiniae in civitate Kalari erectum - 1606\", a ribadire il carattere \"nazionale\" dell'ateneo di Cagliari.\nIl riformismo piemontese.\nCon l'arrivo dei Piemontesi, nella seconda met\u00e0 del XVIII secolo, a seguito delle costituzioni approvate da Carlo Emanuele III di Savoia, ci furono i primi ampliamenti infrastrutturali: si diede corso alla costruzione, sul bastione del Balice nel castello di Cagliari, di un nuovo palazzo dell'Universit\u00e0. L'intero fabbricato, sede del rettorato e unito all'ex seminario tridentino, fu realizzato dall'ingegnere Saverio Belgrano di Famolasco e inaugurato il 1\u00ba novembre 1769.\nCon le riforme dovute alla legge Casati (1859), Cagliari si arricch\u00ec di un nuovo complesso universitario: nel 1866, tra l'anfiteatro romano e la villa di Tigellio, venne impiantato l'orto botanico, il cui complesso fu poi potenziato nel 1910, con l'edificazione della palazzina della direzione e degli uffici. In quell'anno, presso il ponte Vittorio, si inaugur\u00f2 la stazione biologica.\nIl XX secolo.\nCon la riforma Gentile (1923), nel 1936 la scuola di farmacia divent\u00f2 facolt\u00e0 autonoma, nel 1938 venne autorizzata l'istituzione della facolt\u00e0 di magistero, e appena un anno dopo inizi\u00f2 l'attivit\u00e0 della facolt\u00e0 di ingegneria mineraria, primo corso di laurea della facolt\u00e0 di ingegneria.\nLa crescente domanda di corsi di laurea comport\u00f2 necessariamente un aumento nella richiesta di spazi, pertanto fu impostato un vasto programma edilizio teso a realizzare adeguate strutture da destinare alle attivit\u00e0 di ricerca. In momenti successivi, tra via Porcell e via Anfiteatro, vengono sistemati gli istituti biologici e i dipartimenti di chimica generale, chimica farmaceutica, materia medica, patologia generale, igiene, medicina legale, anatomia umana e anatomia patologica.\nSempre per gli stessi motivi, nel secondo dopoguerra la facolt\u00e0 di giurisprudenza viene definitivamente sistemata in un edificio in viale fra Ignazio, contiguo all'anfiteatro e all'orto botanico. Dalla facolt\u00e0 di giurisprudenza con gli anni ci fu una scissione che port\u00f2 alla fondazione delle facolt\u00e0 di economia (1953) e di scienze politiche (1970), poi confluite con la riforma Gelmini del 2010, in un unico polo denominato facolt\u00e0 di scienze economiche giuridiche e politiche.\nNegli anni settanta, un nuovo padiglione ha potenziato la facolt\u00e0 di ingegneria in piazza d'Armi. Nello stesso periodo \u00e8 stata realizzata la cittadella dei musei, il principale polo museale della citt\u00e0. \nAgli stessi anni risale anche la realizzazione dell'edificio della clinica medica nella fossa di san Guglielmo e dei padiglioni di ingegneria in piazza d'Armi. Successivamente si avvi\u00f2 la costruzione delle sedi della facolt\u00e0 di lettere e filosofia e della facolt\u00e0 di magistero, nonch\u00e9 dell'istituto di geologia e mineralogia. Queste strutture sono allocate in una vasta area nota con il nome di \"Sa Duchessa\", compresa tra la piazza d'Armi e il quartiere La Vega, che raccoglie tutti i corsi relativi agli studi umanistici oltre al centro sportivo polivalente del CUS Cagliari, creato negli anni ottanta. Nelle adiacenze \u00e8 sorta in seguito anche la prima casa dello studente. \nNel 1994 avvenne la costruzione del nuovo polo scientifico nel comune di Monserrato, poco oltre la S.S. 554, comprendente la cittadella universitaria e il policlinico universitario, intitolato dal 2014 a Duilio Casula. In tale edificio furono trasferite quasi tutte le strutture dipartimentali afferenti alle facolt\u00e0 di medicina, farmacia e scienze matematiche, fisiche e naturali. Dopo la realizzazione della sede sul bastione del Balice, il complesso di Monserrato rappresenta il pi\u00f9 rilevante intervento strutturale che abbia riguardato l'Universit\u00e0 degli Studi di Cagliari.\nStruttura.\nL'universit\u00e0 dispone di ventisei biblioteche ed \u00e8 organizzata in quindici dipartimenti:\nMusei.\nL'Universit\u00e0 degli Studi di Cagliari gestisce i seguenti musei e collezioni:\nRadio.\nIn seno all'Universit\u00e0 l'8 ottobre 2007 \u00e8 nato il progetto \"Unica Radio\", ossia una radio universitaria gestita dagli studenti aderente all'associazione RadUni prima radio universitaria italiana a trasmettere anche in DAB+.Nel 2010 riceve premio per l\u2019European podcast Award assegnato da Olympus Audio System. Mentre nel 2012 ha avuto lo \"Station of the year\" dal College Radio. Nel 2020 premio come \"Best student Radio station 2020 - Italy\" da Corporate Vision. \nUnica Radio collabora attivamente alle produzioni e ai progetti di RadUni \u2013 l'Associazione degli operatori radiofonici universitari e Ang inRadio rete dell'Agenzia Nazionale Giovani nonch\u00e9 del Network Indifesa di Terre des Hommes Italia.\nNel 2018 ha ospitato il FRU - Festival delle Radio Universitarie italiane.\nSpin-off.\nL'Universit\u00e0 degli Studi di Cagliari, secondo quando previsto dal D.R. n. 454 del 09/12/2005, promuove e favorisce, nel rispetto dei propri fini istituzionali e in conformit\u00e0 ai principi generali del proprio statuto, la costituzione di spin-off, cio\u00e8 societ\u00e0 aventi come finalit\u00e0 l'utilizzazione imprenditoriale, lo sviluppo e la commercializzazione, in contesti innovativi, dei risultati della ricerca scientifica \u2013 con particolare riferimento alla ricerca dell'Ateneo cagliaritano \u2013 ovvero di nuovi prodotti e/o servizi.\nSi distinguono tra:\nQueste societ\u00e0 costituiscono l'anello di congiunzione tra la struttura universitaria e il tessuto socio-economico locale e rappresentano il luogo in cui il sapere scientifico si trasforma in conoscenze utili alla creazione di prodotti e servizi innovativi. Attualmente le societ\u00e0 spin-off dell'Universit\u00e0 di Cagliari sono 18, e in 6 casi l'Universit\u00e0 partecipa anche con il proprio capitale.\nIl primo spin-off accademico ad essere stato fondato \u00e8 eXPerTeam, costituito nel 2006 dal dipartimento di ingegneria elettrica ed elettronica con il fine di svolgere attivit\u00e0 di analisi, sviluppo, progettazione, documentazione e installazione di sistemi informatici hardware e software. Nel marzo dell'anno successivo viene invece costituito, dal dipartimento di matematica e informatica, il primo spin-off universitario, FlossLab, che si propone come societ\u00e0 atta alla progettazione, sviluppo, installazione, personalizzazione ed assistenza di prodotti software open source.\nRettori.\nFonte"}
{"id": "831166", "revid": "599", "url": "https://it.wikipedia.org/wiki?curid=831166", "title": "Societas Iesu", "text": ""}
{"id": "831170", "revid": "38120", "url": "https://it.wikipedia.org/wiki?curid=831170", "title": "Anne Nicole Smith", "text": ""}
{"id": "831176", "revid": "1573940", "url": "https://it.wikipedia.org/wiki?curid=831176", "title": "Sharbithat", "text": "Sharbithat (\u0634\u0631\u0628\u064a\u062a\u0627\u062a in arabo), \u00e8 una citt\u00e0 costiera nella regione del Dhofar nell'Oman. La citt\u00e0 si trova a circa 430\u00a0km da Salalah, nel sud del sultanato.\nSharbithat pi\u00f9 che altro \u00e8 un villaggio di pescatori, contando circa 300 abitanti che spediscono il pescato a Dubai o a Salalah, dove viene lavorato ed esportato."}
{"id": "831180", "revid": "1543377", "url": "https://it.wikipedia.org/wiki?curid=831180", "title": "Samuel Loyd", "text": "Biografia.\nCresciuto a New York, pubblic\u00f2 il suo primo problema scacchistico all'et\u00e0 di quindici anni. Era un buon giocatore ma non ad altissimo livello. Partecip\u00f2 ad un solo torneo importante, Parigi 1867 (vinto da Ignatz von Kolisch davanti a Simon Winawer e Wilhelm Steinitz), nel quale si classific\u00f2 =9\u00ba con Rosenthal su 13 partecipanti.\nCome compositore di problemi di scacchi ha invece raggiunto un livello tale da venir considerato come un'icona in questo campo. Compose principalmente problemi in tre o pi\u00f9 mosse, ma anche in due mosse. Oltre ad una notevole originalit\u00e0, i suoi problemi hanno a volte degli spunti umoristici, oppure la soluzione si svolge come una divertente storiella.\nCre\u00f2 anche problemi \"ad hoc\", cio\u00e8 riferiti ad eventi particolari. In occasione del match per il titolo mondiale tra Steinitz e Zukertort del 1866, compose un problema di scacco matto in due in cui i pezzi formano le lettere \" Z \" e \" S \", le iniziali dei due contendenti. Inoltre si pu\u00f2 risolvere sia con mossa al bianco che al nero. Una composizione che ben esemplifica la sua genialit\u00e0 in questo campo (vedi diagramma sotto). Compose alcuni problemi assieme al problemista e amico William Shinkman.\nLoyd \u00e8 famoso anche per aver inventato il popolare gioco del quindici, ma ultimamente alcuni studiosi hanno avanzato l'ipotesi che non sia stato veramente lui a crearlo, ma che abbia solo modificato una versione preesistente\nSam Loyd amava molto il tangram, e pubblic\u00f2 un libro con centinaia di configurazioni originali, corredato da una storia fantasiosa sulle origini di questo rompicapo.\nSi spos\u00f2 con Addie J. Coombs di Utica, con la quale ebbe quattro figli: un maschio, Sam, e tre femmine. Una di esse si spos\u00f2 con il problemista Darso James Densmore.\nNel 1914, dopo la sua morte, il figlio Sam Loyd Junior pubblic\u00f2 la \"Cyclopedia of Puzzles\", una raccolta che contiene 5.000 suoi problemi e rompicapi.\nAlcuni problemi di Sam Loyd.\nLoyd frequentava spesso il \"Manhattan Chess Club\" di New York, ed aveva un amico disposto a scommettere che sarebbe sempre stato in grado di dire quale pezzo avrebbe dato matto nella sequenza principale della soluzione.\nLoyd compose il problema del diagramma a fianco, scommettendo che l'amico non avrebbe saputo indicare il pezzo o pedone con la pi\u00f9 alta probabilit\u00e0 di \"non\" dare matto nella linea principale. L'amico scelse subito il pedone in b2, ma perse la scommessa.\nIn seguito sono stati composti altri problemi, e anche alcuni studi, che prevedono la promozione di un pedone partente dalla casa iniziale. Questa manovra \u00e8 detta tema Excelsior.\nLoyd compose questo problema per celebrare il famoso \u00abgambetto Steinitz\u00bb \n(1. e4 e5 2. f4 exf4 3. Cc3 Dh4+ 4. Re2). Questa variante del gambetto di re \u00e8 considerata scorretta dalla teoria, ma la sua confutazione non \u00e8 facile. Steinitz la impieg\u00f2 diverse volte e con successo, per esempio nell'ultima partita del campionato del mondo 1886 contro Zukertort.\nNel 2000 la rivista olandese \u00ab Probleemblad \u00bb incluse questa composizione tra i candidati al titolo di \"Problema del Millennio\". \nQuesto problema di matto in due fu composto da Loyd per celebrare il Campionato del mondo Zukertort-Steinitz del 1886, primo campionato del mondo ufficiale.\nDa notare che i pezzi sono disposti in modo da formare a sinistra la lettera Z (iniziale di Zukertort), e a destra la lettera S (iniziale di Steinitz). Inoltre il problema si pu\u00f2 risolvere sia con mossa al bianco che con mossa al nero."}
{"id": "831182", "revid": "599013", "url": "https://it.wikipedia.org/wiki?curid=831182", "title": "Gdh", "text": ""}
{"id": "831190", "revid": "71316", "url": "https://it.wikipedia.org/wiki?curid=831190", "title": "Sam Loyd", "text": ""}
{"id": "831194", "revid": "767487", "url": "https://it.wikipedia.org/wiki?curid=831194", "title": "Shinas", "text": "Shinas (\u0634\u0646\u0627\u0635 in arabo), \u00e8 una citt\u00e0 costiera del nord dell'Oman vicino al confine con gli Emirati Arabi Uniti. La citt\u00e0 conserva molti edifici tradizionali ed \u00e8 molto attiva nella pesca, tanto da esportare i suoi prodotti nella vicina Dubai."}
{"id": "831198", "revid": "122655770", "url": "https://it.wikipedia.org/wiki?curid=831198", "title": "Perry Mason (serie televisiva)", "text": "Perry Mason \u00e8 una serie televisiva statunitense andata in onda sulla CBS dal 1957 al 1966 che si rif\u00e0 agli omonimi libri e personaggio di Erle Stanley Gardner.\n\u00c8 la serie televisiva giudiziaria (legal drama) pi\u00f9 famosa della storia della televisione, tanto che il nome \"Perry Mason\" viene citato spesso come sinonimo, per antonomasia, di avvocato.\nTrama.\nPerry Mason, impersonato dall'attore Raymond Burr, \u00e8 uno dei migliori avvocati di Los Angeles e accetta solo clienti della cui innocenza \u00e8 convinto. Spesso riesce a dimostrare l'innocenza del proprio assistito smascherando in aula il vero colpevole: in tutta la sua carriera ha perso una sola causa - ep. 185, 1963: \"The Case of the Deadly Verdict\" - \"Verdetto di morte\".\nGli altri personaggi della serie sono la sua segretaria Della Street (Barbara Hale), l'investigatore privato Paul Drake (William Hopper), il procuratore distrettuale Hamilton Burger (William Talman), con il quale si scontra in tribunale vincendo praticamente sempre, e il tenente di polizia Arthur Tragg (Ray Collins).\nFilm per la televisione.\nDal 1985 fino al 1993, anno della morte di Raymond Burr, sono stati prodotti 26 film TV, trasmessi sulla NBC, che riprendono gli stessi personaggi e le stesse trame della serie originale, ma quasi tutti ambientati a Denver, dove Mason s'era trasferito.\nA causa della morte di William Hopper, al posto di Paul Drake compare il figlio Paul Drake Jr. (William Katt). Dal 1989 il personaggio di Paul Drake Jr. \u00e8 sostituito dall'investigatore avvocato Ken Malansky (William R. Moses). Barbara Hale rimarr\u00e0 la segretaria Della Street.\n\"A Perry Mason Mystery\".\nDopo la morte di Raymond Burr sono stati prodotti altri quattro film TV, con il titolo \"A Perry Mason Mystery\". Al posto di Perry Mason l'avvocato protagonista \u00e8 Anthony Caruso (Paul Sorvino) nel primo film e William McKenzie (Hal Holbrook) negli altri tre. Rimangono gli attori William R. Moses (Ken Malansky) e Barbara Hale (Della Street).\nNei film si fa intendere che Perry Mason si trova fuori citt\u00e0."}
{"id": "831200", "revid": "1990325", "url": "https://it.wikipedia.org/wiki?curid=831200", "title": "Carlo II di Gonzaga-Nevers", "text": "Biografia.\nEra figlio di Carlo di Nevers e Rethel e di Maria Gonzaga, e nipote del duca di Mantova Carlo I. Alla morte del nonno (1637), Carlo aveva appena 8 anni. Orfano di padre dal 1632, era stato designato successore al governo di Mantova sotto la tutela della madre Maria.\nQuest'ultima aveva governato il ducato con saggezza per 10 anni, ma al compimento del diciottesimo anno di et\u00e0 Carlo II la mise da parte assumendo in prima persona il controllo dello stato mantovano.\nIl nuovo duca non aveva le stesse capacit\u00e0 della madre: debole e viziato, tutte le sue decisioni volgevano al suo personale tornaconto anzich\u00e9 al bene dello stato e le varie entrate servivano in maggior parte a finanziare i suoi divertimenti che non a gestire al meglio il ducato.\nGrazie ai buoni uffici della madre, Carlo aveva sposato nel 1649 Isabella Clara d'Austria, imparentandosi cos\u00ec con la famiglia imperiale. Il matrimonio per\u00f2 fu solo un atto burocratico, in quanto il duca aveva una nota relazione con una nobildonna casalasca, Margherita Della Rovere, ed il rapporto con la moglie si esaur\u00ec con la nascita dell'erede Ferdinando Carlo, avvenuta nel 1652.\nI problemi del Monferrato, perennemente conteso tra Francia e Impero/Spagna, ed in questo momento storico controllato dai francesi, vennero risolti dal duca affidando alla Spagna la cacciata dei francesi. Allo stesso tempo, per non inimicarsi i francesi, Carlo inviava a Parigi un memoriale di giustificazione, che venne ritenuto sufficiente da Luigi XIV. Fondamentalmente, l'interesse di Francia e Spagna era che il ducato monferrino non cadesse nelle mani del nemico, pertanto entrambi accettavano di buon grado che esso venisse controllato dal duca di Mantova.\nNel 1656 cedeva il ducato di Nevers, con relativo titolo, al cardinale Mazarino, che lo acquist\u00f2 per il proprio nipote Filippo Giuliano Mancini.\nLa relazione con la casalasca Margherita port\u00f2 Carlo a numerose assenze dal ducato, che gi\u00e0 era malgovernato in presenza del duca; questa situazione port\u00f2 l'imperatore a privare il Gonzaga del titolo di vicario imperiale e della carica di generalissimo.\nCarlo mor\u00ec giovane, nell'agosto del 1665. Varie ipotesi si sono succedute sulla sua morte; gli storici contemporanei ed immediatamente successivi sospettarono l'avvelenamento (forse da parte della moglie Isabella Clara, aiutata dall'amante conte Francesco Carlo Bulgarini), altre fonti riportano un'intossicazione causata da uno degli intrugli afrodisiaci che Carlo assumeva per aumentare il proprio vigore.\nDiscendenza.\nA Carlo successe l'unico figlio, tredicenne, Ferdinando Carlo, sotto la reggenza della madre Isabella Clara."}
{"id": "831206", "revid": "22397", "url": "https://it.wikipedia.org/wiki?curid=831206", "title": "Ciaspolada", "text": ""}
{"id": "831208", "revid": "69794", "url": "https://it.wikipedia.org/wiki?curid=831208", "title": "Dream Team", "text": ""}
{"id": "831213", "revid": "339392", "url": "https://it.wikipedia.org/wiki?curid=831213", "title": "Nazionale di pallacanestro statunitense", "text": ""}
{"id": "831214", "revid": "599", "url": "https://it.wikipedia.org/wiki?curid=831214", "title": "Giovanni Treccani degli Alfieri", "text": ""}
{"id": "831216", "revid": "1431409", "url": "https://it.wikipedia.org/wiki?curid=831216", "title": "Corrado Conforti", "text": "Biografia.\nConforti ha doppiato molti attori in film per il cinema e per la televisione, oltre a telefilm e cartoni animati tra cui Corey Feldman (\"I Goonies\"), Billy Boyd (\"Il Signore degli Anelli\"), Cuba Gooding Jr., Leonardo DiCaprio, River Phoenix, Chris Owen (\"American Pie\"), Ewen Bremner e Jack Black.\nHa prestato la propria voce in serie televisive come \"Lost\", \"Dawson's Creek\", \"Grey's Anatomy\", \"Friends\", \"Paso adelante\", \"Buffy l'ammazzavampiri\", \"Six Feet Under\" e molte altre."}
{"id": "831218", "revid": "339392", "url": "https://it.wikipedia.org/wiki?curid=831218", "title": "Pakaanova", "text": ""}
{"id": "831219", "revid": "697352", "url": "https://it.wikipedia.org/wiki?curid=831219", "title": "Vittore", "text": ""}
{"id": "831221", "revid": "287204", "url": "https://it.wikipedia.org/wiki?curid=831221", "title": "Sakirabiap", "text": ""}
{"id": "831222", "revid": "339392", "url": "https://it.wikipedia.org/wiki?curid=831222", "title": "Uru Eu Wau Wau", "text": ""}
{"id": "831223", "revid": "767487", "url": "https://it.wikipedia.org/wiki?curid=831223", "title": "Matthieu Marais", "text": "Avvocato al Parlamento di Parigi, fu uno dei luminari dei suoi tempi. Amico di Pierre Bayle e di Henry de Boulainviller, collabor\u00f2 nella redazione del \"Dictionnaire Historique\", e scrisse gli articolo su \"Enrico III\", \"Enrico, duca di Guisa\", \"Margherite, regina di Navarra\", etc. Frequent\u00f2 il presidente Jean Bouhier, mantenendo con questo un'interessante corrispondenza, pubblicata nel \"Journal de Paris\" dal 1721 al 1727. Scrisse inoltre (per il \"Mercure\") una \"Critique\" del panegirico di Sacy (opera di Madame Lambert).\nChardon de la Rochette scopr\u00ec uno scritto postumo di Matthieu Marais: \"Historie de la Vie et des Ouvrages de M. de la Fontaine;\" Parigi, 1811, \"in -12 et in -18\" (\"History of the life and works of Mr de la Fontaine\"). Marais \u00e8 inoltre autore di \"Memoires int\u00e9ressants sur les premieres ann\u00e9es du r\u00e8gne de Louis XV\", pubblicato negli stessi anni."}
{"id": "831224", "revid": "810736", "url": "https://it.wikipedia.org/wiki?curid=831224", "title": "Urup\u00e1", "text": ""}
{"id": "831225", "revid": "486946", "url": "https://it.wikipedia.org/wiki?curid=831225", "title": "Ingaric\u00f4", "text": ""}
{"id": "831226", "revid": "12760", "url": "https://it.wikipedia.org/wiki?curid=831226", "title": "Matrice pericellulare", "text": ""}
{"id": "831227", "revid": "486946", "url": "https://it.wikipedia.org/wiki?curid=831227", "title": "Macuxi", "text": ""}
{"id": "831230", "revid": "46931", "url": "https://it.wikipedia.org/wiki?curid=831230", "title": "Waiwa\u00ed", "text": ""}
{"id": "831231", "revid": "46931", "url": "https://it.wikipedia.org/wiki?curid=831231", "title": "Maquiritari", "text": ""}
{"id": "831232", "revid": "713714", "url": "https://it.wikipedia.org/wiki?curid=831232", "title": "Chiesa del Sacro Cuore", "text": "Esistono diverse chiese dedicate al Sacro Cuore di Ges\u00f9:"}
{"id": "831234", "revid": "46931", "url": "https://it.wikipedia.org/wiki?curid=831234", "title": "Javae", "text": ""}
{"id": "831235", "revid": "1522738", "url": "https://it.wikipedia.org/wiki?curid=831235", "title": "Serapione il Sindonita", "text": "\u00c8 anche chiamato \"il Sindonita\" poich\u00e9 era solito vestirsi unicamente di una veste di tessuto di lino spinato, chiamata \"sindone\". Viene venerato come santo dalle Chiese ortodossa, copta e cattolica, che lo ricordano il 14 maggio.\nNon deve essere confuso con il suo omonimo egiziano san Serapione di Alessandria, vissuto nel III secolo e martirizzato sotto Settimio Severo.\nAgiografia.\nLe opere agiografiche redatte sulla sua vita narrano che sin dalla giovent\u00f9 abbraccio i precetti del cristianesimo, iniziando a vivere come \"Stolto in Cristo\", cos\u00ec come sarebbero stati denominati coloro che, prima nel bacino mediterraneo e quindi nelle terre russe, vivevano simulando la pazzia, vestendosi di stracci, vagabondando e sottoponendo il proprio corpo a continue privazioni, nella convinzione di poter in tal modo prendere parte alla Passione di Ges\u00f9. Era difatti solito non mangiare per diversi giorni consecutivi e passare giornate intere in preghiera.\nDopo qualche tempo di continue peregrinazioni per le strade di Alessandria il santo si rec\u00f2 in pellegrinaggio a Roma dove fin\u00ec per stabilirsi, elemosinando e continuando la propria vita di privazioni.\nLeggende devozionali.\nLe agiografie del santo narrano una lunga serie di circostanze sulla sua vita di cui, di seguito, vengono indicate le pi\u00f9 significative:"}
{"id": "831237", "revid": "287204", "url": "https://it.wikipedia.org/wiki?curid=831237", "title": "Campionati mondiali di canoa/kayak 1975", "text": "I 12esimi Campionati mondiali di canoa/kayak si sono svolti a Belgrado (Jugoslavia) nel 1975."}
{"id": "831238", "revid": "339392", "url": "https://it.wikipedia.org/wiki?curid=831238", "title": "Susan Storm", "text": ""}
{"id": "831239", "revid": "6923", "url": "https://it.wikipedia.org/wiki?curid=831239", "title": "Formula Shellsport", "text": "La Formula Shellsport era una competizione automobilistica disputata nel 1976 e nel 1977 in Regno Unito, in sostituzione del tradizionale campionato di Formula 5000. Vi partecipavano, oltre che vetture di Formula 5000, anche monoposto di Formula 1, Formula 2 e Formula Atlantic. Di fatto venne sostituita dalla Formula Aurora.\nSistema di punteggio.\nPremiava i primi dieci piloti giunti al traguardo: il primo otteneva 20 punti, 15 il secondo, 12 il terzo, 10 il quarto, 8 il quinto, 6 il sesto, 4 il settimo, 3 l'ottavo, 2 il nono e 1 il decimo; venivano inoltre attribuiti 2 punti anche al pilota che avesse fatto segnare il giro pi\u00f9 veloce in gara."}
{"id": "831240", "revid": "32386", "url": "https://it.wikipedia.org/wiki?curid=831240", "title": "Christopher Carter", "text": ""}
{"id": "831241", "revid": "289247", "url": "https://it.wikipedia.org/wiki?curid=831241", "title": "Amapa Creoli", "text": ""}
{"id": "831242", "revid": "71155", "url": "https://it.wikipedia.org/wiki?curid=831242", "title": "Villa Sciarra (Roma)", "text": "Villa Sciarra \u00e8 una delle ville urbane di Roma con un'estensione di sette ettari e mezzo situata sulle pendici del colle Gianicolo tra i quartieri di Trastevere e Monteverde Vecchio, addossata alle Mura gianicolensi, cui si accede da due possibili ingressi: il primo su piazzale Wurts, progettato da Pio Piacentini, che prende il nome dall'ultimo proprietario, George Washington Wurts, al quale si deve la disposizione del giardino e dei monumenti in esso contenuti, ed il secondo su largo Filippo Minutilli. Prende il nome dalla famiglia nobile pontificia degli Sciarra.\nStoria.\nLa storia di Villa Sciarra inizia in epoca antecedente a quella romana, quando in quella zona era situato un santuario consacrato alla ninfa Furrina.\nPi\u00f9 tardi in questa area sorsero i famosi \"Orti di Cesare\", che, scendendo da Monteverde, declinavano fino al Tevere.\nNel 1549, il terreno venne acquistato da privati e su di esso venne edificato un primo edificio.\nIn seguito, nel 1575, l'area in cui si trova la villa fu acquistata dal monsignor Innocenzo Malvasia, che vi edific\u00f2 l'omonimo Casino, un edificio a due piani con loggia, sito nel terreno di propriet\u00e0 dell\"\"American Academy\" di Roma.\nNel 1614 la propriet\u00e0 fu acquistata da Gaspare Rivaldi, appaltatore delle Dogane Pontificie. Successivamente l'area acquist\u00f2 notevole valore ed importanza in quanto, a seguito della costruzione delle Mura gianicolensi, da villa extraurbana divenne urbana.\nNel 1647 la villa fu acquistata dal cardinale Antonio Barberini, gi\u00e0 proprietario del Casino Malvasia, mentre nel 1710 fu venduta al cardinale Pietro Ottoboni, che la mantenne fino alla sua morte nel 1740.\nIn seguito divenne di nuovo di propriet\u00e0 dei Barberini, e precisamente di Cornelia Costanza Barberini, moglie di Giulio Cesare Colonna di Sciarra, sotto i quali la villa venne ingrandita, fino ad occupare tutta l'area del Gianicolo e di Monteverde compresa tra le antiche Mura aureliane e le nuove Mura gianicolensi, ed abbellita con l'acquisto, tra gli altri, dell'Orto Crescenzi nel 1811.\nNel periodo della Repubblica Romana il Casino Barberini e il Casino Malvasia vennero fortemente danneggiati dai combattimenti tra le truppe repubblicane comandate da Giuseppe Garibaldi che vi si erano asserragliate e quelle francesi del generale Nicolas Charles Victor Oudinot. I Barberini restaurarono in seguito il Casino nelle forme originarie, ma la propriet\u00e0 fu poi persa dal principe Maffeo II degli Sciarra in seguito ad errate speculazioni finanziarie. Il terreno intorno a Villa Sciarra venne cos\u00ec lottizzato in base alle convenzioni stipulate nel 1889 tra il comune di Roma, la Compagnia Fondiaria Italiana e lo stesso principe, e divenne area edificabile. Mentre la villa, rimasta propriet\u00e0 degli Sciarra, venne poi ceduta nel 1896 a George Clarke e quindi alla Societ\u00e0 di Credito ed Industria Fondiaria Edilizia, da cui l'acquistarono il 15 maggio 1902 gli ultimi proprietari: George Wurts, un americano appassionato di giardini, e sua moglie Henriette Tower, ricca ereditiera di Filadelfia.\nI coniugi fecero ristrutturare completamente la palazzina in stile neo rinascimentale e ridisegnare il giardino: vi sistemarono numerose statue settecentesche in arenaria provenienti dal Palazzo Visconti di Brignano Gera d'Adda, in provincia di Bergamo, a sua volta caduto in rovina e venduto all'asta nel 1892.\nNel 1906 venne avviato il progetto per la costruzione del Castelletto in stile neogotico, che fu poi realizzato nel 1908-1910. Sempre nel 1908 vennero iniziati i lavori per la realizzazione degli ingressi di via Calandrelli.\nGeorge Wurts mor\u00ec nel 1928 e quattro anni dopo la moglie don\u00f2 la villa a Benito Mussolini, con la condizione che fosse destinata a parco pubblico. A sua volta, Mussolini ne fece dono ai romani: esiste ancora la targa sulla villa.\nNell'aprile del 1936 il filosofo Martin Heidegger vi tenne una conferenza intitolata \"H\u00f6lderlin e l'essenza della poesia.\nDescrizione.\nSuperato il cancello di via Calandrelli ci si immette in un piccolo slargo sulla cui sinistra si trova una bella fontana con motivi rupestri, la fontana belvedere progettata da Enrico Gennari ed Ugo Gennari nel 1910-12.\nDallo slargo si dipartono tre viali. Se si va a destra, percorrendo viale Klitsche, si incontra una grande uccelliera in ferro fatta costruire da G. Wurts per essere adibita all'allevamento dei pavoni bianchi. Proprio di fronte ad essa c'\u00e8 la Fontana dei Satiri: anche questa fontana proviene da Palazzo Visconti di Brignano Gera d'Adda, e dopo il trasporto venne ricostruita nella sua interezza a Villa Sciarra. \u00c8 composta da un articolato gruppo di satiri e satirelli che sorreggono una grande conchiglia, ed \u00e8 coronata da un putto che esce dalle fauci di un biscione, allusivo allo stemma araldico della famiglia Visconti.\nViale Wern, invece, costeggia la Fontana di Diana ed Endimione. La fontana a laghetto \u00e8 decorata con un gruppo scultoreo raffigurante Diana, la dea della caccia, il caratteristico pastore-cacciatore Endimione, e un cane, loro fedele compagno.\nAlla confluenza dei due viali si incontra l'Esedra Arborea, un angolo di villa molto scenografico. Si tratta di una siepe di lauro disposta a semicerchio (esedra) in cui sono state ricavate delle nicchie nelle quali sono state collocate dodici statue in arenaria, raffiguranti i mesi dell'anno. Di fronte alle statue si trovano siepi di bosso potate in forme fantasiose secondo la raffinata tecnica dell'arte topiaria.\nDopo la confluenza tra viale Wern e viale Adolfo Leducq si apre uno slargo dove \u00e8 sito il Casino Barberini, l'edificio principale della villa sede dell'Istituto italiano di studi germanici. Dalla torretta del terrazzo, rimasta immutata rispetto al disegno originario, si pu\u00f2 vedere tutta la citt\u00e0 fino ai Colli Albani. Sul davanzale sono collocate cinque statue settecentesche in arenaria. Di fronte al Casino si trovano la Fontana delle Sfingi, che presenta, all'interno di una vasca ovoidale in muratura, quattro sfingi rappresentanti le passioni umane o i vizi, e la Fontana dei Putti.\nAlle spalle del Casino sorge la cosiddetta montagnola. Molto caratteristico \u00e8 il chioschetto dei glicini collocato proprio in cima alla montagnola vicino al tempietto circolare con una caratteristica cupola in ferro battuto.\nIl villino detto \"il Castelletto\", sito presso l'entrata della villa, ospita il Museo della matematica.\nOdonimia.\nIl piazzale posto all'ingresso principale \u00e8 dedicato all'antico proprietario George Wurst, mentre quattro dei cinque viali interni della villa sono intitolati a militari periti durante l'assedio di Roma del 1849: Adolfo Leducq, Paolo Narducci, Gustavo Spada e Giuseppe Wern.\nIl quinto viale \u00e8 dedicato alla scrittrice Antonietta Klitsche de la Grange, figlia del militare prussiano Theodor Friedrich Klitsche de la Grange."}
{"id": "831246", "revid": "32386", "url": "https://it.wikipedia.org/wiki?curid=831246", "title": "J. B. Livingstone", "text": ""}
{"id": "831250", "revid": "6923", "url": "https://it.wikipedia.org/wiki?curid=831250", "title": "Riccardo del giudice", "text": ""}
{"id": "831262", "revid": "1305772", "url": "https://it.wikipedia.org/wiki?curid=831262", "title": "Museo Canonica", "text": "Il Museo Pietro Canonica \u00e8 la casa-museo dello scultore Pietro Canonica e fa parte del sistema dei Musei in Comune di Roma. Si trova in via Pietro Canonica 2, vicino a Piazza di Siena, a Villa Borghese, presso la fortezzuola (cos\u00ec chiamata per l'aspetto, ma nel '600 nota come \"Gallinaro\").\nLa casa, ove l'artista visse fino alla morte, gli fu donata dal comune di Roma che ora gestisce il museo.\nStoria.\nIn documenti del XVII secolo l'edificio \u00e8 citato come \"Gallinaro\", ove si allevavano struzzi, pavoni e anatre per rifornire le battute di caccia della famiglia Borghese.\nIl nome attuale, \"Fortezzuola\", deriva dalle mura di cinta in stile medievale; essa \u00e8 attribuita ad Antonio Asprucci; durante questi lavori Felice Giani inser\u00ec nella facciata, nel 1793, otto cariatidi sopra le finestre e le porte.\nIn seguito, nel 1919, lo stabile, allora utilizzato ad uso ufficio amministrativo, sub\u00ec un incendio, che ne decret\u00f2 il successivo abbandono.\nNel 1926 fu donato al Canonica, che sistem\u00f2 il fabbricato e trasform\u00f2 le stalle in ambienti per le esposizioni delle sue opere.\nPare che il Comune dapprima avesse concesso all'artista la Casina di Raffaello, posta nelle vicinanze dell'attuale museo, sempre a Villa Borghese.\nMa, poich\u00e9 era troppo piccola per ospitare le opere che man mano lo scultore realizzava e lasciava in giacenza prima di venderle, gli fu concessa in seguito la nuova sistemazione, molto pi\u00f9 grande.\nAlla scomparsa dello scultore, nel 1959, una prima raccolta di opere form\u00f2 un primo nucleo del museo.\nDopo la morte, nel 1987, della seconda moglie, la quale pare che non dormisse nella stessa stanza del Canonica per non creare scandalo, in quanto molto pi\u00f9 giovane di lui, si eseguirono le volont\u00e0 della donna, che volle donare al Comune di Roma anche gli arredi della loro residenza nella Fortezzuola.\nDescrizione.\nDavanti alla facciata d'accesso vi sono delle statue bronzee, raffiguranti un alpino e il suo mulo.\nAl pianterreno e nei piani ribassati vi sono 5-7 sale che espongono le opere, tra copie e originali, di Pietro Canonica; al piano rialzato vi sono la sala degli ospiti e la sala di lavoro dell'artista piemontese.\nAl piano superiore vi sono la camera da letto, la camera da pranzo e il salotto.\nN.B. La sala degli ospiti, la camera da letto, la camera da pranzo e il salotto mantengono gli arredi originari, con dipinti di E. Gamba, V. Cavalieri e di altri pittori dell'800, amici di Pietro Canonica.\nScalinata per il primo piano.\nSulla scalinata vi sono posti alcuni busti di bambini e quattro sculture in bronzo di Canonica, tra le quali una raffigurante il giurista Papiniano, bozzetto per il palazzo di giustizia a Roma , mentre sul secondo pianerottolo vi \u00e8 un'armatura giapponese di un samurai risalente al XVII secolo. L'armatura \u00e8 in ferro, bronzo dorato, seta e cuoio.\nBibliografia.\nPer approfondimenti vedi i seguenti volumi:"}
{"id": "831263", "revid": "228587", "url": "https://it.wikipedia.org/wiki?curid=831263", "title": "Formula Shellsport 1976", "text": "La prima edizione del campionato di Formula Shellsport, che sostituisce il campionato britannico di Formula 5000, viene vinta da un pilota di una certa esperienza in Formula 1 come David Purley, al volante di una Chevron B30-Ford, comunque di Formula 5000.\nLa pre-stagione.\nCalendario.\nSi corre in tredici gare, tutte disputate in Regno Unito, tre delle quali anche sul circuito ovale di Brands Hatch.\nRiassunto della stagione.\nIl comportamento di David Purley fu abbastanza regolare, con molti arrivi a punti e diverse vittorie. L'unico che poteva impensierirlo, Damien Magee, non partecip\u00f2 alle ultime gare della serie. Nel campionato oltre a vetture di F5000, vennero impiegate anche vetture di F1, F2 e Formula Atlantic.\nVinse una gara anche il futuro campione del mondo Alan Jones. A punti anche due donne: Divina Galica e Lella Lombardi. Parteciparono vari piloti di esperienza come Derek Bell o John Cannon.\nDa segnalare anche la presenza, in qualche gara, di Eddie Cheever."}
{"id": "831269", "revid": "1543377", "url": "https://it.wikipedia.org/wiki?curid=831269", "title": "Dudinka", "text": "Dudinka () \u00e8 una citt\u00e0 della Russia di 22 204 abitanti situata nel territorio di Krasnojarsk, alla foce del fiume Enisej; fino al 2006 era il capoluogo del Circondario Autonomo del Tajmyr, oggi fuso nel territorio di Krasnojarsk. Rimane per\u00f2 a capo del distretto Tajmyrskij.\nFondata nel 1667, Dudinka \u00e8 un importante porto, ben attrezzato ed accessibile anche alle navi di grosso tonnellaggio, anche se il movimento naviero \u00e8 minimo (Il movimento medio \u00e8 di 3 navi al mese). La citt\u00e0 \u00e8 collegata, con una piccola ferrovia, a Noril'sk ed \u00e8 servita da un piccolo aeroporto, situato a 3\u00a0km di distanza. Attualmente, la linea ferroviaria non \u00e8 pi\u00f9 utilizzata per il trasporto passeggeri.\nNel 2001 il governo russo ha decretato Dudinka citt\u00e0 chiusa, \u00e8 vietato l'ingresso ai cittadini stranieri se non mediante un permesso speciale.\nGeografia fisica.\nTerritorio.\nLa citt\u00e0 \u00e8 situata presso la foce del fiume Enisej, in un territorio basso e paludoso. \u00c8 servita da un porto stagionale sul mare di Kara, non agibile per molti mesi dell'anno a causa della rigidit\u00e0 del clima. Il centro abitato \u00e8 situato alcune decine di chilometri a nord del circolo polare artico, non molto distante dalla citt\u00e0 mineraria di Noril'sk. La foce del\u013e Enisej, presso la quale \u00e8 presente Dudinka, \u00e8 all'estremit\u00e0 sud occidentale della penisola del Tajmyr, punto pi\u00f9 settentrionale della Siberia continentale e appartenente al krai di Krasnojarsk. La zona in cui la citt\u00e0 \u00e8 stata fondata ha una densit\u00e0 abitativa molto bassa (minore di un abitante per chilometro quadrato), dovuta all'ostilit\u00e0 del clima e del territorio. Infatti, giacendo la regione sul permafrost, la costruzione di edifici in muratura risulta pi\u00f9 complessa. Nella zona sono ancora presenti, anche se in via di scomparsa, trib\u00f9 nomadi.\nClima.\n\u00c8 molto rigido, di tipo subartico, con temperature invernali molto spesso sotto i -40\u00a0\u00b0C, anche se in estate il clima diventa piuttosto mite.\nPopolazione.\nLa citt\u00e0, come tantissime altre citt\u00e0 russe, dal crollo dell'Unione sovietica, ha sofferto di un forte calo di popolazione. \u00c8 passata dai circa 30.000 abitanti tra gli anni '80 e '90 ai poco pi\u00f9 di 20.000 registrati al censimento 2016."}
{"id": "831270", "revid": "640277", "url": "https://it.wikipedia.org/wiki?curid=831270", "title": "Chelsea Daniels", "text": "Chelsea Ophelia Daniels \u00e8 uno dei personaggi della serie di Disney Channel \"Raven\", interpretata da Anneliese van der Pol.\nInformazioni sul personaggio.\nChelsea \u00e8 la migliore amica di Raven e di Eddy. Ogni tanto anche lei \u00e8 coinvolta nei \"piccoli problemi\" di Raven. \u00c8 vegetariana e ama tutti i tipi di animali. \u00c8 molto simpatica nella serie, poich\u00e9 a volte fa delle battute davvero comiche e mostra di essere sbadata e poco intelligente, anche se in alcune puntate alla fine \u00e8 sempre lei quella che ha la soluzione. Molto amica della protagonista nonostante i \"problemini\" in cui la coinvolge.\nNella terza stagione si scopre che lavora in un canile.\nAppare anche nello spin-off A casa di Raven, dove \u00e8 la madre divorziata di un bambino di nome Levi. Dato che il suo ex-marito \u00e8 in prigione per frode, Chelsea e Levi vivono insieme a Raven e i suoi due figli, i gemelli Nia e Booker."}
{"id": "831274", "revid": "125906650", "url": "https://it.wikipedia.org/wiki?curid=831274", "title": "Il domani non muore mai", "text": "Il domani non muore mai (\"Tomorrow Never Dies\") \u00e8 un film del 1997 diretto da Roger Spottiswoode.\nSi tratta del diciottesimo film della saga di 007 e secondo con Pierce Brosnan nei panni di James Bond, i cui principali interpreti oltre a Brosnan sono Jonathan Pryce, Michelle Yeoh e Teri Hatcher.\nTrama.\nMI6 invia James Bond in Afghanistan per neutralizzare una \"gang\" di commercianti d'armi, tra cui il pioniere del tecnoterrorismo Henry Gupta, braccato dall'FBI. Nonostante M insista nel lasciare che 007 finisca la sua azione, l'ammiraglio britannico Roebuck ordina alla fregata \"HMS Chester\" di sparare un missile al bazar. Bond poi scopre che su un L-39 Albatross sono montati due missili nucleari ed \u00e8 costretto a portar via - con non poca difficolt\u00e0 - il velivolo alcuni secondi prima che il bazar sia distrutto.\nAllo stesso tempo, Bond risale cos\u00ec a Elliot Carver, magnate dei media, interessato a distruggere governi e carriere di vip con i suoi servizi. Questi, inoltre, stimola la reazione dell'MI6 in quanto ha intenzione di scatenare una guerra tra Cina e Inghilterra. Intercettandone il segnale GPS, Gupta manda la fregata \"HMS Devonshire\" fuori rotta nelle acque territoriali cinesi nel Mar Cinese Meridionale; qui la nave viene distrutta attraverso una nave \"stealth\", invisibile ai radar, che abbatte anche un J-7 jet da combattimento cinese. Il tutto avviene con armi rubate da entrambe le parti per far risultare che ci sia stato un attacco incrociato. Il britannico Ministro della Difesa ordina di spostare la flotta per recuperare la fregata e possibilmente rivalersi, lasciando solo 48 ore a M per indagare sul suo affondamento prima di entrare in guerra.\nM manda quindi Bond a investigare su Carver dopo che egli ha appena pubblicato articoli sulle ore di crisi prima che l'MI6 ne venisse a conoscenza. Bond giunge ad Amburgo, sede del \"network\", per sedurre la moglie di Carver, Paris, che \u00e8 anche stata un'ex fidanzata di Bond, al fine di ottenere informazioni che lo aiutino a entrare nel quartier generale di Carver. Qui egli scoprir\u00e0 che il magnate vuole causare la guerra solo per guadagnare soldi e \"audience\". Bond blocca la trasmissione inaugurale di Carver sulla sua rete satellitare e recupera il codificatore GPS rubato mentre Carver ordina di uccidere Paris e Bond. Paris, comunque, muore per mano di Kaufman, un sicario assoldato dal magnate per uccidere sia lei che 007, e che finisce per\u00f2 per essere eliminato da quest'ultimo.\nIn una base americana di Okinawa, Bond scopre che l\"encoder\" \u00e8 stato manomesso e si fa paracadutare nel Mar Cinese Meridionale con una muta subacquea per indagare sul relitto (che si scopre in realt\u00e0 giacere in acque territoriali vietnamite). Insieme al colonnello Wai Lin, affascinante donna appartenente ai servizi segreti cinesi, esplora la nave affondata e ambedue scoprono uno dei suoi missili da crociera mancanti, ma sono catturati da Stamper - uno scagnozzo di Carver - e trasportati alla sede del \"network\" di Saigon. Riescono comunque a fuggire, sia pur avventurosamente, e decidono d'indagare insieme. I due fanno s\u00ec che venga contattata la Royal Navy e l'Aeronautica cinese per spiegare le reali intenzioni di Carver, finalizzate a provocare un colpo di stato in Cina in modo da acquisirne l'esclusiva del monopolio mediatico. Bond scopre che Carver, tramite la sua super corazzata nave \"stealth\" (invisibile ai radar), intende lanciare un missile sulla Cina in tal modo che i cinesi ritengano che i responsabili dell'attentato siano gli inglesi e muovano guerra al Regno Unito.\nBond e Wai Lin riescono a salire a bordo della nave e la minano di esplosivo, rendendola in questo modo visibile ai radar cos\u00ec che sia gli inglesi che i cinesi capiscano il doppio gioco architettato da Carver. Nello scontro che segue, Bond riesce a uccidere Carver spingendolo verso la grande trivella rotante subacquea che era stata utilizzata per affondare la fregata inglese, e riesce ad eliminare anche Stamper. Dopo aver manomesso il missile, Bond e Wai Lin si gettano in acqua prima che l'esplosione distrugga la nave per poi essere recuperati dalla marina inglese, non prima per\u00f2 di scambiarsi tra loro effusioni amorose.\nProduzione.\nIl titolo doveva inizialmente essere \"Tomorrow Never Lies\" (\"Il domani non mente mai\"). A causa di un errore di stampa dovuto alla trasmissione di un fax, il titolo del film divenne \"Tomorrow Never Dies\", e i produttori scelsero di mantenerlo.\nDopo il successo di \"GoldenEye\" nel far rivivere la serie di Bond, c'era pressione per ricreare quel consenso nella produzione successiva. Anche lo stesso produttore Michael G. Wilson aveva espresso preoccupazione per le aspettative del pubblico in seguito al successo del precedente capitolo, commentando: \u00abTi rendi conto che c'\u00e8 un pubblico enorme e immagino che tu non voglia uscire con un film che in qualche modo possa deludere\u00bb. Fu il primo film di Bond realizzato dopo la morte di Albert R. Broccoli, il quale era stato coinvolto nella produzione della serie sin dal suo inizio; il film \u00e8 dedicato alla sua memoria.\nLa fretta di completare il film port\u00f2 il \"budget\" a 110 milioni di dollari. I produttori non furono in grado di convincere Martin Campbell, il regista di \"GoldenEye\", a tornare; il suo agente disse che \u00abMartin non voleva fare due film di Bond di seguito\u00bb. Dunque, fu scelto Roger Spottiswoode nel settembre 1996. Spottiswoode rivel\u00f2 che in passato si era offerto di dirigere un film di Bond, durante l'interregno di Timothy Dalton nel ruolo.\nSceneggiatura.\nCome nel caso di molti film precedenti della serie, era necessaria una storia completamente originale poich\u00e9 non rimanevano altri romanzi o racconti di Ian Fleming da adattare. Il processo di scrittura della sceneggiatura \u00e8 stato terminato molto tardi a causa di lunghe controversie.\nGli autori iniziali del progetto erano John Cork, Richard Smith e il romanziere Donald E. Westlake. Nel 1995, Westlake scrisse due storie in collaborazione con Wilson, entrambe caratterizzate da un cattivo che progetta di distruggere Hong Kong con esplosivi alla vigilia del trasferimento di sovranit\u00e0 della citt\u00e0 alla Cina nel luglio 1997. Westlake utilizz\u00f2 alcune delle sue idee per un romanzo che complet\u00f2 l'anno successivo \u2014 sebbene non sia stato pubblicato fino al 2017 con il titolo \"Forever and a Death\". Il regista Roger Spottiswoode disse che, nel gennaio 1997, anche la MGM aveva una sceneggiatura incentrata sul passaggio di consegne di Hong Kong.\nBruce Feirstein, che aveva lavorato a \"GoldenEye\", scrisse la sceneggiatura iniziale. Feirstein afferm\u00f2 che la sua ispirazione fu la sua esperienza di lavoro con il giornalismo, affermando che mirava a \u00abscrivere qualcosa che fosse radicato in un incubo della realt\u00e0\u00bb. La sceneggiatura di Feirstein fu poi sottoposta a Spottiswoode, che riun\u00ec sette sceneggiatori di Hollywood a Londra per fare \"brainstorming\", scegliendo infine Nicholas Meyer per la riscrittura. La sceneggiatura fu elaborata anche da Dan Petrie Jr. e David Campbell Wilson, prima che Feirstein venisse invitato per una rifinitura finale; soltanto Feirstein per\u00f2 mantenne il merito di scrittura nel film e nella pubblicit\u00e0, mentre Meyer, Petrie e Wilson furono accreditati con Feirstein sul frontespizio del romanzo tratto dal film, novellizzato da Raymond Benson. Mentre molti revisori paragonarono Elliot Carver a Rupert Murdoch, in realt\u00e0 Feirstein bas\u00f2 il personaggio su Robert Maxwell, la cui morte ricorda quella di Carver.\nWilson dichiar\u00f2: \u00abNon avevamo una sceneggiatura pronta per essere girata il primo giorno di riprese\u00bb, mentre Pierce Brosnan disse: \u00abAvevamo una sceneggiatura che non funzionava in alcune aree\u00bb. Il \"Daily Mail\" rifer\u00ec di discussioni tra Spottiswoode e i produttori, con il primo a favore della versione di Petrie, e i secondi a puntare su Feirstein per riscriverlo due settimane prima che le riprese iniziassero. Si disse che Jonathan Pryce e Teri Hatcher non furono affatto contenti dei loro nuovi ruoli, causando un'ulteriore riscrittura.\nRiprese.\nLe varie location descritte nel film sono state in realt\u00e0 girate in luoghi differenti. Il prologo del film, ambientato al confine tra Afghanistan e Pakistan, \u00e8 stato in realt\u00e0 girato sui Pirenei (Peyresourde). Ad Amburgo, la sede europea della IBM \u00e8 stata trasformata nella finzione scenica nel palazzo sede del Carver Media Group. Altre sequenze ambientate nella citt\u00e0 tedesca, sono state riprese in Inghilterra: l'Atlantic Hotel \u00e8 in realt\u00e0 un circolo di golf fuori Londra (lo stesso che fu teatro una delle scene pi\u00f9 famose della storia della saga, la partita a golf tra 007 e Auric Goldfinger in \"Agente 007 - Missione Goldfinger\"), con la suite di Bond che \u00e8 soltanto una delle sale del circolo trasformata dagli scenografi del film in una camera da letto; l'inseguimento automobilistico nel parcheggio dell'albergo, \u00e8 stato invece filmato nel parcheggio di un centro commerciale a Brent Cross. L'altro inseguimento della pellicola, quello in motocicletta, venne girato in parte a Ho Chi Minh, in Vietnam, e in parte a Frogmore, a nord-ovest di Londra, dove fu allestita un'apposita struttura per le riprese.\nGadget.\nIn questa pellicola James Bond utilizza una BMW Serie 7. L'idea di scegliere una berlina al posto delle tradizionali spyder o coup\u00e9 guidate in passato da 007, fu del regista Roger Spottiswoode, il quale voleva una vettura potente e grande abbastanza da riempirla di gadget (tra cui l'essere comandata a distanza tramite un telefono cellulare Ericsson), oltre a differenziarsi cos\u00ec dai precedenti capitoli della saga; sua fu anche l'idea di \"mettere\" James Bond sul sedile posteriore della vettura durante l'inseguimento all'interno del parcheggio dell'Atlantic Hotel.\nNel corso del film, Bond si esibisce anche alla guida di una motocicletta, una BMW R1200C. Tale moto, all'epoca delle riprese ancora un modello preserie, nelle scene d'azione \u00e8 guidata per la maggior parte del tempo dallo stuntman Jean Pierre Goy.\nColonna sonora.\nIl compositore inglese David Arnold esordisce in un film di 007, prendendo il posto di \u00c9ric Serra. Arnold era salito alla ribalta qualche anno prima, con la realizzazione delle colonne sonore di \"Stargate\" (1995) e \"Independence Day\" (1996); sempre nel 1996 aveva realizzato il disco \"Shaken &amp; Stirred\", in cui aveva riarrangiato e fatto interpretare le canzoni dei film di James Bond ad alcuni dei pi\u00f9 famosi artisti musicali dell'epoca.\nL'album ottenne il plauso di John Barry, lo storico compositore della saga \"bondiana\", e fu lo stesso Barry a consigliarlo alla produzione del film. I produttori decisero cos\u00ec di scegliere proprio Arnold per scrivere la nuova colonna sonora (dopo che in un primo momento era stato contattato anche Franck Hermanny); Arnold riport\u00f2 le musiche al classico \"Bond-sound\", ma con un pizzico di modernit\u00e0 per attualizzarlo ai tempi.\nPer il film furono scritte diverse canzoni, di cui due con il titolo previsto inizialmente, \"Tomorrow Never Lies\". Lo stesso Arnold compose \"Surrender (Tomorrow Never Dies)\", che si pu\u00f2 ascoltare sullo scorrere dei titoli di coda e che divenne la traccia vocale della pellicola; le sue note sono infatti presenti nella maggior parte delle tracce della colonna sonora. Questa si rif\u00e0 ai grandi successi \"bondiani\" degli anni 1960 quali \"Goldfinger\", e fu interpretata k.d. lang. Moby cre\u00f2 invece \"James Bond Theme (Moby's Re-Version)\", un rifacimento elettronico del classico tema musicale della saga (creato a suo tempo da Monty Norman) \u2013 che, sebbene appaia nella raccolta della colonna sonora, non viene mai suonato durante il film. Il brano \"Tomorrow Never Dies\" che accompagna i titoli di testa fu infine scritta e interpretata da Sheryl Crow, la quale vinse il concorso internazionale lanciato per scegliere la nuova canzone principale."}
{"id": "831283", "revid": "287204", "url": "https://it.wikipedia.org/wiki?curid=831283", "title": "Serie A1 2002-2003 (pallacanestro femminile)", "text": "Il campionato di Serie A1 di pallacanestro femminile 2002-03 \u00e8 stato il settantaduesimo organizzato in Italia. Il torneo \u00e8 iniziato il 5 ottobre 2002 e si \u00e8 concluso il 7 maggio 2003 con la finale play-off.\nPer la prima volta il titolo \u00e8 vinto dal Taranto Cras Basket, che ha battuto nella finale play-off le campionesse uscenti del Pool Comense.\nRegolamento.\nLa formula \u00e8 rimasta invariata rispetto alla stagione precedente: le quattordici squadre si incontrano in un girone all'italiana con partite di andata e ritorno.\nLa prima giornata stabilita in calendario viene disputata per la prima volta in una sede unica (presso il PalaSampietro di Como) per tutte le squadre, con la partita di ritorno disputata poi sul campo della perdente.\nLe prime otto partecipano ai play-off per l'assegnazione dello scudetto, quelle tra il decimo e il tredicesimo posto si giocano la salvezza in due turni eliminatori, l'ultima retrocede in Serie A2. Tuttavia a campionato in corso, a seguito della decisione di allargare la stagione successiva a 16 squadre, si \u00e8 rinunciato alla disputa dei play-out.\nStagione regolare.\nClassifica.\nLegenda:\nNote:\nCalendario.\nFonte.\n\"Nota:\"\nPlay-off.\nFinale.\nLa serie finale si disputa al meglio delle 5 gare: la seconda, la terza e l'eventuale quinta partita si giocano in casa della squadra meglio piazzata in Regular Season, la prima e l'eventuale quarta a si giocano in casa della squadra peggio classificata."}
{"id": "831286", "revid": "1305772", "url": "https://it.wikipedia.org/wiki?curid=831286", "title": "Mariotti", "text": ""}
{"id": "831299", "revid": "1272592", "url": "https://it.wikipedia.org/wiki?curid=831299", "title": "Gino Gavioli", "text": "Ha fondato assieme al fratello Roberto la Gamma Film, uno studio grafico italiano particolarmente attivo negli anni sessanta.\nCarriera.\nA 17 anni, dopo essersi diplomato all'Accademia di Brera fa il suo esordio disegnando per Alberto Traini le matite di alcune serie comiche tra cui il personaggio \"Carioca\", tavole poi \"passate\" a china dall'amico Paolo Piffarerio.\nNei successivi anni collabora con le maggiori testate a fumetti italiane: \"Corriere dei piccoli\", \"Il Monello\" e \"Il Giornalino\". realizza i personaggi di Sempronio, Felicino e Arcibaldo, Il Lupo e l'Agnello, Pico Panda e Paco Serse. L'attivit\u00e0 di disegnatore proseguir\u00e0 dopo il lungo periodo in cui si dedica alla pubblicit\u00e0 assieme al fratello Roberto, con il volume \"Eroi in pantofole\".\nNel 2008 la rivista \"The Artist\" rende omaggio a Osvaldo Cavandoli e alla sua \"Linea\" con \"Cavandoli!\", un fumetto disegnato da 30 autori umoristici italiani: Gino Gavioli partecipa all'omaggio ridando vita, dopo circa quattro decenni, agli storici personaggi della Gamma Film: Caio Gregorio er guardiano der pretorio, Il Vigile Concilia, Cimabue e Capitan Trinchetto.\nI due fratelli Gavioli riposano al cimitero di Greco, a Milano.\nLa Gamma Film.\nLo studio Gamma Film nasce a Milano nel 1953 e si espande rapidamente grazie alle capacit\u00e0 manageriali di Roberto Gavioli e all'impegno grafico del fratello Gino. Molteplici furono in quel periodo i disegnatori e i tecnici che si formarono nell'ambito dell'animazione e della televisione. Lo studio ha prodotto una grande quantit\u00e0 di serie per spot pubblicitari in animazione per \"Carosello\" e una serie di film a corto e lungo metraggio. Tra questi ultimi il pi\u00f9 famoso \u00e8 \"Putiferio va alla guerra\" del 1968 di cui Gino \u00e8 stato uno dei principali disegnatori e Roberto il regista.\nNella storia dell'animazione italiana i fratelli Gavioli svolsero una funzione di pionieri nella sperimentazione di nuovi linguaggi espressivi, soluzioni grafiche e ricerca tecnologica.\nRiconoscimenti.\nLo studio Gamma Film vinse nel 1965 la Palma d'oro per la miglior compagnia di produzione pubblicitaria al Festival internazionale della creativit\u00e0 Leoni di Cannes (spesso confuso con il festival cinematografico che, nella stessa localit\u00e0, assegna un premio omonimo), grazie all'enorme quantit\u00e0 e qualit\u00e0 delle sue produzioni."}
{"id": "831300", "revid": "115706263", "url": "https://it.wikipedia.org/wiki?curid=831300", "title": "Jean Mariotti", "text": "Biografia.\nNato a Farino in Nuova Caledonia nel 1901 da famiglia originaria della Corsica, infatti il padre originario di Campile era stato esiliato in Nuova Caledonia nel 1897 a causa di un delitto e aveva sposato in seconde nozze la piemontese Marguerite A\u00efna (1875-1934), originaria di Cerano in provincia di Novara. Jean scopre il piacere della lettura negli anni del liceo a Numea. A 23 anni parte per la Francia dove comincia a lavorare per l'Hachette a Parigi. In questo periodo comincia a pubblicare i primi romanzi.\nDurante la Seconda guerra mondiale entra a far parte dei Maquis. Nel dopoguerra abita a Montmartre e poi ritorna in Nuova Caledonia per ritornare definitivamente a Parigi.\nI suoi romanzi vengono pubblicati da Flammarion, Stock, Gallimard e Rougerie e viene richiesto anche per le trasmissioni radiofoniche, realizzate con il suo amico Roger Richard. Viene, dunque, nominato Cavaliere delle Arti e delle Lettere da Georges Duhamel nel maggio 1957; successivamente viene eletto vicepresidente della \"Soci\u00e9t\u00e9 des Gens de Lettres de France\" nel 1962. Muore a Parigi nel 1975 all'et\u00e0 di 74 anni."}
{"id": "831308", "revid": "1573940", "url": "https://it.wikipedia.org/wiki?curid=831308", "title": "Malpolon monspessulanus", "text": "Il colubro lacertino (Malpolon monspessulanus ()), o colubro di Montpellier, \u00e8 un serpente velenoso ampiamente diffuso nella regione mediterranea, appartenente alla famiglia Lamprophiidae. \u00c8 il pi\u00f9 grande serpente opistoglifo europeo.\nDescrizione.\nQuesto grosso serpente, in alcuni esemplari adulti, pu\u00f2 superare i 220\u00a0cm di lunghezza, sebbene di norma sia pi\u00f9 piccolo e raramente superi i 180\u00a0cm. Il suo corpo muscoloso pu\u00f2 raggiungere un diametro considerevole negli esemplari pi\u00f9 grossi e pi\u00f9 vecchi. Il dimorfismo sessuale \u00e8 molto accentuato, con maschi nettamente pi\u00f9 grandi delle femmine.\nSulla testa spicca la presenza di due occhi grandi e dalla pupilla rotonda, che conferiscono al colubro lacertino l'aspetto di un serpente pericoloso dallo sguardo penetrante e sono protetti da cosiddette \u00absopracciglia\u00bb formate da estensioni laterali delle squame cefaliche.\nLa testa, d'altra parte, in proporzione \u00e8 piccola e il muso appuntito, mentre la bocca \u00e8 relativamente grande. I denti, che appaiono molto numerosi nelle mandibole, sono rivolti all'interno, disposizione che permette all'animale una migliore presa quando caccia. Nella parte superiore della mandibola, vi sono altri denti pi\u00f9 grossi con i quali il serpente inocula il veleno nella preda (ha quindi una dentatura opistoglifa).\nGli esemplari adulti presentano una colorazione variabile, ma in genere basata su tonalit\u00e0 di verde, marrone e grigio; alcuni individui conservano traccia dell'antico disegno cromatico giovanile, mentre altri presentano tonalit\u00e0 pi\u00f9 scure nella parte anteriore del corpo, che a volte pu\u00f2 apparire addirittura completamente nera.\nBiologia.\nLe dimensioni considerevoli consentono al colubro lacertino di catturare una gran variet\u00e0 di prede, sebbene le preferenze varino in base all'et\u00e0 e alle dimensioni stesse degli individui: da giovane l'alimentazione si basa su lucertole e piccoli sauri, ma crescendo la dieta si arricchisce di sauri pi\u00f9 grossi, topi, ratti, uccelli di terra e addirittura conigli, catturati all'interno delle loro tane. La tecnica di cattura varia a seconda della preda.\nA volte \u00e8 sufficiente un morso a uccidere la vittima, che verr\u00e0 poi ingoiata intera; ci\u00f2 nonostante, con prede di grandi dimensioni il serpente deve attendere che il veleno, molto meno potente di quello di altre specie di serpenti quali le vipere o i cobra, faccia effetto. In questo lasso di tempo il colubro lacertino stringe la preda con la bocca e vi si avvolge intorno cercando di soffocarla. Avvelenata e soffocata, la preda muore in pochi minuti, dopodich\u00e9 inizia la fase di deglutizione, in cui l'animale viene introdotto in bocca sempre dalla parte della testa, per rendere pi\u00f9 semplice il passaggio nella prima parte dell'apparato digerente.\nLa digestione \u00e8 lenta e dopo un pasto abbondante il serpente deve ritirarsi a riposare, mentre i succhi gastrici fanno il loro compito. Per diversi giorni quindi non catturer\u00e0 altre prede e trascorrer\u00e0 gran parte del tempo al sole, per mantenere la temperatura pi\u00f9 adatta per le funzioni vitali.\nEssendo opistoglifo, ed essendo il suo veleno relativamente debole, non \u00e8 fonte di pericolo per gli esseri umani.\nDistribuzione e habitat.\nQuesto serpente \u00e8 un grande predatore delle regioni mediterranee, aride o semiaride caratterizzate dalla presenza di cespugli e rocce, ma non di rado lo si trova in ambienti antropizzati, in aree coltivate e addirittura nelle regioni sabbiose delle coste coperte di canneti e vegetazione palustre. La sua area di diffusione comprende la Penisola Iberica, la Francia meridionale, l'isola di Lampedusa, la Liguria occidentale e centrale (fino a 800 m) compresa l'Isola Gallinara, i Balcani, il Nordafrica e il Medio Oriente. A Lampedusa, in Nordafrica e in Medio Oriente \u00e8 presente la sottospecie \"Malpolon monspessulanus insignitus\", nei Balcani \"Malpolon monspessulanus fuscus\"; in Liguria, Francia, Penisola Iberica e Gibilterra \u00e8 invece presente la sottospecie nominale \"Malpolon monspessulanus monspessulanus\". Nelle aree dove \u00e8 presente in genere \u00e8 un serpente molto comune, soprattutto nelle zone costiere."}
{"id": "831323", "revid": "1371684", "url": "https://it.wikipedia.org/wiki?curid=831323", "title": "Cantone di Grevenmacher", "text": " \nIl Cantone di Grevenmacher \u00e8 un cantone del Lussemburgo orientale, compreso nel distretto di Grevenmacher. Confina con il cantone di Echternach a nord, con il Land tedesco della Renania-Palatinato (circondario di Treviri-Saarburg) ad est, con i cantoni di Remich e Lussemburgo a sud e con il cantone di Mersch a ovest. \nIl capoluogo \u00e8 Grevenmacher. La superficie \u00e8 di 211 km\u00b2 e la popolazione nel 2012 era di 26.135 abitanti. \nComprende 8 comuni:"}
{"id": "831328", "revid": "834", "url": "https://it.wikipedia.org/wiki?curid=831328", "title": "Ila", "text": ""}
{"id": "831340", "revid": "640277", "url": "https://it.wikipedia.org/wiki?curid=831340", "title": "Cory Baxter", "text": "Cory Baxter \u00e8 uno dei protagonisti delle serie di Disney Channel \"Raven\" e di \"Cory alla Casa Bianca\", interpretato da Kyle Massey.\nInformazioni sul personaggio.\nCory \u00e8 il fratello minore combinaguai di Raven Baxter e il figlio di Tonya e Victor Baxter. Cory aspira a diventare ricco e parla il giapponese e lo spagnolo. Ha un topino di nome Lionel. Sebbene per gran parte della serie agisce come un vero e proprio antagonista, Cory vuole molto bene alla sorella, e lo dimostra in diverse occasioni. \u00c8 l'unico personaggio, insieme a Raven, ad essere apparso in tutti gli episodi della serie.\nI suoi migliori amici sono Larry e William (in \"Raven\") mentre in \"Cory alla Casa Bianca\" sono Newt (Newton) e Meena, della quale \u00e8 innamorato. Durante la prima serie ha una cotta per la migliore amica di Raven, Chelsea Daniels, ma non accadr\u00e0 mai nulla tra i due.\nCory in \"Raven\" suona in una band chiamata \"\"Cory e i suoi ragazzi\" mentre in \"Cory alla Casa Bianca\" suona in una band chiamata \"I DC3\"\".\n\"Cory alla Casa Bianca\".\nDopo che Raven finisce il college, Cory e suo padre si spostano da San Francisco a Washington DC, alla Casa Bianca, dove Victor intraprende il ruolo di chef del Presidente degli Stati Uniti.\nLa serie racconta le avventure di un Cory adesso ragazzo, alle prese con i primi amori, con la sua band e i classici problemi adolescenziali. A complicare il tutto, ci pensa la figlia del Presidente, Sophie, la quale perseguita in diverse occasioni Cory, costringendolo a giocare con lei o rendendo complice dei suoi strampalati piani."}
{"id": "831343", "revid": "287204", "url": "https://it.wikipedia.org/wiki?curid=831343", "title": "4283 Stoffler", "text": ""}
{"id": "831346", "revid": "214753", "url": "https://it.wikipedia.org/wiki?curid=831346", "title": "Jessica Gillarduzzi", "text": "Ha partecipato ai XX Giochi olimpici invernali di Torino giungendo 12\u00aa nel bob a due in coppia con Fabiana Mollica."}
{"id": "831347", "revid": "287204", "url": "https://it.wikipedia.org/wiki?curid=831347", "title": "ILA", "text": ""}
{"id": "831348", "revid": "287204", "url": "https://it.wikipedia.org/wiki?curid=831348", "title": "4287 Trisov", "text": ""}
{"id": "831350", "revid": "133649", "url": "https://it.wikipedia.org/wiki?curid=831350", "title": "Etere solforico", "text": ""}
{"id": "831351", "revid": "94647", "url": "https://it.wikipedia.org/wiki?curid=831351", "title": "La stravaganza", "text": "La stravaganza \u00e8 il titolo di una raccolta di dodici concerti composti dal compositore e musicista barocco Antonio Vivaldi tra il 1712 e il 1713, pubblicati per la prima volta nel 1716 da Estienne Roger ad Amsterdam, come opus 4, e dedicati a un nobile veneziano, Vettor Delfino, Nell'intestazione originale, la dedica riporta il seguente testo:\nSi tratta di concerti per violino anche se occasionalmente interviene un secondo strumento solistico come un secondo violino e/o violoncello solo.\nLa raccolta ha la stessa struttura delle altre due che hanno dato un'impronta fondamentale alla produzione vivaldiana. Si tratta delle celeberrime \"Il cimento dell'armonia e dell'inventione\" e \"L'estro armonico\" (entrambe pi\u00f9 famose della presente opera). Come nelle altre due raccolte, ciascuno dei dodici concerti della \"Stravaganza\" dura una decina di minuti."}
{"id": "831353", "revid": "287204", "url": "https://it.wikipedia.org/wiki?curid=831353", "title": "4310 Stromholm", "text": ""}
{"id": "831354", "revid": "133649", "url": "https://it.wikipedia.org/wiki?curid=831354", "title": "Theophrastus Bombastus von Hohenheim", "text": ""}
{"id": "831355", "revid": "214753", "url": "https://it.wikipedia.org/wiki?curid=831355", "title": "Fabiana Mollica", "text": "Biografia.\nHa partecipato ai Giochi olimpici di giungendo 12\u00aa nel bob a due in coppia con Jessica Gillarduzzi. Sempre in coppia con Jessica Gillarduzzi nel 2005 vincono la medaglia di bronzo ai Campionati Mondiali Juniores a Igls, nella stagione 2006-2007 arrivano seste in classifica generale Coppa del Mondo ottengono anche la medaglia di bronzo ai Campionati Europei di Cortina d'Ampezzo, due quinti posti in Coppa del Mondo a Igls e Cortina d'Ampezzo e un quarto posto ai Campionati Mondiali Juniores a Igls. Nella stagione successiva in Classifica generale di Coppa del Mondo arrivano decime."}
{"id": "831356", "revid": "287204", "url": "https://it.wikipedia.org/wiki?curid=831356", "title": "4349 Tiburcio", "text": ""}
{"id": "831359", "revid": "1719883", "url": "https://it.wikipedia.org/wiki?curid=831359", "title": "Iatrochimica", "text": "La iatrochimica (dal greco \"iatros\" (\u03b9\u03b1\u03c4\u03c1\u03cc\u03c2) medico e dal \"gr. cheme\u00eda\" chimica) \u00e8 stata una branca della chimica e della medicina sviluppatasi a partire dal XVI secolo parallelamente alla iatromeccanica (oggi entrambe in disuso), che ha avuto il suo massimo esponente nel medico elvetico Paracelso. \nL'idea di fondo della iatrochimica consiste nella convinzione che la salute dell'organismo dipenda essenzialmente da uno specifico bilancio tra i componenti chimici dei fluidi corporei. Sulla base di questa idea, gli iatrochimici si sono dedicati all'interpretazione dei processi biologici (ad esempio quello fermentativo) in termini essenzialmente chimici: il corpo umano, secondo tale concezione, si presenta come una \"fornace\" chimica, dove la vita non \u00e8 altro che una serie di processi chimici da spiegare e mettere in rapporto con la malattia ed il rimedio.\nI rimedi medicinali individuati dagli iatrochimici, dunque, sono anch'essi di natura essenzialmente chimica. Molti di essi restano ancora in uso nella moderna farmacopea (ad esempio l'acetato ammonico, il colchino, l'etere solforico (o etere dietilico), il laudano, il tartaro emetico o la tintura di ferro).\nCome per molte altre attivit\u00e0 che hanno reso celebre Paracelso, anche la iatrochimica affonda decisamente le sue radici nell'alchimia, molto diffusa in quel periodo.\nQuesto approccio di ricerca \u00e8 stato abbandonato in seguito alla diffusione delle moderne pratiche mediche. Dal 1525 al 1660, in ogni caso, esso \u00e8 stato decisamente diffuso, specialmente nelle Fiandre.\nLa iatrochimica \u00e8 stata spesso definita una vera e propria scuola filosofica, in decisa opposizione alla concezione vitalistica tipica del periodo. La ricerca di una fusione tra la medicina e la chimica, d'altra parte, si poneva in aperto contrasto anche con le pratiche vigenti nella pratica medica dell'epoca. Lo studio accurato del bilancio dei fluidi corporei si pone decisamente nella scia tracciata diversi secoli prima da Ippocrate, il cui insegnamento era stato decisamente accantonato."}
{"id": "831361", "revid": "1632387", "url": "https://it.wikipedia.org/wiki?curid=831361", "title": "Elettrotreno FS ETR.485", "text": "L'ETR.485 \u00e8 un elettrotreno delle Ferrovie dello Stato Italiane ad assetto variabile (Pendolino) di terza generazione, ottenuto dalla trasformazione in mezzo politensione e policorrente dell'ETR.480.\nStoria.\nGli elettrotreni ETR.480, costruiti in 15 esemplari, numerati dal n. 31 al n. 45, in origine erano tutti funzionanti con alimentazione elettrica a 3 kV in corrente continua e predisposti per essere trasformati ed adattati anche al funzionamento a 25 kV in corrente alternata. Tale operazione \u00e8 stata portata a compimento su tutti i mezzi tra il 2004 ed il 2005; il primo convoglio ad essere trasformato ed omologato da RFI \u00e8 stato l'esemplare ETR.480 n. 32.\nCaratteristiche.\nL'ETR.485 \u00e8 del tutto identico all'ETR.480 per quanto riguarda la composizione, con 9 elementi aventi la stessa configurazione. Lievemente differente il numero dei posti, salito a 146 in 1\u00aa classe e a 344 in 2\u00aa.\nIdentiche sono le prestazioni in termini di potenza, , e di velocit\u00e0 massima, .\nIdentica anche la dotazione delle apparecchiature di ripetizione segnali in macchina a 9 codici, ma integrata con l'installazione di SCMT ed ERTMS di 2\u00ba livello.\nPu\u00f2 quindi circolare sia sulle linee tradizionalmente alimentate a corrente continua a che sulle nuove linee AV alimentate a con frequenza di 50 Hz, e sia sulle linee preesistenti provviste di ripetizione dei segnali in macchina che sulle linee esercite con blocco radio GSM-R prive di segnalamento tradizionale lungo la linea.\nLa trasformazione rispetto all'ETR.480 \u00e8 consistita nell'applicazione di 3 trasformatori di linea, dei sezionatori e degli interruttori AT e nel rinnovamento dei pantografi: i 52 FS sono stati sostituiti con gli ATR 90 per l'alimentazione a 3\u00a0kV e sono stati aggiunti due pantografi del tipo Schunk WBL85, monobraccio con striscianti in carbone, per i 25\u00a0kV in corrente alternata. \nIn conseguenza delle modifiche apportate la massa a vuoto \u00e8 salita a .\nNel mese di marzo 2006 sono iniziate le prove sulla linea ad alta velocit\u00e0 Roma-Napoli dell'elettrotreno n. 43 allo scopo di testare dal vivo le nuove apparecchiature installate.\nLivree e nomi.\nGli ETR.480, originariamente dotati di una livrea bianca e rossa analoga a quella degli ETR.460, all'atto della loro trasformazione in ETR.485 vennero ricolorati nella nuova livrea \"Brand AV\" a due toni di grigio; nei primi tempi alcuni convogli, quelli che in precedenza venivano utilizzati per svolgere i collegamenti tBiZ sulla relazione Roma-Milano, continuarono a portare anche il logo di questo servizio.\nIn occasione dell'apertura della linea ad alta velocit\u00e0 Milano-Bologna, nel dicembre 2008, i treni di categoria \"Eurostar Italia Alta Velocit\u00e0\" effettuati con ETR.485 ed ETR.600 hanno ricevuto il nome complementare di \"Frecciargento\"; la livrea degli ETR.485 \u00e8 stata modificata con l'aggiunta di una fascia rosso vivo nella met\u00e0 inferiore della cassa. Il nuovo nome entrer\u00e0 a far parte della famiglia delle \"Frecce\", affiancandosi al nome complementare \"Frecciarossa\", dedicato ai treni \"Eurostar Italia Alta Velocit\u00e0\" effettuati invece con ETR 500, e al nome \"Frecciabianca\", che dal 2010 verr\u00e0 assegnato come nome complementare ai treni \"Eurostar City Italia\", diventando poi nome proprio di tale categoria dall'anno seguente. Dall'estate del 2012, la categoria di servizio \"Eurostar Italia Alta Velocit\u00e0\" \u00e8 stata sdoppiata in \"Frecciarossa\" e \"Frecciargento\", nomi non pi\u00f9 complementari ma propri delle due categorie.Tra la fine del 2011 e l'inizio del 2012, gli ETR.485 hanno adottato una nuova livrea Frecciargento, grigio-argento con due sottili fasce rosse alle estremit\u00e0 inferiore e superiore della cassa: in seguito a ci\u00f2 alcuni ferrovieri soprannominarono scherzosamente questi elettrotreni \"McLaren\", data la somiglianza con la colorazione usata in quegli anni dalle monoposto della nota scuderia di Formula 1, che a loro volta erano soprannominate proprio \"Frecce d'Argento\", nomignolo simile a quello della categoria di servizio su cui questi mezzi sono usati.\nSpesso gli ETR.485 fuori turno svolgono corse Frecciabianca normalmente assegnate agli ETR.460 quando essi non sono disponibili, ad esempio sulla relazione Genova-Pisa-Livorno-Roma.\nIncidenti.\nGli ETR.485, cos\u00ec come i loro predecessori ETR.460 ed ETR.480, sono stati in passato soggetti a numerosi guasti e rotture agli organi di trasmissione, che hanno portato a immobilizzazioni e piccoli incendi a varie unit\u00e0. Molti di questi incidenti sono stati passati sotto silenzio, venendo catalogati come \"guasti\", ma si stima che possano essere stati una decina solo tra il 2007 e il 2008."}
{"id": "831363", "revid": "110157", "url": "https://it.wikipedia.org/wiki?curid=831363", "title": "Askainen", "text": "Askainen (\"Villn\u00e4s\" in svedese), \u00e8 stato un comune finlandese di 938 abitanti, situato nella regione del Varsinais-Suomi. Il comune, che si trova a circa 30\u00a0km a nord di Turku, \u00e8 stato soppresso nel 2009.\nStoria.\nAd Askainen si trova il maniero di Louhisaari, edificato nel 1655, che dal 1795 al 1903 fu di propriet\u00e0 della famiglia Mannerheim. Tra i membri pi\u00f9 noti della famiglia, appartenente alla nobilt\u00e0 svedese e di lontane origini olandese, vi \u00e8 il Maresciallo Carl Gustaf Emil Mannerheim (1867-1951),\nMannerheim fu Reggente della Finlandia al momento dell'indipendenza, Comandante in capo delle forze armate finlandesi durante la Seconda guerra mondiale e Presidente della Finlandia dal 1944 al 1946. Dal 1967 il maniero di Louhisaari, casa natale del Maresciallo Mannerheim, \u00e8 aperto al pubblico."}
{"id": "831365", "revid": "834", "url": "https://it.wikipedia.org/wiki?curid=831365", "title": "Ill", "text": ""}
{"id": "831366", "revid": "1934238", "url": "https://it.wikipedia.org/wiki?curid=831366", "title": "Natrix maura", "text": "La Natrix maura \u00e8 un serpente della famiglia Natricidae detto anche natrice o biscia viperina, per la sua somiglianza alla vipera, bench\u00e9 non sia velenoso.\nDescrizione.\nNonostante gli esemplari adulti non arrivino quasi mai a superare il metro di lunghezza, il corpo \u00e8 massiccio e, nella zona dorsale, \u00e8 ricoperto da 21 file di squame molto carenate, disposte a formare un disegno cromatico complesso che varia per ogni individuo e nella cui regione frontale si mescolano i colori verde, grigio, giallo e nero. I fianchi sono pi\u00f9 chiari, di colore giallastro, ma presentano diverse macchie scure che si estendono dal collo fino alla coda dell'animale. La regione ventrale \u00e8 coperta da un'unica serie di squame ampie, che possono essere biancastre, gialle, marroni o rossicce e che generalmente presentano macchie di color marrone distribuite in modo irregolare. A partire dalla regione cloacale, la parte inferiore della coda \u00e8 ricoperta da due file di squame embricate.\nBiologia.\nAlimentazione.\nLa natrice viperina \u00e8 un animale che sviluppa la sua attivit\u00e0 generalmente nelle ore diurne, durante le quali sono attive anche le sue prede abituali, tra cui figurano una grande quantit\u00e0 di anfibi e alcuni pesci. La tecnica di caccia adottata varia a seconda della preda. Per catturare gli anfibi adulti, il serpente si nasconde sott'acqua, mimetizzato tra la vegetazione o i ciottoli del fondo, e rimane immobile finch\u00e9 la vittima non gli passa alla giusta distanza. A quel punto, con un movimento rapido, allunga la parte anteriore del corpo e la cattura con la bocca. I numerosi denti sottili presenti sulle mandibole sono inclinati verso l'interno, in modo da impedire la fuga alla preda. Se invece decide di cibarsi di girini, li cerca alacremente sul fondo di pozzanghere e zone d'acqua bassa.\nUna volta catturata, la preda deve essere orientata in modo tale da poter essere inghiottita e cio\u00e8 di testa; se cos\u00ec non fosse, il compito sarebbe pressoch\u00e9 impossibile, visto che, non trattandosi di un serpente velenoso, la vittima viene inghiottita viva. Alcune di queste prede possono scappare, se la natrice viperina non \u00e8 capace di collocarle nella posizione adeguata per ingerirle.\nRiproduzione.\nL'accoppiamento avviene in primavera. In giugno, generalmente, le femmine fecondate si ritirano in cerca di un luogo in cui deporre le uova, il cui numero varia da 4 a 20 a seconda delle dimensioni e dello stato fisiologico della femmina. I piccoli nascono in agosto e misurano circa 20\u00a0cm. In Italia \u00e8 una specie protetta e comunque non \u00e8 minimamente pericolosa per l'uomo.\nDistribuzione e habitat.\nLa natrice viperina \u00e8 un colubre mediterraneo diffuso in Spagna, Portogallo, nelle zone costiere mediterranee della Francia, in Marocco, in Tunisia ed introdotta e naturalizzata in Corsica e nelle Isole Baleari. \nIn Italia la specie \u00e8 presente in tutta la Sardegna, nel Piemonte meridionale, nell'Oltrep\u00f2 Pavese, nel Piacentino e in Liguria dove \u00e8 comune dal confine con la Francia fino a Sestri Levante, tuttavia esistono alcune segnalazioni sporadiche anche nel Parco del Ticino. ."}
{"id": "831368", "revid": "131962", "url": "https://it.wikipedia.org/wiki?curid=831368", "title": "Svejck", "text": ""}
{"id": "831369", "revid": "133649", "url": "https://it.wikipedia.org/wiki?curid=831369", "title": "Iatrochimia", "text": ""}
{"id": "831370", "revid": "2140947", "url": "https://it.wikipedia.org/wiki?curid=831370", "title": "Pericope del Buon Pastore", "text": "La pericope del buon Pastore si trova nel \"Vangelo secondo Giovanni\": . In essa Ges\u00f9 stesso si descrive come il pastore che dona la vita per le sue pecore.\nQuesto brano, tipico del \"Vangelo di Giovanni\", ha dei richiami negli altri vangeli, soprattutto nella Parabola della pecora smarrita (Mt e Lc ).\nSoprattutto a partire da questo brano molto sovente Ges\u00f9 viene chiamato: Buon Pastore.\nAnticipazioni nell'Antico Testamento.\nNell\"Antico Testamento\" Dio stesso viene chiamato \"Pastore\". In particolare il salmo 23 ci presenta la descrizione di Dio come buon pastore.\nNel \"Libro di Ezechiele\", al capitolo 34, il profeta riferisce l'ammonimento del Signore ai pastori di Israele, perch\u00e9 \"pascono s\u00e9 stessi\" (v. 2) e quindi \"le pecore si sono disperse e son preda di tutte le bestie selvatiche: sono sbandate\" (v. 5). A causa di egocentrismo e incuria del bene affidatogli da Dio (vv. 3 e 10), \"crudelt\u00e0 e violenza\" nei confronti delle pecore smarrite (v. 4), il Signore \u00e8 vera e viva presenza (v. 8) \"contro [tali] pastori\" (v. 10), per giudicarli e per porre s\u00e9 stesso alla guida del gregge:\nTesto della pericope.\nIl brano del \"Vangelo di Giovanni\" esprime questi temi principali:\nLa parte centrale del brano pu\u00f2 essere riassunta nella frase: \nAltra traduzione pi\u00f9 letterale e \"appropriata\", diffusa nei dipinti di varie chiese e monumenti, \"celebrativi\" del lieto evento: \u00abGes\u00f9 (de)pone/(es)pone la vita per le sue pecore\u00bb.\nIl testo greco della novella, infatti, riporta la preposizione \"hyper\", che letteralmente significa \"sopra\".\nParabola o similitudine?\nCommentatori come Tinto, Barbara Reid, Arland Hultgren e Donald Griggs arguiscono che non esistono parabole nel \"Vangelo secondo Giovanni\". Di parere concorde sono anche le voci tematiche della \"Catholic Encyclopedia\":, e dell\"Enciclopedia Britannica\" (relativamente al \"Vangelo secondo Giovanni\":).\nLa narrazione inizia con la formula \"In verit\u00e0, in verit\u00e0 vi dico\" rivolta alla folla di Giudei, frequente in altre parabole, che rivelano un contenuto che si vuole compreso solamente dai meritevoli (Mt 13:13), ovvero anticipano ci\u00f2 che sar\u00e0 pienamente comprensibile soltanto dopo la morte e resurrezione del Liberatore e Salvatore del genere umano.\nLa Parola si conclude con la profezia della Resurrezione a opera di Dio stesso, e la Rivelazione del Messia (\"Questo comando ho ricevuto dal Padre mio\"):\nIl gregge non vede il Suo volto, ma solamente le sue spalle, camminando \"nella fede e non ancora in visione\" (2 Cor 5, 7).\nNell'Antico Testamento.\nIl primo riferimento alla figura del buon pastore \u00e8 presente in \"Genesi\" riguardo ad Abele \"pastore di greggi\", che rende un costante sacrificio a Dio tramite gli agnelli selezionati al suo interno. Con il titolo di \"pastore\" l\"Antico Testamento\" indica l'amore di Dio per il popolo di Israele guidato lungo il deserto fino alla Terra Promessa (Salmo 23). Lo stesso Mos\u00e8 \"pascolava il gregge di Ietro, suo suocero\u00bb (\"Esodo\" 3:1), prima di estendere la sua custodia e sorveglianza ad Israele schiavo di Egitto, in qualit\u00e0 di suo pastore.\nDio nell'Antico Testamento e Ges\u00f9 Cristo nei Vangeli sono contrapposti ai cattivi pastori -i re e i capi del popolo-, che non si curano del gregge e lasciando in uno stato di abbandono e di sofferenza il bene che Dio ha affidato loro (\"Ezechiele\" 34:13-16 e Ez 37, \"Geremia\" , \"Zaccaria\" 11:4-17)..\nAnalogamente, Giovanni apostolo ed evangelista contrappone a Ges\u00f9 buon pastore, il mercenario, il lupo e chiunque non ha attenzione per le pecore che il Padre gli ha affidato (Gv 10:10-13).\nRiferimenti extrabiblici.\nNell\"Esorcismo contro Satana e gli angeli apostati\" \u00e8 meglio chiarito il ruolo del pastore rispetto al gregge: disperso o ucciso il pastore, il gregge difficilmente pu\u00f2 evitarsi da solo un destino simile, motivo per cui il pastore esercita una signoria sul creato a lui affidato, la cui vita terrena o salvezza eterna dipende in primo luogo dalla sua esistenza e buona opera.\nNell'arte.\nFino all'inizio del IV secolo l'unica immagine di Ges\u00f9 autorizzata era una rappresentazione allegorica del Buon Pastore, portante sulle spalle una pecorella smarrita. In particolare, questa immagine, \u00e8 rilevabile nelle pitture che si trovano nelle catacombe e nell'arte paleocristiana.\nLa figura s'ispira a rappresentazioni precedenti, come il Moschophoros, del 570 a.C. circa, o l'Ermes con la pecora sulle spalle, opera greca classicista del I secolo a.C.\nLiturgia.\nDomenica del Buon Pastore.\nLa \"Dominica quarta Paschae,\" secondo la dizione del \"Novus odo Missae (\" tradizionalmente \"Dominica III post Pascha\" del \"Vetus odo Missae\") e la \"Dominica II post Pascha\" del \"Vetus ordo Missae\" (corrispondente alla \"Dominica tertia Paschae\" del \"Novus ordo\") \u00e8, come Gueranger sottolineava, popolarmente nota come Domenica del Buon Pastore\".\" Questo appellativo di domenica del Buon Pastore deriva proprio dalla pericope evangelica che vi si legge.\nCon l'ultima riforma liturgica, infatti, assistiamo ad uno spostamento di introito e letture che slittano in avanti di una domenica. Secondo l'anno liturgico \"riformato\" allora, la domenica che segue la \"Dominica in Albis\" pu\u00f2 essere chiamata \"Dominica Jubilate\" dall\"'incipit\" dell'introito di questa celebrazione (\"Jubilate Deo\") che, precedentemente, era \"Misericordia Domini\". Secondo il \"Vetus ordo Missae\", invece, la \"Dominica Jubilate\" si celebra due Domeniche dopo la \"Dominica in Albis\".\nMusica sacra legata alla pericope del Buon Pastore.\nMonodia.\nLa Domenica del Buon Pastore, dai suoi primi Vespri, ha visto un ricorrere di brani gregoriani ispirati a questa pericope evangelica. Eccone alcuni:\nFamiglie religiose intitolate al Buon Pastore.\nNel corso della storia all\u2019interno della Chiesa Cattolica sono sorte diverse congregazioni poste sotto il patrocinio del Buon Pastore:"}
{"id": "831371", "revid": "117706", "url": "https://it.wikipedia.org/wiki?curid=831371", "title": "Anello ad aggancio di fase", "text": ""}
{"id": "831372", "revid": "12760", "url": "https://it.wikipedia.org/wiki?curid=831372", "title": "Matrice citoplasmatica", "text": ""}
{"id": "831374", "revid": "1305772", "url": "https://it.wikipedia.org/wiki?curid=831374", "title": "ILL", "text": ""}
{"id": "831379", "revid": "12760", "url": "https://it.wikipedia.org/wiki?curid=831379", "title": "Carioteca", "text": ""}
{"id": "831380", "revid": "2132899", "url": "https://it.wikipedia.org/wiki?curid=831380", "title": "Fiat Cityway", "text": "Il Fiat Cityway \u00e8 un modello di tram snodato dal design variabile in base alla citt\u00e0 realizzato nello stabilimento dell'ex Fiat Ferroviaria a Savigliano, acquisita dalla Alstom.\nCaratteristiche.\nIl tram ha il pianale ribassato, al 70 o al 100% a seconda delle versioni. La versione I ha i carrelli motori alle estremit\u00e0, mentre la seconda li ha in posizione centrale. Le casse sono dotate di perno di giunzione per i moduli sospesi.\nLa versione II del veicolo Cityway ha un peso di 41 tonnellate a vuoto, un valore che tende a causare una rapida usura del binario tranviario tradizionale. \nIn ragione della massa e del fatto che \u00e8 quasi privo di attrito frenante escluso quello tra ruote-rotaie, per inerzia pu\u00f2 percorrere anche pi\u00f9 di 2\u00a0km in piano partendo da 50\u00a0km/h senza motori in trazione.\nLe sabbiere sono automatiche; il tram \u00e8 attrezzato per il trasporto dei passeggeri a ridotta mobilit\u00e0 ed \u00e8 provvisto di impianto di climatizzazione.\nDiffusione.\nTale modello \u00e8 in servizio in varie citt\u00e0 italiane come Messina, Roma e Torino con design personalizzato."}
{"id": "831381", "revid": "1452073", "url": "https://it.wikipedia.org/wiki?curid=831381", "title": "Victor e Tonya Baxter", "text": "Victor e Tonya Baxter sono due protagonisti della serie di Disney Channel \"Raven\", interpretati rispettivamente da Rondell Sheridan e T'Keyah Crystal Keym\u00e1h.\nInformazioni sui personaggi.\nVictor e Tonya sono i genitori di Raven e Cory Baxter.\nTonya nasce negli anni '60 da una madre con poteri psichici. Ha frequentato il college e si \u00e8 laureata in giurisprudenza, diventando avvocato. Victor invece nasce dodici anni prima di lei ed \u00e8 il proprietario e cuoco del \"Chill Grill.\"\nIl loro primo appuntamento fu il 23 giugno 1983, quando Victor la port\u00f2 ad un piccolo ristorante e l\u00ec scoppi\u00f2 l'amore. I due si sposarono ed ebbero due figli: Raven e Cory. "}
{"id": "831382", "revid": "12760", "url": "https://it.wikipedia.org/wiki?curid=831382", "title": "Complesso di Golgi", "text": ""}
{"id": "831383", "revid": "1982", "url": "https://it.wikipedia.org/wiki?curid=831383", "title": "Sai, Aomori", "text": ""}
{"id": "831384", "revid": "121837", "url": "https://it.wikipedia.org/wiki?curid=831384", "title": "La congiura di Catilina (Sallustio)", "text": ""}
{"id": "831385", "revid": "599013", "url": "https://it.wikipedia.org/wiki?curid=831385", "title": "Barbara Sch\u00fcttpelz", "text": "Ha vinto una medaglia d'argento nel K1\u00a0500\u00a0m e una di bronzo nel K2\u00a0500\u00a0m in coppia con Josefa Idem alle Olimpiadi di ."}
{"id": "831387", "revid": "3871", "url": "https://it.wikipedia.org/wiki?curid=831387", "title": "Ergastoplasma", "text": ""}
{"id": "831389", "revid": "3871", "url": "https://it.wikipedia.org/wiki?curid=831389", "title": "Reticolo endoplasmatico granulare", "text": ""}
{"id": "831398", "revid": "110157", "url": "https://it.wikipedia.org/wiki?curid=831398", "title": "Autonomer S\u00fcdtiroler Gewerkschaftsbund", "text": "L'Autonomer S\u00fcdtiroler Gewerkschaftsbund (ASGB), ovvero \"Unione sindacati autonomi altoatesini\", \u00e8 un sindacato che organizza lavoratori di madrelingua tedesca e ladina nella provincia autonoma di Bolzano.\nInizialmente in Alto Adige si era costituita un'organizzazione locale della CGIL, la Camera del lavoro. Il direttivo di tale sindacato era composto da membri dei vari partiti politici della provincia. La composizione non teneva per\u00f2 conto delle realt\u00e0 etniche dell'Alto Adige: neanche uno dei dirigenti del sindacato era altoatesino oppure originario dell'Alto Adige.\nStoria.\nGli anni '50.\nLa mancata rappresentanza dei lavoratori di lingua tedesca e i forti antagonismi tra i diversi gruppi ideologici all'interno della Camera del lavoro portarono alla fondazione di un sindacato democristiano, il \"S\u00fcdtiroler Gewerkschaftsbund\" (Unione sindacale altoatesina) che nel 1950 si associ\u00f2 alla CISL. Il SGB inizialmente era composto sia da lavoratori tedeschi sia da lavoratori italiani, ma nel 1957 la tensione tra i gruppi etnici in Alto Adige comport\u00f2 la scissione dell'elemento tedesco dal SGB e la fondazione di un sindacato etnico. Le tensioni etniche degli anni cinquanta avevano suscitato all'interno del proletariato tedesco una forte coscienza patriottica. Anche il partito etnico dell'Alto Adige, la S\u00fcdtiroler Volkspartei (SVP) si mostrava impegnato a migliorare la situazione sociale dei lavoratori di lingua tedesca.\nGli anni '60.\nL'11 settembre 1964 fu fondato a Merano il sindacato etnico, era nato l'ASGB come rappresentanza del proletariato tedesco e ladino. I sindacati nazionali criticavano tale atto come contrario all'unit\u00e0 dei lavoratori. Un sindacato come l'ASGB che pretendeva, in principio, di rappresentare discriminatoriamente solo alcuni lavoratori dividendoli in base alla lingua o gruppo etnico non poteva essere considerato un sindacato. Il mancato riconoscimento era una grave ipoteca per il lavoro sindacale: non si poteva istituire un patronato, era quasi impossibile partecipare alla definizione dei contratti collettivi, perch\u00e9 non si ottenne nessuna collaborazione da parte dei sindacati nazionali. Per questo motivo furono intrapresi contatti con la UIL, contatti che erano stati iniziati dal sindacato austriaco \u00d6GB, che nel 1967 portarono ad un accordo che prevedeva il reciproco aiuto in tutte le questioni sindacali, facendo rientrare l'ASGB nel normale ruolo di un sindacato. Infatti, l'ASGB con tale patto era in grado di svolgere ogni attivit\u00e0 sindacale perch\u00e9 operava come sezione di lingua tedesca della UIL. Con tale accordo anche il rapporto con la CGIL si normalizz\u00f2, perch\u00e9 adesso l'unit\u00e0 dei lavoratori era nuovamente raggiunta.\nGli anni '70 e la parificazione con i sindacati italiani.\nNegli anni settanta l'ASGB riscontrava un forte aumento degli iscritti, anche grazie allo statuto dei lavoratori (l. 300/1970) che riconosceva ai sindacati un notevole ruolo all'interno delle imprese: l'ASGB aveva la sua base tra i lavoratori delle piccole e medie imprese dell'Alto Adige. La UIL per\u00f2 non sopportava l'ascesa di un sindacato etnico: nel maggio del 1976 l'accordo con l'ASGB fu disdetto.\nCon questa manovra della UIL la parificazione dell'ASGB con i sindacati nazionali era diventata assolutamente necessaria. L'ASGB con il venir meno dell'accordo con la UIL aveva perso tutti i suoi diritti e le possibilit\u00e0 di esplicare un'attivit\u00e0 sindacale. Inoltre si vedeva isolata da parte degli altri sindacati. La proposta dei sindacati nazionali, di fondare un'unica organizzazione sindacale provinciale per l'Alto Adige, fu rifiutata dall'ASGB: il sindacato etnico non voleva perdere quella che riteneva la propria indipendenza. LASGB non intendeva nemmeno aderire al progetto di una lotta tra le classi proposta soprattutto dalla CGIL, ma riteneva opportuno per lo pi\u00f9 una politica pi\u00f9 cauta, orientata al modello della \"Sozialpartnerschaft\" di stampo austriaco.\nL'unica possibilit\u00e0 per l'ASGB di continuare il proprio lavoro era la parificazione con i sindacati nazionali. Questa venne raggiunta nel 1978 grazie ad una norma di attuazione dello statuto speciale per la provincia di Bolzano."}
{"id": "831407", "revid": "6923", "url": "https://it.wikipedia.org/wiki?curid=831407", "title": "Partito di Centro Finlandese", "text": "Il Partito di Centro Finlandese (in finlandese: \"Suomen Keskusta\"; in svedese: \"Centern i Finland\" - KESK) \u00e8 un partito politico finlandese di orientamento liberale fondato nel 1908 con la denominazione di Lega Agraria (\"Maalaisliitto\"), assumendo l'odierna denominazione nel 1965.\n\u00c8 uno dei tre grandi partiti politici storici del paese insieme al Partito Socialdemocratico Finlandese (SDP) e al Partito di Coalizione Nazionale.\nIl partito \u00e8 membro dell'Internazionale Liberale e dell'ALDE.\nIdeologia e posizioni.\nNel contesto politico finlandese, il Partito di Centro pu\u00f2 essere considerato un partito di centro-destra, molto radicato nei piccoli comuni dove guida molte delle amministrazioni (a differenza del Partito Socialdemocratico, pi\u00f9 forte nelle aree metropolitane). Proprio per queste peculiarit\u00e0, il Centro Finlandese propugna la \"decentralizzazione\" del potere in favore delle aree rurali.\nCome altri partiti centristi del Nord Europa, il partito non ha una matrice \"liberale\" bens\u00ec ruralista, derivando dall'antica \"Lega Agraria\".\nCardini della sua politica sono il decentramento dei poteri, il libero mercato e il supporto dello stato per le piccole imprese, il mantenimento della sicurezza sociale con uno sviluppato welfare state, l'ecologismo e l'accoglienza degli immigrati. Il Partito di Centro ha tra i suoi ideali la laicit\u00e0 dello Stato.\nIl KESK ha tendenze conservatrici: quando nel 2014 il Parlamento finlandese vot\u00f2 la legalizzazione del matrimonio tra persone dello stesso sesso, 30 dei 36 parlamentari centristi votarono contro.\nIl partito \u00e8 diviso sul tema dell'integrazione europea e contiene un'ala pi\u00f9 euroscettica laddove gli interessi dell'UE sarebbero a discapito degli interessi della popolazione rurale. Il partito respinge l'idea di un'Europa federale ed era originariamente avverso anche all'introduzione dell'euro in Finlandia.\nStoria.\nIl partito fu fondato nel 1906 con il nome di \"Lega Agraria\" (in finlandese \"Maalaisliitto\"), nasce come unione di vari movimenti agrari del paese con ideali repubblicani; il partito rappresentava la piccolo-medio borghesia agraria che chiedeva una decentralizzazione del potere per sviluppare un settore che allora occupava la maggior parte della popolazione.\nFin dall'inizio il partito partecip\u00f2 varie volte al governo del Paese, respingendo da un lato le idee comuniste, che volevano esportare anche in Finlandia l'esperienza della Rivoluzione d'Ottobre, dall'altro le spinte ultranazionalistiche.\nNegli anni il partito ha progressivamente perso la sua peculiarit\u00e0 \"agraria\" (pur propugnando sempre la decentrazione dei poteri) assumendo posizioni centriste vicine alla piccola e medio borghesia.\nNel 1965 la \"Lega Agraria\" cambi\u00f2 il nome nell'attuale \"Partito di Centro\", assumendo negli anni posizioni ecologiste e favorevoli all'accoglienza di immigrati.\nNegli anni il Partito di Centro ha preso parte a gran parte dei governi soprattutto insieme al Partito Socialdemocratico Finlandese con governi di coalizione. Dopo le storiche elezioni parlamentari del 2003 in cui, seppur di misura, con il 27.5% divent\u00f2 il primo partito del paese, form\u00f2 un governo di coalizione con il Partito Popolare Svedese di Finlandia ed il Partito di Coalizione Nazionale.\nTra i suoi esponenti di maggior rilievo va ricordato Urho Kekkonen, presidente del paese per ben 25 anni dal 1956 al 1981.\nAttualmente il partito \u00e8 appoggiato solamente per un 5% dalla popolazione agraria, gran parte del suo elettorato \u00e8 composto da professionisti.\nIl 22 giugno 2010 Mari Kiviniemi divenne Primo Ministro rendendo la Finlandia il primo paese europeo con le due pi\u00f9 alte cariche dello stato occupate da due donne.\nDurante le ultime elezioni parlamentari del 2011 il partito ha registrato un calo del 7.3% (corrispondente a 16 seggi) che l'ha portato ad essere il quarto partito della Finlandia, con il 15.8% devi voti e 35 seggi, dietro al Partito di Coalizione nazionale (20.4%-44 seggi), al Partito Socialdemocratico Finlandese (19.1%-42 seggi) ed ai Veri Finlandesi (19.0%-39 seggi).\nIl candidato del Partito di Centro per le elezioni presidenziali del 2018 \u00e8 stato Matti Vanhanen."}
{"id": "831410", "revid": "858648", "url": "https://it.wikipedia.org/wiki?curid=831410", "title": "Suomen Keskusta", "text": ""}
{"id": "831411", "revid": "1305772", "url": "https://it.wikipedia.org/wiki?curid=831411", "title": "INN", "text": ""}
{"id": "831416", "revid": "339392", "url": "https://it.wikipedia.org/wiki?curid=831416", "title": "Il buon Pastore", "text": ""}
{"id": "831419", "revid": "3732", "url": "https://it.wikipedia.org/wiki?curid=831419", "title": "Nicola Tempesta", "text": "Carriera.\nConobbe il J\u016bd\u014d nel 1950 a Roma. Nello stesso anno inizi\u00f2 a praticare il judo presso la societ\u00e0 Polisportiva Partenope a Napoli.\nDopo soli due anni, nel 1952 partecip\u00f2 ai primi campionati italiani assoluti categoria 65\u00a0kg, classificandosi terzo.\nSi classific\u00f2 primo al campionato italiano ENAL a Roma categoria 80\u00a0kg.\nPartecip\u00f2 per la prima volta ai campionati europei, battuto al secondo turno.\nDotato di potenza e velocit\u00e0 notevoli per un peso massimo, il suo stile era caratterizzato dalla versatilit\u00e0 tecnica.\nRicopr\u00ec l'incarico di Direttore tecnico della Nazionale italiana.\nPartecip\u00f2 all'Olimpiadi di Tokyo del 1964, le prime per il judo, insieme a Bruno Carmeni, ma venne eliminato al Girone di qualificazione con la vittoria per ippon contro V. Huang (Taiwan) e la contestatissima sconfitta per immobilizzazione con J.Kim (Corea).\nPur ritirandosi anzitempo, dimostr\u00f2 di possedere un'ottima tecnica ed un eccellente grado di preparazione, requisiti acquistati entrambi durante la permanenza in terra giapponese.\nNel 1987 gli fu conferito il 7\u00ba dan, e Nel 2007 e l'8\u00ba dan. Alla fine di giugno del 2018, festeggi\u00f2 la consegna del 9\u00ba dan.\nOltre alle sue qualit\u00e0 di agonista e di tecnico, va ricordata l'importante iniziativa che, insieme al Prof. Sergio Fati, port\u00f2 alla creazione di una scuola di Judo presso il collegio per gli orfani dei lavoratori italiani (ENAOLI) di Napoli. Dalla palestra dell'ENAOLI la tradizione fu poi portata avanti dal \"Kodokan Napoli\", societ\u00e0 numerose volte campione d'Italia.\nFu a lungo attivo in raduni e stage nazionali e internazionali.\nAffetto da numerose patologie, \u00e8 morto a 85 anni."}
{"id": "831420", "revid": "91161", "url": "https://it.wikipedia.org/wiki?curid=831420", "title": "Coro cai uget", "text": ""}
{"id": "831421", "revid": "1573940", "url": "https://it.wikipedia.org/wiki?curid=831421", "title": "R\u00fcdiger Helm", "text": "Ha vinto due medaglie d'oro nel K1\u00a01000\u00a0m a Montr\u00e9al 1976 e Mosca 1980, una nel K4\u00a01000\u00a0m e tre di bronzo."}
{"id": "831424", "revid": "6877152", "url": "https://it.wikipedia.org/wiki?curid=831424", "title": "Eyes of the insane", "text": ""}
{"id": "831426", "revid": "83531", "url": "https://it.wikipedia.org/wiki?curid=831426", "title": "Ritratto di Agostino Barbarigo (Veronese)", "text": ""}
{"id": "831436", "revid": "76092", "url": "https://it.wikipedia.org/wiki?curid=831436", "title": "Pataikos", "text": ""}
{"id": "831437", "revid": "486946", "url": "https://it.wikipedia.org/wiki?curid=831437", "title": "Ritratto di un gentiluomo in pelliccia di lince (Veronese)", "text": ""}
{"id": "831440", "revid": "1305772", "url": "https://it.wikipedia.org/wiki?curid=831440", "title": "INO", "text": ""}
{"id": "831441", "revid": "287204", "url": "https://it.wikipedia.org/wiki?curid=831441", "title": "Librovori", "text": ""}
{"id": "831443", "revid": "83531", "url": "https://it.wikipedia.org/wiki?curid=831443", "title": "Venere e Giove (Veronese)", "text": ""}
{"id": "831445", "revid": "1543377", "url": "https://it.wikipedia.org/wiki?curid=831445", "title": "Staurofobia", "text": "La staurofobia \u00e8 l'avversione per croci e crocifissi. Il termine deriva da \"staur\u00f2s\" e \"phobos\", e letteralmente significa \"paura dello staur\u00f2s\": secondo alcuni studiosi della Bibbia, e per i Testimoni di Geova, Ges\u00f9 non mor\u00ec sulla croce ma sullo \"staur\u00f2s\" ovvero un palo singolo senza la trave perpendicolare.\nAlcuni \"staurofobici\" sono credenti, ma rigettano l'idea della sofferenza umana di Cristo.\nNel cultura di massa si attribuisce questa avversione ai vampiri, insieme a quella per gli specchi, per la luce solare, l'acqua corrente e gli oggetti di legno, tant'\u00e8 che i crocifissi hanno un effetto esorcizzante e sono in grado di ucciderli. Nel folclore greco del \"vrykolakas\" una croce di cera e un pezzo di porcellana con l'iscrizione \"Ges\u00f9 Cristo vince\" erano posizionati sul corpo del defunto per prevenire che questi diventasse un vampiro.\nAlla staurofobia si oppone la stauromania, definita come una venerazione fuori dalla norma delle croci e ci\u00f2 che rappresentano."}
{"id": "831446", "revid": "729019", "url": "https://it.wikipedia.org/wiki?curid=831446", "title": "Cantone di Lussemburgo", "text": "Il Cantone di Lussemburgo \u00e8 un cantone del Lussemburgo meridionale, compreso nel distretto omonimo. Il cantone, che \u00e8 uno dei pochi a non essere delimitato da confini internazionali, confina con i cantoni di Mersch e Grevenmacher a nord, con il cantone di Remich ad est, con il cantone di Esch-sur-Alzette a sud e con il cantone di Capellen ad ovest.\nIl capoluogo \u00e8 la citt\u00e0 di Lussemburgo. La superficie \u00e8 di 238 km\u00b2 e la popolazione nel 2012 era di 157.397 abitanti.\nComprende 11 comuni:"}
{"id": "831447", "revid": "2149408", "url": "https://it.wikipedia.org/wiki?curid=831447", "title": "INS", "text": ""}
{"id": "831449", "revid": "1543377", "url": "https://it.wikipedia.org/wiki?curid=831449", "title": "Sipario di sicurezza", "text": "Un sipario di sicurezza \u00e8 un particolare dispositivo tagliafuoco pensato per i teatri con capienza superiore a 1.000 spettatori che, posto tra la scena e la sala teatrale, non permette ad un eventuale incendio di propagarsi nelle zone destinate al pubblico.\n\u00c8 costituito da una parete metallica che rimane nascosta nella torre scenica, azionabile dal medesimo punto dove esiste il comando del sipario, la cui discesa a ghigliottina chiude totalmente il foro del boccascena.\nGli incendi furono spesso causa di distruzione di interi stabili destinati allo spettacolo, poich\u00e9 questi erano costruiti in legno e muratura fino ai primi anni del XX secolo, quando inizi\u00f2 a diffondersi la pratica di erigere edifici in cemento armato. Tuttavia, il pericolo sussisteva poich\u00e9 gran parte degli arredi e delle suppellettili (sipario, comodino, rivestimento della sala e delle poltrone, strutture ed infrastrutture interne) non erano in materiale ignifugo.\nLa circolare n.16 del Ministero dell'Interno del 15 febbraio 1951 regolava le norme di sicurezza per la costruzione, l'esercizio e la vigilanza dei teatri, cinematografi e altri locali di spettacolo in genere: l'allegato B, specifico per il sipario di sicurezza, indicava la necessit\u00e0 di dotare i locali di un tagliafiamma metallico che calasse sulla scena per chiudere ermeticamente un'area dell'interno. Decreti ministeriali degli anni successivi (D.M. Interno del 26/06/84, D.M. Interno del 28/08/1984, D.M. Interno 19/08/1996), e con maggiore dettaglio la circolare n. 23 del 17/11/2000 (specifica per i sipari teatrali), stabilirono con maggiore precisione sia le norme antincendio, sia quali materiali usare per la dotazione dei teatri di un tagliafiamma e di sipari ignifughi.\nIn Italia, attualmente, il pi\u00f9 grande sipario tagliafiamma a norma di legge \u00e8 installato al Teatro alla Scala di Milano."}
{"id": "831450", "revid": "76963", "url": "https://it.wikipedia.org/wiki?curid=831450", "title": "Kim Director", "text": "Biografia.\nLa carriera di attrice di Kim inizia nel 1998 quando ottiene un ruolo di comparsa in \"He Got Game\" di Spike Lee. Nei due anni successivi compare per qualche secondo in \"S.O.S. Summer of Sam - Panico a New York\" e \"Bamboozled\" sempre di Lee. Nello stesso anno, 2000, \u00e8 protagonista nel seguito di \"The Blair Witch Project - Il mistero della strega di Blair\" (\"Il libro segreto delle streghe - Blair Witch 2\"). Dopo due anni lontana dal grande schermo Kim continua a recitare in film minori a basso costo mai distribuiti in Italia e fa un'altra comparsata in un altro film di Lee, \"Lei mi odia\". Nel 2006 la sua carriera subisce per\u00f2 una svolta dopo aver ottenuto una parte abbastanza importante in \"Inside Man\", nel quale interpreta uno dei rapinatori della banca (Stevie). Ha recitato al Kennedy Center nel musical di Stephen Sondheim \"Company\"."}
{"id": "831451", "revid": "110157", "url": "https://it.wikipedia.org/wiki?curid=831451", "title": "Abbonamento", "text": "L'abbonamento \u00e8 una clausola di una convenzione (contratto) che un cliente contrae con un fornitore di servizi o beni al fine di poter accedere, per un certo periodo, a multipli di essi secondo una tariffa stabilita.\nL'abbonamento riguarda, quindi, un piano di servizi/beni che vengono garantiti, sia per quanto riguarda la qualit\u00e0 che per i tempi di consegna, ad un prezzo che \u00e8 inferiore rispetto al corrispettivo che l'utente dovrebbe versare se dovesse pagare ogni volta che usufruisce del medesimo servizio/bene nel medesimo periodo in esame. La tariffa cos\u00ec ridotta \u00e8 studiata soprattutto per casi nei quali si usufruisce del servizio/bene per periodi relativamente lunghi, spesso per obblighi lavorativi.\nUn esempio molto diffuso riguarda l'abbonamento ai mezzi pubblici (autobus, treno, metropolitana) per i pendolari o per coloro che si recano nel medesimo luogo (azienda, scuola, ecc.) con cadenza fissa e continuativa. Un altro esempio \u00e8 l'abbonamento per eventi culturali come spettacoli teatrali o eventi sportivi.\nLa convenzione pu\u00f2 anche essere stipulata con soggetti privati quali: spedizionieri celeri di documenti, servizi ricorrenti, servizi telefonici. Essa a volte pu\u00f2 assumere la configurazione di un contratto di tipo assicurativo, come, ad esempio, nel caso della manutenzione a canone prefissato forfettario delle apparecchiature elettroniche; in questo caso, si prefigura un obbligo di prestazione solo se si verificano certi eventi, come dei guasti."}
{"id": "831452", "revid": "339392", "url": "https://it.wikipedia.org/wiki?curid=831452", "title": "Maintainer", "text": ""}
{"id": "831454", "revid": "83531", "url": "https://it.wikipedia.org/wiki?curid=831454", "title": "Fontana del Nettuno (Piazza Navona)", "text": ""}
{"id": "831455", "revid": "344503", "url": "https://it.wikipedia.org/wiki?curid=831455", "title": "Lou Ferrigno", "text": "\u00c8 apparso inoltre in molti programmi televisivi, film e telefilm statunitensi, tra cui \"Uomo d'acciaio\", \"Sinbad of the Seven Seas\" e \"Hercules\".\nBiografia.\nFerrigno nacque da Matthew, tenente di polizia di New York e italoamericano di seconda generazione, e da Victoria, originaria di Conca dei Marini, in provincia di Salerno, emigrata in giovane et\u00e0. \nLe origini familiari partono in particolare da Cava de' Tirreni, citt\u00e0 di residenza dei nonni.\nSecondo la versione di Lou, il padre Matthew fu anche sollevatore di pesi e accompagn\u00f2 Lou sostenendolo nella sua carriera. Alla nascita Lou contrasse un'infezione all'orecchio ma i genitori se ne accorsero soltanto a 3 anni perch\u00e9 parlava con fatica e non guardava volentieri la televisione. Ferrigno vide la perdita dell'udito come un fattore importante nella sua vita: \u00ab..se non avessi perso l'udito, non sarei dove sono ora. Questo mi ha forzato a massimizzare il mio potenziale. Dovevo essere meglio di una persona media per avere successo\u00bb.\nCominci\u00f2 ad allenarsi coi pesi all'et\u00e0 di 13 anni, imitando il culturista e attore Steve Reeves, un famoso Ercole del cinema. Dopo aver terminato gli studi nel 1969, Ferrigno vinse i suoi primi trofei, l'IFBB, Mr. America e Mr. Universo quattro anni dopo. Nel 1974 arriv\u00f2 secondo al primo tentativo di conquistare il titolo di Mr. Olympia. Arriv\u00f2 terzo l'anno successivo, e questo suo tentativo di battere Arnold Schwarzenegger fu la trama del film-documentario \"Uomo d'acciaio\" del 1977. Partecip\u00f2, sempre in quell'anno, a \"L'uomo pi\u00f9 forte del mondo\", giungendo quarto su otto partecipanti. Dopo di questo lasci\u00f2 il mondo della competizione culturistica per molti anni.\nBench\u00e9 non fosse mai riuscito a sconfiggere Schwarzenegger nel culturismo, si prese la rivincita ottenendo la parte di Hulk nella celebre serie televisiva \"L'incredibile Hulk\" degli anni settanta (fu scelto dopo che per la parte vennero considerati Schwarzenegger e Richard Kiel). Nel 1989 partecip\u00f2 al video del singolo \"Liberian Girl\" di Michael Jackson. Nei primi anni novanta, Ferrigno torn\u00f2 al culturismo, gareggiando negli anni 1992 e 1993 per il titolo Mr. Olympia, finendo rispettivamente dodicesimo e decimo, allora torn\u00f2 agli Olympia Masters, arrivando secondo nel 1994 preceduto da Robby Robinson. Dopo questo si ritir\u00f2 definitivamente dal culturismo competitivo.\n\u00c8 presente un suo cameo in \"Hulk\", film del 2003 diretto da Ang Lee, dove appare come guardiano del laboratorio universitario in cui lavora Bruce Banner, e nel 2008 interpret\u00f2 lo stesso ruolo nel film di Louis Leterrier \"L'Incredibile Hulk\", in cui doppia anche il gigante di giada. Nel 2012 doppia Hulk nella versione originale di \"The Avengers\" e di \"\", in cui il personaggio viene interpretato da Mark Ruffalo, primo attore a recitare sia come Bruce Banner che come Hulk, utilizzando tute CGI.\nVita privata.\nFerrigno spos\u00f2 Susan Groff nel 1978, divorziando un anno dopo. Il 3 maggio 1980 spos\u00f2 la psicoterapeuta e playmate Carla Green che inizi\u00f2 a fargli anche da manager e pi\u00f9 tardi da personal trainer. Da lei ha avuto tre figli, Shanna nata nel 1981, Louis Jr. nel 1984 e Brent nel 1990. Sua figlia Shanna Ferrigno \u00e8 attrice e produttrice di serie televisive. Anche il figlio Louis Jr. \u00e8 un attore.\nDoppiatori italiani.\nDa doppiatore \u00e8 sostituito da: "}
{"id": "831464", "revid": "1718925", "url": "https://it.wikipedia.org/wiki?curid=831464", "title": "BITS", "text": "L'acronimo BITS pu\u00f2 riferirsi a:"}
{"id": "831465", "revid": "1305772", "url": "https://it.wikipedia.org/wiki?curid=831465", "title": "Stauros (termine)", "text": "Staur\u00f2s \u00e8 un termine greco (), il cui significato ha subito modifiche nel trascorso dei secoli. La parola greca \"staur\u00f2s\" ha quindi diversi significati in base al contesto anche storico in cui la si trova, da \"palo\" a \"croce\".\nGreco omerico e classico.\nNei testi di Omero e nella letteratura classica greca (secoli VIII-IV prima di Cristo), il termine \u03c3\u03c4\u03b1\u03c5\u03c1\u03cc\u03c2, secondo i principali vocabolari del greco antico e altre fonti\nsignifica un palo dritto adoperato o per costruire una palizzata (\"\u03c3\u03c4\u03b1\u03c5\u03c1\u03bf\u1f7a\u03c2 \u1f10\u03ba\u03c4\u1f78\u03c2 \u1f14\u03bb\u03b1\u03c3\u03c3\u03b5 \u03b4\u03b9\u03b1\u03bc\u03c0\u03b5\u03c1\u1f72\u03c2 \u1f14\u03bd\u03b8\u03b1 \u03ba\u03b1\u1f76 \u1f14\u03bd\u03b8\u03b1 \u03c0\u03c5\u03ba\u03bd\u03bf\u1f7a\u03c2 \u03ba\u03b1\u1f76 \u03b8\u03b1\u03bc\u03ad\u03b1\u03c2\" (Pali forti e frequenti vi piantava intorno) \u2013 \"Odissea\"14.11; cf. \"Iliade\" 24.453, La \"Guerra del Peloponneso (Tucidide)\" 4.90, \"Anabasi (Senofonte)\" 5.2.21) o per formare le fondamenta di una casa situata in un lago (Erodoto 5.16, \"Guerra del Peloponneso (Tucidide)\" \n7.25).\nNon significa mai due pezzi di legno posti in croce l'uno ad alcun angolo rispetto all'altro, ma sempre un pezzo semplice, unitario,\n mai per\u00f2 isolato, essendo sempre adoperato al plurale (\u03c3\u03c4\u03b1\u03c5\u03c1\u03bf\u03af), mai al singolare, in riferimento ad una serie di tali legni conficcati in posizione verticale in terra per formare una palizzata o per servire come pali di fondazione.\nGreco koin\u00e8.\nLa parola \u03c3\u03c4\u03b1\u03c5\u03c1\u03cc\u03c2, che nel greco pre-classico e classico si applicava a dei pali conficcati in terra per difesa o per servire da fondamento ad una costruzione, era usata, nel periodo post-classico, anche per uno strumento di esecuzione. \nNel greco ellenistico o koin\u00e8 (\u03ba\u03bf\u03b9\u03bd\u1f74 \u1f11\u03bb\u03bb\u03b7\u03bd\u03b9\u03ba\u03ae) detto anche alessandrino, comune o greco del Nuovo Testamento (dal secolo III a.C. al secolo III d.C.), la parola \u03c3\u03c4\u03b1\u03c5\u03c1\u03cc\u03c2 al singolare \u00e8 impiegata per indicare uno strumento di esecuzione o di tortura al quale si attaccava la vittima, e viene adoperata nel senso di \"croce\", per esempio nella \"Bibliotheca historica\" 2.18 di Diodoro Siculo (ca. 90 a.C. \u2013 ca. 27 a.C.) e nel Vangelo secondo Matteo 27.40. e la forma \u00e8 descritta come quella della lettera T da Luciano di Samosata (ca. 120\u00a0\u2013 tra il 180 e il 192) nel suo \"Giudizio delle vocali\" come pure nella Lettera di Barnaba (tra il 70 e il 132).\nPaul Wilhelm Schmidt, sulla base dell'affermazione del vescovo Eustazio di Tessalonica (1110 circa \u2013 1194) che nel greco pre-classico di Omero \u03c3\u03c4\u03b1\u03c5\u03c1\u03bf\u03af (\u03c3\u03c4\u03b1\u03c5\u03c1\u03cc\u03c2 al plurale) significava \u03c0\u03ac\u03bd\u03c4\u03b1 \u03c4\u1f70 \u1f11\u03c3\u03c4\u1ff6\u03c4\u03b1 \u03be\u03cd\u03bb\u03b1 (tutti i legni in posizione eretta), dice che \"\u03c3\u03c4\u03b1\u03c5\u03c1\u03cc\u03c2 significa ogni \"palo o tronco d'albero\" in posizione eretta\" e cita il passo dell\u02ca\"Odissea\" al quale si riferiva Eustazio e che riguarda la costruzione di una palizzata. Per\u00f2 le (post-omeriche) descrizioni nell'antichit\u00e0 della croce da esecuzione e quelle dei loro contemporanei pagani la presentano unanimemente come composta di due legni e mai come nel testo omerico al quale si riferisce Schmidt.\nGreco moderno.\nNel greco moderno, il termine \u03c3\u03c4\u03b1\u03c5\u03c1\u03cc\u03c2 significa:\nPer esprimere l'idea di \"palo\" si usa il termine \u03c0\u03ac\u03c3\u03c3\u03b1\u03bb\u03bf\u03c2 o (solo se si tratta di un palo appuntito) \u03c0\u03b1\u03bb\u03bf\u03cd\u03ba\u03b9."}
{"id": "831466", "revid": "767487", "url": "https://it.wikipedia.org/wiki?curid=831466", "title": "Footloose (film 1984)", "text": "Footloose \u00e8 un film del 1984 diretto da Herbert Ross e distribuito dalla Paramount Pictures.\nIl film \u00e8 vagamente ispirato ad alcuni eventi accaduti nella piccola comunit\u00e0 rurale di Elmore City in Oklahoma.\nTrama.\nUn ragazzo di Chicago, Ren McCormack, si trasferisce a Bomont, un piccolo paese di provincia che ha bandito la musica rock, il ballo e tutto ci\u00f2 che pu\u00f2 corrompere la moralit\u00e0 della cittadina, dopo che pochi anni prima cinque ragazzi (tra cui il figlio del reverendo del paese, Shaw Moore) sono morti mentre tornavano da un concerto fuori citt\u00e0.\nRen si fa subito dei nemici, a partire dal fidanzato e dal padre della giovane Ariel (il reverendo Shaw), per finire con tutto il resto del paese (tranne alcuni con cui diventa amico come Willard, Rusty e pochi altri), che lo etichettano come un ragazzo senza morale, poich\u00e9 non capisce le regole del paesino e legge romanzi considerati peccaminosi come \"Mattatoio n. 5\". Ma proprio per questo suo aspetto \"ribelle\" Ariel si innamora di lui, anche per contrastare apertamente il padre, secondo lei colpevole del bigottismo dilagante nella cittadina, al quale prima aveva disobbedito solo di nascosto. Ariel (anche grazie alla sua conoscenza, piuttosto ovvia, della Bibbia) aiuter\u00e0 Ren a ottenere l'autorizzazione per fare il ballo di fine anno nel magazzino fuori citt\u00e0 dove Ren lavora.\nIn seguito ad uno spiacevole episodio (alcuni cittadini particolarmente ferventi decidono di bruciare alcuni dei libri della biblioteca scolastica) il reverendo comprende che negare alcune libert\u00e0, come appunto l'ascolto della musica rock, non \u00e8 prerogativa di un gruppo di persone segnate da un dolore e che, invece, lasciare ai ragazzi la libert\u00e0 di crescere \u00e8 senza dubbio la scelta migliore.\nIncassi.\nIl film, nonostante le critiche altalenanti ricevute, incass\u00f2 .\nMusical.\nAnni dopo il film fu realizzato un musical adattato sulla storia del film, in cui erano incluse le stesse canzoni presenti nella pellicola. Un adattamento in lingua italiana \u00e8 stato prodotto in Italia nei primi anni duemila.\nRemake.\nLa Paramount Pictures ha prodotto il remake di \"Footloose\"; la prima \u00e8 stata il 14 ottobre 2011. L'attore Zac Efron ha rifiutato l'offerta per il ruolo protagonista di Ren, con l'intenzione di dedicarsi ad altri tipi di film e non essere quindi etichettato come un attore essenzialmente \"da musical\". Craig Brewer \u00e8 stato il regista, Peter Sollett ha riadattato la sceneggiatura, mentre la produzione \u00e8 stata affidata a Craig Zadan e Neil Meron. \u00c8 stato ben accolto dalla critica e il ruolo di Ren \u00e8 andato a Kenny Wormald."}
{"id": "831467", "revid": "60592", "url": "https://it.wikipedia.org/wiki?curid=831467", "title": "Chiesa di Sant'Agostino (Modugno)", "text": "La chiesa di Sant'Agostino \u00e8 un luogo di culto di Modugno (BA).\nSi trova tra via Tagliamento e via Veneto. Nel Cinquecento era una cappella gentilizia fuori le mura cittadine appartenente alla famiglia Faenza. In seguito venne donata agli Agostiniani che eressero un convento accanto ad essa. A met\u00e0 dell'Ottocento avvenne la soppressione del convento e la struttura del convento venne trasformata in ospedale. Negli anni cinquanta del XX secolo, la chiesa venne ristrutturata e trasformata in parrocchia.\nStoria.\nLa chiesa di Sant'Agostino \u00e8 prodotto del restauro di una cappella gentilizia del XVI secolo, dedicata a Santa Maria delle Grazie e appartenuta alla famiglia Faenza.\nQuesta cappella era situata fuori dalle mura cittadine, nella zona detta della \"porta staccata\".\nIl 17 marzo 1591 il terreno vicino alla cappella venne donato da Maria Faenza ai Padri Agostiniani, che si trasferirono a Modugno il 14 ottobre del 1593. L'arrivo degli Agostiniani a Modugno fu voluto dalle famiglie nobili che si trasferirono dalla Lombardia al seguito di Isabella d'Aragona e di Bona Sforza. Infatti, l'ordine religioso legato alla regola di Sant'Agostino era particolarmente diffuso in Nord Italia, ma meno al Sud. Gli Agostiniani sostituirono nella vita religiosa modugnese i Domenicani e il segno pi\u00f9 evidente di questo cambiamento fu la sostituzione del Santo patrono di Modugno da San Pietro Martire che visse come frate domenicano al frate agostiniano San Nicola da Tolentino.\nIl 18 marzo 1618 venne consacrata dal vescovo di Mileto Pietro Pitar la nuova chiesa, sempre dedicata a Santa Maria delle Grazie, che inglobava la vecchia cappella gentilizia ed era annessa al convento agostiniano.\nDal 13 febbraio 1807, come conseguenza della legge eversiva emanata dal re di Napoli Giuseppe Bonaparte, la cappella e il convento passarono al demanio regio e poi al Comune di Modugno il quale, nel 1820 li affid\u00f2 all'opera pia Sacro Monte di Piet\u00e0 con lo scopo di realizzare un ospedale. La chiesa venne lasciata progressivamente al degrado.\nNella met\u00e0 del XX secolo, l'Arcivescovo Marcello Mimmi volle creare una nuova parrocchia a Modugno, la seconda dopo quella della Chiesa Matrice. A questo scopo, un primo tentativo di chiedere la concessione della chiesa all'opera pia Sacro Monte di Piet\u00e0 venne effettuato nel 1941 dall'Arciprete di Modugno Alvigini, ma senza risultati. Nel 1950 il complesso, in stato di abbandono, venne ceduto al Capitolo Arcivescovile che provvide a restaurarlo e a creare la Parrocchia di Sant'Agostino. La parrocchia di Sant'Agostino venne creata il 2 dicembre 1950: il primo parroco fu Don Biagio Trentadue.\nI lavori che proseguirono fino al 1967 modificarono sia la facciata che l'interno della struttura con sostituzione degli arredi interni e la trasformazione della cappella della Madonna delle Grazie in sagrestia.\nLa processione \"du monde\".\nFino alla ristrutturazione degli anni cinquanta, all'interno di questa chiesa, e specialmente nella seconda cappella, erano presenti una serie di nicchie che custodivano le statue che sfilavano per le vie del paese in occasione della processione dei misteri del venerd\u00ec santo. La processione partiva proprio da questa chiesa, dove aveva sede la Confraternita del Sacro Monte di Piet\u00e0. Dal nome di questa confraternita, trae origine il nome che i cittadini modugnesi tradizionalmente danno alla processione del venerd\u00ec santo: \"du monde\" (\"processione del monte\").\nDescrizione.\nFacciata.\nNel prospetto, il portale rettangolare \u00e8 in legno e riporta la data del 1858.\nQuesto portale \u00e8 sormontato da un timpano triangolare che comprende un bassorilievo della Madonna delle Grazie con Bambino e la data 1609. Nell'architrave sono riportati gli stemmi del Comune di Modugno e della famiglia Faenza, un bassorilievo di Sant'Agostino e l'iscrizione in latino: \u201cAUGUSTINUS LUX DOCTORUM \u2013 FIRMAMENTUM ECCLESIE\u201d (Traduzione italiana: Agostino luce dei Dottori\u00a0\u2013 colonna della chiesa). Sormonta tutta questa architettura, il busto rappresentante l\"'Ecce Homo\" in una piccola nicchia con volta a conchiglia.\nCompleta la facciata una vasta finestra rettangolare con cornice riccamente decorata con fasce di fogliame sia all'esterno che nel lato interno. I fregi che ornano la facciata della chiesa sono opera degli artigiani modugnesi Giovanni Colella e Tonno de Attolico e degli altamurani Stefano de Piscioia e Scipione Cagnazzi.\nSul lato sinistro dell'edificio di erge un campanile a vela con doppio fornice. A sinistra dell'ingresso della chiesa, \u00e8 possibile vedere il chiostro dell'ex-convento.\nInterno.\nL'interno della chiesa \u00e8 a navata unica con volta a botte lunettata. Presenta, sul lato destro, quattro cappelle gentilizie e, sul lato sinistro, quattro grandi archi. Tutto l'interno \u00e8 riccamente decorato da stucchi, che riportano diversi motivi vegetali e angelici, realizzati nel 1721 dall'artista napoletano Maurizio D'Alesio. Sempre risalente al XVIII secolo e la struttura della cantoria e l'organo.\nLa prima cappella era di patronato della famiglia Stella. Questa cappella \u00e8 dedicata a San Nicola da Tolentino e custodisce una statua lignea realizzata nel 1785 dallo scultore andriese Arcangelo Spirdicchio., spostata dal 1963 per un periodo nella chiesa di Santa Lucia.\nL'altare di questa cappella \u00e8 in stile barocco leccese \u00e8 stato fatto realizzare nel 1716 da Giuseppe Stella (fratello di Rocco e Gian Battista) dall'artista leccese Pasquale Simone. Esso \u00e8 riccamente decorato con colonne tortili e putti.\nLa seconda cappella apparteneva alla famiglia Scarli ed era dedicata alla Nativit\u00e0 di Ges\u00f9. Dalla ristrutturazione della chiesa degli anni cinquanta, questa cappella \u00e8 dedicata alla Madonna di Lourdes ed ospita una grotta con piccola statua della Madonna di Lourdes, creata da Fedele Marrano di Giovinazzo nel 1954.\nLa terza cappella era di patronato della famiglia Scura ed era dedicata alla Piet\u00e0. Le pareti sono affrescate con dipinti rappresentanti San Francesco da Paola, realizzati nel 1707 per iniziativa della famiglia Risotti.\nLa quarta cappella era dedicata alla Madonna delle Grazie e costituiva la prima cappella del Cinquecento appartenente alla famiglia Faenza. Nel rifacimento degli anni cinquanta, questa cappella venne trasformata in sagrestia.\nNel lato sinistro, quattro arconi conservano, in ordine: il primo, un crocifisso ligneo; il secondo, lo stemma della famiglia Grandi e un dipinto su tela del XVIII secolo con stile bizantineggiante e rappresentante la Madonna del Carmine; il terzo, lo stemma della famiglia Scura, un altare in legno dorato dedicato al Sacro Cuore, un dipinto del XVI secolo rappresentante Sant'Agostino, dipinto del Sacro Cuore; il quarto, un dipinto su tela del XVII secolo di San Carlo Borromeo.\nIl presbiterio \u00e8 incorniciato da un grande arco riccamente decorato ad opera dello stuccatore napoletano Maurizio D'Alesio.\nNella parte superiore del presbiterio, \u00e8 custodita la molto pregevole cantoria in legno dipinto in verde e dorato, caratterizzata da teste di putti ed angeli e una balaustra con colonnine su cui \u00e8 apposto il grande stemma di un'aquila bicipite con i simboli dell'Ordine di Sant'Agostino: il cuore trafitto da una freccia e un libro.\nLa chiesa custodiva la statua della Madonna Addolorata, successivamente spostata nella chiesa di Santa Lucia.\nOrgano a canne.\nSulla cantoria dietro l'altar maggiore \u00e8 situato un organo positivo di scuola napoletana, costruito nel 1718 e restaurato nel 2003 dall'organaro Nicola Canosa.\nLo strumento, a trasmissione meccanica, ha una tastiera di 45 tasti con prima ottava scavezza e una pedaliera di otto pedali priva di registri propri e costantemente unita alla tastiera."}
{"id": "831471", "revid": "466539", "url": "https://it.wikipedia.org/wiki?curid=831471", "title": "American Zoetrope", "text": "L'American Zoetrope \u00e8 uno studio cinematografico americano fondato da Francis Ford Coppola e George Lucas. Il nome deriva dallo zootropio.\nStoria.\nOriginariamente situato in un magazzino a San Francisco nel 1969, e dal 1980 al 1983 in quello che oggi \u00e8 l'Hollywood Center Studios, la Zoetrope ha prodotto non solo i film di Coppola (\"Apocalypse Now\", \"The Black Stallion\", \"Dracula di Bram Stoker\" ecc.) ma anche il primo film di George Lucas, \"L'uomo che fugg\u00ec dal futuro\", cos\u00ec come tanti altri di registi all'avanguardia, come \"Koyaanisqatsi\" e \"Powaqqatsi\" di Godfrey Reggio.\nLe sue pi\u00f9 recenti produzioni includono le nuove versioni di film di Coppola come \"Apocalypse Now Redux\" (2001), \"Un sogno lungo un giorno\" (2003), \"Jeepers Creepers 2\" (2003), e \"The Outsider - The Complete Novel\" (2005). La Zoetrope \u00e8 stata inoltre il produttore esecutivo del film epico thailandese \"The Legend of Suriyothai\", del regista Chatri Chalerm Yukol. \"Lost in Traslation\" (2002), prodotto dalla Zoetrope e scritto e diretto da Sofia Coppola, figlia di Francis, ha vinto il Premio Oscar per la \"miglior sceneggiatura originale\" nel 2003. I film prodotti dallo studio hanno ricevuto ad oggi ben 68 nomination e 15 premi Oscar.\nNegli anni fra il 1970 e il 2004 la Zoetrope ha offerto numerosi servizi di produzione e post-produzione, come il Telecinema, il missaggio audio, il montaggio e camere di proiezione. Nel gennaio 2005, Kim Aubrey, capo di lunga data della post-produzione Zoetrope, ha scisso il reparto dei servizi tecnici e addetto alle realizzazioni in DVD in una nuova compagnia chiamata ZAP Zoetrope Aubry Productions. Con il nome \"Zoetrope\" ci si riferisce anche alla rivista \"\", fondata da Coppola.\nL'American Zoetrope \u00e8 ora posseduta interamente dai figli di Coppola, Roman Coppola e Sofia Coppola."}
{"id": "831472", "revid": "287204", "url": "https://it.wikipedia.org/wiki?curid=831472", "title": "Irving Stone", "text": "Biografia.\nLe sue opere pi\u00f9 celebri sono \"Brama di vivere\" (\"Lust for Life\"), pubblicato nel 1934, su Vincent van Gogh, e \"Il tormento e l'estasi\", pubblicato nel 1961, su Michelangelo Buonarroti. Entrambi i romanzi hanno avuto una fortunata trasposizione cinematografica, rispettivamente \"Brama di vivere\" (1956) di Vincente Minnelli con Kirk Douglas nel ruolo di Van Gogh, e \"Il tormento e l'estasi\" (1965) di Carol Reed con Charlton Heston nel ruolo di Michelangelo e Rex Harrison in quello di Papa Giulio II.\nStone ha raccontato le vite di artisti e letterati (i gi\u00e0 citati \"Brama di vivere\" e \"Il tormento e l'estasi\", \"\" del 1938 sullo scrittore Jack London, \"Vortici di gloria\" del 1985 su Camille Pissarro e gli impressionisti), di politici americani (l'insolito \"They Also Ran\" del 1944 sui candidati sconfitti nelle elezioni presidenziali americane messi a confronto con i vincitori, \"L'amore \u00e8 eterno\" del 1954 sul presidente Abraham Lincoln e la moglie Mary Todd, \"Quelli che amano\" del 1965 sul presidente John Adams e la moglie Abigail Adams), di studiosi e scienziati (\"Le passioni della mente\" del 1971 su Sigmund Freud, \"Il tesoro greco\" del 1975 sull'archeologo tedesco Heinrich Schliemann, \"L'origine\" del 1980 su Charles Darwin)."}
{"id": "831474", "revid": "599013", "url": "https://it.wikipedia.org/wiki?curid=831474", "title": "Adalgisa Impastato", "text": "Playmaker di 170\u00a0cm, ha giocato in Serie A1 con Alcamo, Messina, Termini e Priolo Gargallo.\nCarriera.\nHa esordito nella massima serie con la formazione della sua citt\u00e0, rimanendo per tre stagioni. Si \u00e8 affermata a livello europeo nel 1996, quando con lo Sport Club Alcamo ha raggiunto la finale di Coppa Ronchetti, persa contro le francesi del Tarbes Gespe Bigorre. Nel 1998 \u00e8 tornata a partecipare alla competizione con il Messina, senza per\u00f2 superare il primo turno.\nNel 2000-01 giocava con la Vini Corvo Termini Imerese, l'anno dopo \u00e8 passata al Priolo.\nNel 2001-02 \u00e8 stata vittima di un serio infortunio in seguito ad uno scontro con Mery Andrade, giocatrice della Pool Comense, che le ha causato un trauma cranico. La giocatrice del Priolo ha richiesto anche di poterla denunciare per il comportamento pericoloso tenuto in campo. Nel 2002-03 si conferma tra le titolari della squadra siracusana e diventa anche capitano.\nNel 2003-04 segna 99 punti in 14 partite della prima fase di Serie A1 con l'Acer Priolo, conquistando poi la salvezza nella seconda fase del campionato.\nNel 2005 si ritira dalla pallacanestro giocata per lavorare a scuola. In estate, viene comunque contattata da Priolo per costruire una squadra competitiva per la stagione 2005-06.\nDal 2009-10 \u00e8 la dirigente accompagnatrice della Gea Magazzini Alcamo.\nStatistiche.\n\"Dati aggiornati al 21 settembre 2011\""}
{"id": "831477", "revid": "830939", "url": "https://it.wikipedia.org/wiki?curid=831477", "title": "Monumento equestre dedicato a Giuseppe Garibaldi (La Spezia)", "text": ""}
{"id": "831479", "revid": "110157", "url": "https://it.wikipedia.org/wiki?curid=831479", "title": "Zvolen", "text": "Zvolen (in ungherese \"Z\u00f3lyom\", in tedesco \"Altsohl\", in latino \"Vetusolium\") \u00e8 una citt\u00e0 della Slovacchia, capoluogo del distretto omonimo, nella regione di Bansk\u00e1 Bystrica.\nLa citt\u00e0 \u00e8 un importante centro industriale e turistico, oltre che primario nodo stradale e ferroviario.\nStoria.\nLa storia della citt\u00e0 comincia nel XIII secolo quando una massiccia immigrazione di elementi di lingua tedesca, qui chiamati dal re d'Ungheria B\u00e9la IV, ridette vigore ad una regione rimasta spopolata a causa delle invasioni tartare. Zvolen cos\u00ec divenne un importante centro amministrativo e commerciale, oltre che sede di fiorenti attivit\u00e0 artigianali ed ospit\u00f2 tra le sue mura numerosi regnanti ungheresi.\nDiede i natali al poeta B\u00e1lint Balassi (1554-1594) e allo scrittore Jozef C\u00edger-Hronsk\u00fd (1896-1960).\nMonumenti.\nCaratteristico della citt\u00e0 di Zvolen \u00e8 lo Z\u00e1mok, cio\u00e8 il castello cittadino, costruito come propria residenza nel 1360 dal re Luigi I d'Angi\u00f2 ad imitazione dei modelli italiani, e ristrutturato in epoca rinascimentale dal re Mattia Corvino. Il castello attira ogni anno migliaia di turisti."}
{"id": "831480", "revid": "339392", "url": "https://it.wikipedia.org/wiki?curid=831480", "title": "Okrug autonomi della Russia", "text": ""}
{"id": "831482", "revid": "287204", "url": "https://it.wikipedia.org/wiki?curid=831482", "title": "Cristo Redentore (statua)", "text": ""}
{"id": "831483", "revid": "110157", "url": "https://it.wikipedia.org/wiki?curid=831483", "title": "Provincia di al-Sharqiyya", "text": "La provincia di al-Sharqiyya, o Provincia Orientale \u00e8 la pi\u00f9 grande provincia dell'Arabia Saudita. Si trova nell'est del Paese, sulle coste del Golfo Persico, e confina con il Kuwait, il Qatar, gli Emirati Arabi Uniti, l'Oman e lo Yemen. Ha una superficie di 710.000\u00a0km\u00b2 e una popolazione di 3.360.157 abitanti (2004). Il suo capoluogo \u00e8 Dammam.\nGeografia fisica.\nAd alcuni chilometri dal capoluogo c'\u00e8 la seconda citt\u00e0 della provincia, al-Khobar, importante porto marittimo. Il Ponte-Viadotto Re Fahd collega la provincia al Bahrain.\nStoria.\nLa provincia fu presa dai Sauditi all'Impero Ottomano nel 1914. Era conosciuta come \"Al Hasa\" sotto l'Impero ottomano, e come \"Bahrain\" nel periodo preislamico. Le uniche citt\u00e0 antiche sono Qatif e Al Hasa; le altre furono costruite nel XX secolo e non esistevano prima dello sfruttamento petrolifero.\nL'Aramco, la compagnia petrolifera del paese, ha sede a Dhahran. I giacimenti di petrolio e gas naturale dell'Arabia Saudita sono collocati quasi tutti in questa provincia.\nAnche il secondo prodotto del paese, i datteri, \u00e8 parte importante dell'economia della Provincia Orientale."}
{"id": "831486", "revid": "88740", "url": "https://it.wikipedia.org/wiki?curid=831486", "title": "AMD FirePro", "text": "La serie FirePro (conosciute prima del 2008 come FireGL) sono un insieme di schede video fabbricate dall'ATI ora sotto il nome AMD particolarmente orientate per il CAD (Computer Aided Design) e il \"DCC\" (Digital Content Creation) o comunque, programmi generalmente installati su workstation. Queste sono molto simili all'hardware che si trovano nelle Radeon, ma hanno una serie di differenze, a partire dai driver, che infatti sono diversi da quelli delle ordinarie schede video. Poich\u00e9 l'hardware \u00e8 molto simile alle Radeon comuni, \u00e8 possibile, in certi casi, scaricare da internet dei driver FirePro modificati che migliorarono le prestazioni di una comune scheda video Radeon."}
{"id": "831487", "revid": "29727", "url": "https://it.wikipedia.org/wiki?curid=831487", "title": "Colubro lacertino", "text": ""}
{"id": "831489", "revid": "64860", "url": "https://it.wikipedia.org/wiki?curid=831489", "title": "Doppio pedale", "text": ""}
{"id": "831492", "revid": "94647", "url": "https://it.wikipedia.org/wiki?curid=831492", "title": "Giunco", "text": ""}
{"id": "831503", "revid": "1305772", "url": "https://it.wikipedia.org/wiki?curid=831503", "title": "INT", "text": ""}
{"id": "831505", "revid": "287204", "url": "https://it.wikipedia.org/wiki?curid=831505", "title": "Il tormento e l'estasi", "text": "Il tormento e l'estasi \u00e8 il romanzo biografico di Michelangelo Buonarroti; fu il maggior successo dello scrittore statunitense Irving Stone"}
{"id": "831515", "revid": "767487", "url": "https://it.wikipedia.org/wiki?curid=831515", "title": "Microsoft Developer Network", "text": "Microsoft Developer Network (MSDN), \u00e8 la divisione di Microsoft incaricata di mantenere i rapporti con gli sviluppatori e gli amministratori di sistema. \nEssa copre gli interessi delle varie classi di sviluppatori attraverso vari tipi di media: siti web, newsletter, conferenze, riviste specializzate, blog e distribuzione di supporti fisici (DVD, in passato CD). L'ampiezza dell'offerta informativa spazia dal supporto su sistemi obsoleti \"(legacy)\" sino alla diffusione di anticipazioni atte a guadagnare l'interesse su nuove tecnologie proposte.\nAbbonamento Software.\nMSDN offre da molto tempo una forma di abbonamento attraverso il quale gli sviluppatori hanno accesso praticamente ad ogni software Microsoft che sia mai stato pubblicato. L'abbonamento ha durata annuale e vari livelli di offerta. I costi possono raggiungere 10.939 USD per un nuovo abbonato al massimo livello (3.499 USD per il rinnovo). Gli abbonati, ad esclusione di quelli abbonati al livello inferiore, ricevono periodici aggiornamenti su vari CD o DVD. I software contenuti in questi dischi sono del tutto identici a quelli delle versioni \"retail\". Per quelli che richiedono una chiave di attivazione \"(product key)\", essa \u00e8 disponibile su richiesta nel sito Microsoft.\nI software pi\u00f9 obsoleti, come MS-DOS o Windows 3.x non sono in realt\u00e0 distribuiti su questi supporti. L'abbonamento d\u00e0 il diritto al \"download\" dal sito Microsoft sotto forma di file immagine.\nViene posta una limitazione legale, illustrata nel MSDN EULA \"End User License Agreement\" (PDF in lingua inglese) all'utilizzo in ambito commerciale di questi software e l'abuso pu\u00f2 essere sanzionato.\nDa notare come con il termine dell'abbonamento non cessi il diritto all'uso dei software per gli scopi previsti, ma semplicemente il diritto a ricevere ulteriori aggiornamenti. \u00c8 evidentemente sempre possibile e senza alcuna limitazione fare uso per qualsiasi scopo dei software creati attraverso i sistemi di sviluppo presenti in MSDN (ad esempio \"Visual Studio\") e relativi moduli di \"runtime\"."}
{"id": "831516", "revid": "228587", "url": "https://it.wikipedia.org/wiki?curid=831516", "title": "Cristo in casa di Marta e Maria", "text": ""}
{"id": "831532", "revid": "486946", "url": "https://it.wikipedia.org/wiki?curid=831532", "title": "Sindrome generale di adattamento di Selye", "text": ""}
{"id": "831540", "revid": "1305772", "url": "https://it.wikipedia.org/wiki?curid=831540", "title": "IOS (disambigua)", "text": ""}
{"id": "831544", "revid": "88882", "url": "https://it.wikipedia.org/wiki?curid=831544", "title": "Guerra della Lega di Augusta", "text": ""}
{"id": "831549", "revid": "6447", "url": "https://it.wikipedia.org/wiki?curid=831549", "title": "Final Eight Coppa Italia 2007", "text": ""}
{"id": "831556", "revid": "2128848", "url": "https://it.wikipedia.org/wiki?curid=831556", "title": "Approvvigionamento", "text": "L'approvvigionamento \u00e8 il reperimento delle materie prime, beni e servizi necessari al funzionamento di un'attivit\u00e0 produttiva o al sostentamento della famiglia o di una comunit\u00e0.\nLe fasi di approvvigionamento, specialmente per le attivit\u00e0 economico-produttive, rivestono estrema importanza economica e organizzativa per la vita dell'azienda.\nFasi dell'approvvigionamento.\n\u00c8 fondamentale gestire e controllare tutte le fasi dell'approvvigionamento che possono essere sintetizzate nel modo seguente:\nImpatto della componente finanziaria.\nPer le condizioni finanziarie praticate dai fornitori, a volte pu\u00f2 risultare pi\u00f9 conveniente o necessario acquistare ad un prezzo unitario pi\u00f9 elevato, ma con pi\u00f9 favorevoli condizioni di pagamento; ci\u00f2 succede quando si \u00e8 in presenza di alti tassi d'interesse, scarsa liquidit\u00e0 di cassa, scarsa capacit\u00e0 di indebitamento o condizioni bancarie sfavorevoli. Tale scelta viene chiamata: farsi finanziare dai fornitori.\nI fornitori possono incentivare l'aumento quantitativo dell'approvvigionamento con riduzioni di prezzo o favorevoli condizioni di pagamento. Occorre dunque valutare attentamente le conseguenze derivanti dagli oneri di gestione dei magazzini, dalla possibile obsolescenza dei prodotti, dall'andamento previsto dei mercati per tali prodotti, dalle esigenze di conservazione e/o deterioramento degli stessi. Il fornitore vuole con tale pratica: fidelizzare il cliente, assicurarsi una fornitura sicura, sbarrare per un certo tempo l'ingresso dei concorrenti, valutare anche la possibilit\u00e0 di concordare consegne a lotti in tempi scaglionati.\nIl processo di acquisto.\nAnalizza il processo di acquisto, dal momento in cui nasce il bisogno del cliente interno all'impresa, allo sviluppo di azioni correttive per allineare le prestazioni del fornitore agli obbiettivi prefissati dall'impresa stessa.\nIl processo si sviluppa su una logica sequenziale di decisioni, quali la definizione delle specifiche di acquisto, la ricerca e la selezione del fornitore e la negoziazione delle condizioni contrattuali, e di attivit\u00e0 operative per il rifornimento, quali la formalizzazione scritta dell'ordine, la spedizione e la valutazione o l'impressione del dopo acquisto.\nFare approvvigionamento significa sviluppare un insieme di attivit\u00e0, di tipo strumentale, che generano il processo di acquisto. Parliamo di processo di acquisto e non di funzione di acquisto.\nLe attivit\u00e0 partono dall'identificazione di un bisogno all'interno dell'impresa, come la funzione di produzione. Si definiscono le specifiche del prodotto con un livello di dettaglio adeguato. La ricerca del fornitore si conclude con una valutazione di pre-qualifica. Scelto il fornitore, comincia la fase di negoziazione: al centro ci sono le variabili economico-finanziarie che non sono determinate solo dal prezzo, ma da variabili di tipo logistico, i luoghi di consegna e discorsi di tipo tecnico-funzionale. Seguono le fasi di formalizzazione dell'ordine con un foglio da compilare prestampato con l'emissione di un ordine generale e il momento di attivazione dello stesso, e la fase di valutazione con la raccolta e la sistematizzazione dei dati del fornitore.\nNota bene:\nIn ambito industriale e professionale in genere, acquisto e approvvigionamento non sono affatto sinonimi.\nL'acquisto \u00e8 il processo commerciale (speculare alla vendita per il fornitore) ovvero quello che ha come output un accordo contrattuale con un fornitore, e comprende il marketing di acquisto. L'approvvigionamento \u00e8 il processo che provvede operativamente alle forniture e fa parte della logistica.\nTempo di approvvigionamento.\nIl tempo di approvvigionamento di un bene pu\u00f2 essere particolarmente lungo, e bisogna tenerne conto nella pianificazione dei processi produttivi. Nel caso in cui si debba individuare il fornitore di un nuovo materiale, il tempo totale di approvvigionamento risulta, infatti, dalla somma dei tempi necessari alle seguenti operazioni:\nDa parte dell'ente richiedente:\nDa parte della funzione Acquisti:\nDa parte del fornitore:\nDa parte del ricevente:\nAppena a questo punto il materiale richiesto \u00e8 pronto per essere utilizzato dalla Produzione."}
{"id": "831573", "revid": "525063", "url": "https://it.wikipedia.org/wiki?curid=831573", "title": "Fantoccio (Francisco Goya)", "text": ""}
{"id": "831574", "revid": "1299641", "url": "https://it.wikipedia.org/wiki?curid=831574", "title": "Capo dell'opposizione", "text": ""}
{"id": "831583", "revid": "339392", "url": "https://it.wikipedia.org/wiki?curid=831583", "title": "La duchessa de Alba in nero (Goya)", "text": ""}
{"id": "831589", "revid": "1784492", "url": "https://it.wikipedia.org/wiki?curid=831589", "title": "Nogometni Klub \u010celik Zenica", "text": "Il NK \u010celik Zenica (come completo Nogometni Klub \u010celik) \u00e8 una societ\u00e0 calcistica bosniaca con sede nella citt\u00e0 di Zenica. \u00c8 stata fondata nel 1945 e attualmente milita nella prima divisione del campionato di calcio bosniaco.\nLa parola \"\u010celik\" in bosniaco significa \"Acciaio\", termine che vuole simboleggiare la potenza del club e della citt\u00e0: Zenica, infatti, \u00e8 un'importante citt\u00e0 industriale ben conosciuta nell'Europa Orientale.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "831590", "revid": "799504", "url": "https://it.wikipedia.org/wiki?curid=831590", "title": "Giovanni Angelo Del Maino", "text": "Vita ed opere.\nNacque probabilmente a Milano verso il 1470 da Giacomo Del Maino, \"magister a lignamine\", che dirigeva una delle principali botteghe milanesi di produzione lignea di arredi sacri.\nCresciuto, assieme al fratello Tiburzio, presso la bottega paterna, Giovanni Angelo assorb\u00ec presto le molteplici capacit\u00e0 tecniche necessarie per realizzare la vasta gamma di arredi sacri richiesti agli artisti del legno (stalli dei cori, struttura architettoniche e statue per ancone d'altare, gruppi scultorei, rilievi scolpiti, crocifissi, ecc.) e mutu\u00f2 dal padre un linguaggio artistico vigorosamente espressivo, un po' aspro e tagliente, non privo di suggestioni nordiche.\nGiacomo decise di trasferire la sua bottega a Pavia, attratto forse dalle importanti commesse per le decorazioni della Certosa grazie ai contatti con l'Amadeo.\nNel 1496 anche i suoi due figli sono registrati per la prima volta a Pavia come maestri del legno. A quella data Giacomo manteneva la direzione della bottega: le prime opere nelle quali si comincia ad osservare il maggior talento artistico di Giovan Angelo sono frutto di una stretta collaborazione col padre, come ad esempio avviene nell'imponente \"Ancona di Santo Stefano\" nella Basilica di San Michele Maggiore a Pavia e nel \"Crocifisso\" nella collegiata di San Giovanni Battista (monumento nazionale) a Castel San Giovanni.\nBen presto, tuttavia, il giovane Giovan Angelo inizi\u00f2 a ricercare una dimensione autonoma e si trov\u00f2 a misurarsi con le apprezzate novit\u00e0 del classicismo lombardo, in specie con le sculture di Briosco e del Bambaja.\nTestimonianze di uno stile ormai rinnovato, pi\u00f9 morbido ed attento ai dettagli esecutivi - quasi a voler competere con la lavorazione del marmo - si hanno nel rilievo con le figure del \"Compianto sul Cristo morto\" (1500-1505), ora a Berlino; poi nel \"Presepe\" della collegiata di San Martino e Santa Maria Assunta a Treviglio non distante cronologicamente dalla frammentaria \"Crocifissione\" nella casa parrocchiale di Albate, e nel Duomo di Como dall'esuberante apparato decorativo dell\"altare di Sant'Abbondio\" del (1514 e dell\"altare del Crocifisso\" del 1515). In quest'ultima opera, l'adozione di sfarzose decorazioni a grottesche, secondo un gusto importato da Roma, ha fatto pensare ad un suo viaggio romano (di cui tuttavia non si ha documentazione). Si deve tuttavia ricordare che, a quella data, la \"cultura delle grottesche\" aveva gi\u00e0, in pittura, numerosi adepti, come Stefano Scotto e Gaudenzio Ferrari.\nL'altare del Duomo di Como dovette conferire grande prestigio e notoriet\u00e0 alla bottega di Giovanni Angelo; in essa operava anche il fratello Tiburzio. Molte sono le opere frutto di collaborazione tra i due fratelli, nelle quali si riesce in qualche modo a distinguere la mano dell'uno e dell'altro, ad esempio nel \"Compianto\" uscito dalla loro bottega intorno al 1510 \u00e8 collocato nella chiesa di Santa Marta a Bellano (opera nella quale sembra prevalere l'impronta del fratello Tiburzio, meno aggiornata sui modi del classicismo lombardo).\nLa bottega dei due fratelli divenne il principale punto di riferimento della scultura lignea nelle terre del ducato milanese.\nTra le opere di maggior rilievo nella fase successiva dell'attivit\u00e0 di Giovan Angelo si possono citare: l\"ancona d'altare\" nel Santuario dell'Assunta a Morbegno (1516-1519), dorata e dipinta da Gaudenzio Ferrari e Fermo Stella; il rilievo con lo \"Sposalizio della Vergine\" al Museo Poldi Pezzoli a Milano; il maestoso altare con la scena della \" Crocifissione\" che sormonta una predella intagliata con la scena della \"Nativit\u00e0\" proveniente da Piacenza e ora conservato a Londra, al Victoria and Albert Museum.\nTra le sue opere maggiori si deve altres\u00ec menzionare il \"Compianto\" nella chiesa di San Paolo a Gambol\u00f2 degli anni (1532-1536), ove le sei figure, a grandezza naturale, che partecipano al lamento funebre si lasciano ammirare per la leonardesca attenzione alle emozioni espresse dai volti e per la finissima resa dei panneggi degli abiti vivacemente colorati.\nI gruppi scultorei raffiguranti il Compianto sul Cristo morto erano particolarmente popolari in Lombardia e costituirono fonte di numerose commesse per i Del Maino: un altro \"Compianto\" uscito dalla loro bottega \u00e8 quello della chiesa di Santa Marta a Bellano (opera nella quale sembra prevalere l'impronta del fratello Tiburzio, meno aggiornata sui modi del classicismo lombardo), mentre statue derivanti da Compianti mutili eseguite da Giovan Angelo si trovano nella chiesa di San Martino a Cuzzago e nelle civiche raccolte del Castello Sforzesco di Milano."}
{"id": "831593", "revid": "3330", "url": "https://it.wikipedia.org/wiki?curid=831593", "title": "Giovanni Angelo del Maino", "text": ""}
{"id": "831596", "revid": "339392", "url": "https://it.wikipedia.org/wiki?curid=831596", "title": "Don Brodka", "text": ""}
{"id": "831601", "revid": "87909", "url": "https://it.wikipedia.org/wiki?curid=831601", "title": "Zoetrope", "text": ""}
{"id": "831603", "revid": "1318658", "url": "https://it.wikipedia.org/wiki?curid=831603", "title": "Area di conservazione Guanacaste", "text": "L'area di conservazione Guanacaste (in spagnolo: Area de Conservaci\u00f3n Guanacaste) \u00e8 un'area protetta che si trova nella Costa Rica nord-occidentale; essa \u00e8 composta dai parchi nazionali di Santa Rosa, Guanacaste, Rinc\u00f3n de la Vieja e dalla regione protetta di Junquillal. L'insieme dei parchi si estende su di una superficie di 1.470 chilometri quadrati.\nL'area di conservazione \u00e8 importante per la sua biodiversit\u00e0, per il fatto che ospita numerose specie animali e vegetali in pericolo d'estinzione e perch\u00e9 contiene una delle ultime foreste vergini del centro America.\nNel 1999 \u00e8 stata inserita nell'elenco dei patrimoni dell'umanit\u00e0 dell'UNESCO."}
{"id": "831606", "revid": "2137660", "url": "https://it.wikipedia.org/wiki?curid=831606", "title": "Cultura di Bonu Ighinu", "text": "La cultura di Bonu Ighinu \u00e8 una cultura prenuragica sviluppatasi in Sardegna durante il IV millennio a.C. (4000-3400 a.C.). Prende il nome da una localit\u00e0 situata nel territorio del comune di Mara, in provincia di Sassari, in cui si trova la grotta di Sa Ucca de su Tintirriolu (la bocca del pipistrello), nella quale furono osservate per la prima volta, da Renato Loria e David H. Trump, nel 1971 testimonianze archeologiche riconducibili a questa cultura.\n\u00c8 considerata la prima cultura in Sardegna ad aver utilizzato le cavit\u00e0 naturali come sepolcri, che costituirono poi piccole necropoli. I morti erano sepolti in tombe a fossa ed in piccole grotte artificiali, di forma ovale e con soffitto a volta.\nLe popolazioni che svilupparono questa cultura praticavano l'agricoltura e preferivano abitare vicino alle coste. Sono stati fatti vari ritrovamenti, riconducibili a questa cultura, anche in zone dell'interno, quando queste popolazioni occuparono siti che furono abitati da culture precedenti. Si diffuse poi nella pianura di Oristano, non lontano dai giacimenti di ossidiana e dai porti di quelle coste. Le case erano prevalentemente interrate, con armatura di pali e coperture realizzate con erbe palustri.\nPrimi insediamenti.\nIl versante occidentale della Sardegna \u00e8 caratterizzato da un alto numero di testimonianze della cultura di Bonu Ighinu, in contrasto con quello orientale nel quale le uniche attestazioni relative a questo periodo ci giungono dalla \"grotta rifugio\" e dalla grotta Corbeddu, entrambe situate nel territorio del comune di Oliena, in provincia di Nuoro. La maggiore densit\u00e0 di insediamenti nella parte occidentale dell'isola potrebbe essere stata determinata anche dalle caratteristiche geografiche di questa zona, che presenta stagni, lagune e spazi pianeggianti di un certo rilievo che costituiscono una fonte di risorse naturali che favorivano gli insediamenti.\nI siti di insediamento sono costituiti per la maggior parte da grotte naturali o da ripari posti sotto le rocce. I siti all'aperto sono invece meno numerosi ed hanno restituito solo reperti per lo pi\u00f9 sporadici; probabilmente costituivano agglomerati di capanne di forma circolare o ellissoidale, dei quali per\u00f2 non \u00e8 rimasta alcuna traccia. La ripartizione degli insediamenti della cultura di Bonu Ighinu sovente riproduce quella del Neolitico antico. Sono infatti occupate zone pianeggianti, colline, altipiani e la montagna. La maggior parte degli insediamenti sorge in prossimit\u00e0 di corsi d'acqua, di stagni o del mare.\nL'analisi dei reperti archeologici della cultura materiale ha permesso di evidenziare i caratteri peculiari di questa cultura e di evidenziare le analogie con la successiva cultura di Ozieri.\nLa ceramica.\nLe testimonianze fittili relative alla cultura di Bonu Ighinu provengono in prevalenza dai siti in grotta o dai ripari sotto roccia. Una grande quantit\u00e0 di ceramiche attribuibili al neolitico medio \u00e8 stata restituita dalla necropoli ipogeica di Cuccuru s'Arriu. In alcuni casi, invece, reperti fittili sono stati rinvenuti in modo casuale e non legati ad alcun tipo di contesto, ma per i caratteri generali della struttura, per il tipo di impasto e soprattutto per la decorazione possono essere riferiti all'orizzonte culturale di Bonu Ighinu.\nLe varie classi di impasti.\nLa produzione ceramica comprende tre classi di impasti:\nI vasi ad impasto grossolano e semi-fine, di colore vivo e rosso, hanno le superfici poco lisciate, e non sono decorati.\nLe forme vascolari che prevalgono sono molto semplici e consistono in scodelle emisferiche e vasi a collo. Sono assenti le grandi anse e la presa \u00e8 assicurata da piccole anse con perforazione orizzontale.\nLa terza categoria \u00e8 caratterizzata da un impasto duro, molto depurato, ben cotto, a superficie sempre molto lisciata, quando non levigata e brillante, generalmente di colore grigio, grigio-rosso o grigio bruno, a volte nero.\nLe forme dei vasi.\nLe forme vascolari predominanti sono: scodelle emisferiche a calotta bassa o profonda, aperte o ad orlo rientrante; ciotole carenate, alte o basse, a spigolo angolare o arrotondato, con innesto anche a gradino di colli sia brevi che sviluppati, spesso estroversi; olle a collo fuso o distinto; vasi globulari biansati, con corte spalle rientranti e collo cilindrico. Sono inoltre presenti microvasetti, mestoli e cucchiai.\nTutte le fogge hanno generalmente la base convessa e recano anse modellate e decorate con piccole figure umane o con protomi zoomorfe.\nLe decorazioni.\nLa decorazione costituisce il carattere distintivo della cultura di Bonu Ighinu. Essa appare sulla superficie esterna delle ceramiche ad impasto depurato (su due esemplari provenienti da Sa Ucca de su Tintirriolu appare anche su quella interna), predilige i bordi, la carena e le prese. Si possono distinguere diversi tipi di tecniche decorative, che raramente sono tra loro associate:\nLe prime due tecniche di esecuzione sono quelle dominanti e caratteristiche della cultura.\nL'industria litica.\nLe notizie sull'industria litica sarda riferibili alla cultura di Bonu Ighinu non sono abbondanti. Infatti i ritrovamenti di oggetti in pietra scheggiata e levigata sono molto poveri e limitati. Anche in questo caso, come per la ceramica, la maggior parte delle informazioni in nostro possesso, giungono dagli insediamenti in grotta o dai ripari.\nL'industria litica scheggiata continua la tradizione del Neolitico Antico. Essa presenta trapezi a ritocco erto e piatto, semilune a ritocco erto e dorsale, bulini, grattatoi, punte foliate. Un nucleo in selce ed uno in ossidiana provengono dalla grotta di Sa Ucca de su Tintirriolu ed altri piccoli nuclei in ossidiana sono stati rinvenuti a Cuccuru s'Arriu e nella grotta rifugio di Oliena.\nIl commercio dell'ossidiana.\nLa materia prima che prevale \u00e8 l'ossidiana. In alcuni siti, come il riparo sotto roccia di Cala di Villamarina e Su Carroppu, l'industria litica \u00e8 esclusivamente in ossidiana. Solo nella grotta di Filiestru la pietra di gran lunga pi\u00f9 usata era la selce, perch\u00e9 era pi\u00f9 abbondante sul posto.\nIn questo periodo si rivela una crescita del commercio dell'ossidiana con ben documentate esportazioni in Corsica, Italia centrale e settentrionale e Francia meridionale.\nL'industria su pietra levigata annovera: asce e accette levigate, che hanno forma trapezoidale nella grotta di monte Majore, macine e macinelli ellissoidali, levigatoi, pestelli in porfido, quarzo e granito.\nGli oggetti ornamentali in pietra.\nUna svolta rispetto al Neolitico Antico avviene nella produzione di oggetti ornamentali in pietra, che sembrerebbe essere la conseguenza dell'aumentata domanda rispetto al periodo precedente. Il rinvenimento nel livello 5 della trincea D nella grotta di Filiestru(uno strato sicuro di cultura di Bonu Ighinu) di un frammento di un anellone in pietra grigio scura di sezione ellittica ha permesso di riferire al Neolitico medio anche altri anelloni litici, ben levigati, rinvenuti casualmente, in altre zone della Sardegna: Monte d'Accoddi, Sa Binza Manna, monte Majore, grotta Bariles ed altri. Gli esemplari di grotta Bariles e di Sa Binza Manna erano in associazione con altri materiali ben inquadrabili nell'orizzonte culturale di Bonu Ighinu.\nGli anelloni in pietra.\nInteressante \u00e8 la tecnica di esecuzione degli anelloni. Tutti i tipi presuppongono un disco cilindrico in pietra, di forma non necessariamente regolare, levigato in modo pi\u00f9 o meno accurato. Su di esso veniva eseguito un foro in posizione centrica oppure eccentrica. Gli strumenti e le tecniche per eseguire il foro sono varie: si pensa che in alcuni casi si usasse un trapano cavo, con il quale si realizzava un unico foro, oppure diversi fori tangenti tra loro e disposti in forma circolare in modo da ottenere cos\u00ec un foro unico ed ampio. Un altro sistema usato era quello di incidere il disco cilindrico con bulino su una sagoma circolare approfondendone poi l'incisione fino ad ottenere il foro. Una volta ottenuto il foro in alcuni casi la superficie esterna veniva lasciata intatta, altre volte invece veniva modificata e tagliata in vari modi. Infine l'anellone veniva levigato in modo pi\u00f9 o meno accurato. Le ipotesi sull'uso degli anelloni sono numerose. Gli studiosi che si sono occupati di questi particolari reperti hanno indicato queste funzioni:\nPer i frammenti viene inoltre ipotizzata la possibilit\u00e0 di un riuso come spianatoio delle cuciture o lisciatoio delle superfici interne dei vasi. Tra queste ipotesi la 2 e la 3 sembrano le pi\u00f9 accreditate; la 2 si riferirebbe all'uso degli anelloni pi\u00f9 piccoli, mentre la 3 a quelli di maggiori dimensioni.\nGli anelli in pietra in altre culture.\nOltre che in Sardegna, anelloni litici sono stati rinvenuti anche in zone dell'Italia, specialmente in Italia settentrionale. Gli anelloni litici, rinvenuti in queste zone, in tempi relativi al Neolitico antico, vengono attribuiti alle varie \"facies culturali\" proprie dell'area padana: ceramica impressa ligure, \"facies\" del Vh\u00f2, gruppi friulani, cultura di Fiorano. Anelloni litici sono presenti in alcune culture del neolitico medio della penisola, per esempio nella cultura di Ripoli. Sempre nel livello 5 della trincea D della grotta di Filiestru sono stati rinvenuti anche vasi in pietra di varia forma, decorati e lisci. Un esemplare di vaso in pietra proviene anche da Sa Ucca de Su Tintirriolu ed \u00e8 stato rinvenuto in uno strato puro di cultura di Bonu Ighinu; questo vaso \u00e8 completamente decorato da file graffitte di nastri a zig-zag. Vasi in pietra che trovano confronti con questi sono stati rinvenuti anche in altre zone della Sardegna. Si pensa che questi oggetti fossero di uso domestico riservati alla mensa in particolari occasioni e per ceti distinti, oppure che servissero per atti di culto. La materia prima di cui sono fatti (marna, calcare e trachite) proviene dalle zone in cui sono stati ritrovati.\nSono state inoltre trovate numerose statuette di figura femminile adiposa, sicuramente raffiguranti la Dea Madre ed il cui culto era diffuso in gran parte dell'Europa neolitica.\nLe ricerche archeologiche hanno evidenziato la presenza di un originale culto dei defunti, con un corredo funerario costituito da materiale litico, ceramico od osseo."}
{"id": "831615", "revid": "29727", "url": "https://it.wikipedia.org/wiki?curid=831615", "title": "Natrice viperina", "text": ""}
{"id": "831617", "revid": "1793900", "url": "https://it.wikipedia.org/wiki?curid=831617", "title": "Isole di Porto Rico", "text": "Le isole di Porto Rico formano l'omonimo arcipelago che costituisce lo Stato di Porto Rico. Esso \u00e8 composto dall'isola principale di Porto Rico e da numerose isole minori, tra cui le pi\u00f9 importanti sono Culebra, Vieques e Mona. Geograficamente sono le isole pi\u00f9 orientali delle grandi Antille, sebbene ci siano isole come Culebra e Vieques che, a causa della loro vicinanza con le Isole Vergini, sono considerate le prime isole occidentali delle piccole Antille, ovvero le Isole Vergini spagnole.\nElenco secondo il comune d'appartenenza.\nPorto Rico (isola principale)"}
{"id": "831619", "revid": "2196702", "url": "https://it.wikipedia.org/wiki?curid=831619", "title": "Succo pancreatico", "text": "Il \"'succo pancreatico\" \u00e8 un liquido incolore, composto da acqua al 70% e ha una pressione osmotica pari a quella dei liquidi extracellulari; \u00e8 nettamente alcalino perch\u00e9 ricco di bicarbonato di sodio. Recentemente (2020), Venturi ha riportato che attraverso il suo succo il pancreas riversa nell'intestino parte del cesio \"anche radioattivo!\" che (come fanno le simili ghiandole salivari) ha attivamente concentrato, eliminando cos\u00ec con le feci, il 14% del cesio ingerito .\nI costituenti organici comprendono un'elevata quantit\u00e0 di proteine, costituite per intero da un complesso di enzimi capaci di scindere tutti e tre i fondamentali tipi di sostanze: protidi, glucidi, lipidi.\nI principali enzimi prodotti dal succo pancreatico sono: tripsinogeno, chimotripsinogeno, elastasi, lipasi pancreatiche, amilasi pancreatiche, fosfolipasi pancreatica, nucleasi pancreatiche.\nLa quantit\u00e0 di succo pancreatico che viene normalmente prodotta \u00e8 stimata nell'uomo da 500 a 2000 ml/24h; i costituenti del succo pancreatico vengono riassorbiti nell'intestino in modo praticamente completo.\nIl succo pancreatico arriva all'intestino attraverso un piccolo canale chiamato dotto pancreatico. Nella parte finale il dotto biliare e il dotto pancreatico si uniscono ed entrano nell'intestino tenue attraverso un unico foro.\nFunzione intestinale.\nIl succo pancreatico \u00e8 un succo prodotto nel nostro corpo dal pancreas.\nAssieme al succo enterico, il succo pancreatico svolge, nell'intestino tenue, la funzione di completamento della digestione di proteine, grassi e zuccheri complessi.\nDopo l'azione del succo pancreatico, queste sostanze vengono assorbite nel sangue.\nStudi recenti stanno sperimentando sui ratti ,il trapianto di cellule staminali pancreatiche a livello della muscularis mucosa gastrica. "}
{"id": "831625", "revid": "306856", "url": "https://it.wikipedia.org/wiki?curid=831625", "title": "Alpenverein S\u00fcdtirol", "text": "L'Alpenverein S\u00fcdtirol (AVS) (in italiano \"Club Alpino Sudtirolese\") \u00e8 il club alpino di lingua tedesca e ladina dell'Alto Adige, associazione con sede a Bolzano fondata nel 1945.\nStoria.\nIn realt\u00e0 l'associazione ha una sua precedente origine dal Deutscher und \u00d6sterreichischer Alpenverein. Nel 1869 a Bolzano e a Villabassa (Alta Pusteria), nel 1870 a Merano e nel 1875 a Bressanone si fondarono le prime sezioni locali del Du\u00d6AV; nel 1910 le sezioni diventarono 15, e gestivano ben 19 rifugi. Dopo la fine della prima guerra mondiale e all'annessione del Tirolo meridionale all'Italia nel 1919, l'AVS fu dapprima espropriata dei suoi rifugi e poi vietata sotto il fascismo nel 1923. Solo il 31 dicembre 1945, dopo la fine della seconda guerra mondiale, gli Alleati permisero la rifondazione dell'associazione che fu attiva dal 14 giugno 1946.\nL'AVS ha la sua sede a Bolzano, in galleria Vintler 16 e conta 42.800 soci (al 31 ottobre 2006). L'associazione \u00e8 suddivisa in 32 sezioni e 59 divisioni locali.\nL'associazione gestisce molti rifugi sulle cime dell'Alto Adige e soprattutto gestisce e mantiene le segnaletiche dei sentieri, che nel 2010 sono oggetto di contesa, sull'argomento della toponomastica bilingue.\nAssieme alle associazioni gemelle germaniche e austriache l'AVS pubblica l'annuario \"Berg - Alpenvereinsjahrbuch\".\nDal 2009 coorganizza il Festival della montagna \"International Mountain Summit\", che si tiene annualmente a Bressanone.\nCollegamenti esterni.\n Sito ufficiale dell'AVS"}
{"id": "831627", "revid": "695564", "url": "https://it.wikipedia.org/wiki?curid=831627", "title": "Diary of a Madman", "text": "Diary of a Madman \u00e8 il secondo album in studio di Ozzy Osbourne, pubblicato nel 1981 dalla Jet Records.\nIl disco.\nA parte il tastierista Don Airey, il lavoro presenta la stessa formazione del precedente \"Blizzard of Ozz\", la quale verr\u00e0 spezzata, pi\u00f9 tardi, dall'uscita del batterista Lee Kerslake ma, in particolare, dalla sfortunata morte del chitarrista Randy Rhoads. Tuttavia, \"Diary of a Madman\" fu un grande successo e port\u00f2 la premiazione di tre dischi di platino nella carriera di Ozzy. Da questo lavoro sono tratti classici della discografia di Osbourne come \"Over the Mountain\", \"Flying High Again\" e \"Believer\". \nDopo quasi 20 anni dalla sua pubblicazione, \"Diary of a Madman\" ha venduto oltre 10.000.000 di copie in tutto il mondo, e continua attualmente a vendere migliaia di copie.\nNel giugno del 2017 la rivista \"Rolling Stone\" ha collocato l'album alla quindicesima posizione dei 100 migliori album metal di tutti i tempi. Il titolo del disco \u00e8 un probabile riferimento al racconto omonimo dell'autore russo Nikolaj Vasil'evi\u010d Gogol' (in italiano, \"\"Diario di un pazzo\", o anche, per riprendere fedelmente la titolazione russa originale, \"Memorie di un pazzo\"\").\nI diverbi.\nL'album, oltre al successo, port\u00f2 anche dei forti litigi, vedendo il bassista Bob Daisley e il batterista Lee Kerslake contro Ozzy e in particolare sua moglie Sharon, la vera manager del gruppo di suo marito. Agli inizi degli anni novanta, Daisley e Kerslake fecero causa a Osbourne per negati diritti d'autore nei loro confronti. Sharon disse che il loro comportamento arrogante incit\u00f2 suo marito a cancellare i loro nomi dai crediti dei brani, i due negarono tutto. Infine, Daisley e Kerslake ottennero i loro diritti ma non vennero inseriti nelle foto del disco, nelle quali compaiono il bassista Rudy Sarzo e il batterista Tommy Aldridge. Questi ultimi, in realt\u00e0, entrarono nella band di Ozzy durante il tour dell'album.\nNella versione del 2002, dopo le battaglie legali, Ozzy ha cancellato le parti strumentali di Kerslake e Daisley. Esse sono state ri-registrate dal bassista Robert Trujillo e dal batterista Mike Bordin."}
{"id": "831650", "revid": "120288810", "url": "https://it.wikipedia.org/wiki?curid=831650", "title": "Mostellaria", "text": "La Mostellaria (la \"Commedia del Fantasma\") \u00e8 una commedia di Plauto ed \u00e8 inserita nel ciclo della beffa. \u00c8 sicuramente una delle pi\u00f9 note commedie plautine, e semplifica la tipologia fondamentale dell'intreccio comico di Plauto, cio\u00e8 l'inganno, la gozzoviglia, la pigrizia e la beffa come motori degli eventi.\nNella commedia il vecchio Teopropride parte per un viaggio in Egitto. Il figlio Filolachete, prima ragazzo diligente e atletico, comincia a sperperare tutto il patrimonio del padre in banchetti e si indebita enormemente con un usuraio per liberare l'amata cortigiana Filemazio. Improvvisamente Teopropride torna dal suo viaggio e cos\u00ec l'astuto schiavo Tranione inganna il padrone dicendogli prima che la casa (in cui in quel momento si trovavano Filolachete e amici a banchetto) \u00e8 stata infestata da un fantasma, poi che tutto il patrimonio \u00e8 stato speso per acquistare una nuova casa. Alla fine Teopropride capisce di essere stato ingannato e si accinge a torturare lo schiavo Tranione ma grazie all'intercessione dell'amico Callidamate lo schiavo, il padre e il figlio si riconciliano.\nPersonaggi principali.\nLa cosa che solitamente rimane pi\u00f9 impressa nelle commedie plautine sono i personaggi, sempre molto dettagliati, dinamici irriverenti e volgari al fine di scatenare la risata, e forse \u00e8 proprio la loro volgarit\u00e0 ed irriverenza a renderli cos\u00ec concreti e comici, ogni personaggio ha dietro di s\u00e9 uno studio psicologico e un tipo di carattere, molte volte le peculiarit\u00e0 dei personaggi vengono palesate tramite i cosiddetti \"nomi parlanti\" che spiegano gi\u00e0 da soli il personaggio.\nTrama.\nNella commedia \u00e8 assente il prologo, sostituito dal dialogo tra i due servi Tranione e Grumione nella prima scena del primo atto.\nAtto primo.\nLa commedia si apre con un iniziale dialogo tra due servi, Tranione e Grumione. Questa discussione, che \u00e8 un vero e proprio litigio, funge da riassunto per descrivere a grandi linee i fatti antecedenti al momento in cui la scena si svolge: Teopropride, il padrone dei due servi, \u00e8 partito per l'Egitto lasciando il figlio Filolachete da solo ad Atene. Filolachete ha sfruttato l'assenza del padre per darsi a una vita smodata. Come infatti afferma subito dopo lo stesso Grumione, Filolachete, prima della partenza del padre, era un ragazzo a modo, atletico e dedito agli studi. L'atto prosegue con una scena tra il ragazzo, Filemazia e Scafa. Le due si stanno preparando per un banchetto cui prenderanno parte con Filolachete e il suo amico Callidamate, insieme alla prostituta Delfio.\nAtto secondo.\nMentre il banchetto procede tranquillamente, sopraggiunge Tranione il quale ha scoperto dell'arrivo di Teopropide al porto di Atene. Ovviamente questa \u00e8 una pessima notizia per il gruppo di banchettanti, che ha sperperato il patrimonio di Teopropride. L'astuto Tranione ha per\u00f2 un'idea per salvare i suoi amici dalla collera paterna: fa nascondere i banchettanti all'interno della casa di Filolachete, cosicch\u00e9 egli possa attuare il suo piano.\nCos\u00ec lo schiavo, dopo aver fermato il vecchio Teopropide che stava per entrare in casa, racconta che la dimora era stata infestata dal fantasma di un uomo ucciso molti anni prima dal precedente padrone.\nIl vecchio crede alle parole del suo servo e scappa.\nAtto terzo.\nIl terzo atto si svolge principalmente nella piazza della citt\u00e0. \nL'usuraio Misargiride, che aveva prestato a Filolachete il denaro per poter riscattare la propria amante Filemazio, incontra Tranione. Nel frattempo giunge, con lo stupore di Tranione, Teopropide. Quest'ultimo viene cos\u00ec a sapere del prestito effettuato da Misargiride. Tranione si sente perduto, ma recupera l'animo e inventa una nuova bugia, facendo credere a Teopropide che i soldi erano stati usati per comprare una nuova casa, dato che quella vecchia era ormai irrecuperabile. \n&lt;br&gt;Cos\u00ec il vecchio Teopropide resta ancora all'oscuro dei bagordi che stanno avvenendo nella sua dimora e del fatto che il suo patrimonio \u00e8 stato quasi del tutto sperperato.\nAtto quarto.\nDopo che Tranione si \u00e8 allontanato, Teopropide incontra due uomini che cercano di entrare nella sua casa e non riuscendoci iniziano a bussare. Essi sono Fanisco e Pinacio, schiavi del migliore amico di Filolachete, Callidamate, che in quel momento \u00e8 in casa, occupato a festeggiare.\nTeopropide, parlando con i servi di Callidamate, capisce l'inganno tesogli da Tranione e decide di vendicarsi del figlio e del servo.\nAtto quinto.\nL'atto si apre con Tranione che ormai si rende conto di non poter pi\u00f9 nascondere il suo inganno al vecchio e, dopo aver fatto fuggire il suo giovane padrone insieme agli altri banchettanti dalla casa, si prepara ad affrontare il padrone. Quest'ultimo dopo aver parlato con il servo, si accinge a torturarlo, ma sopraggiunge Callidamate che riesce a distoglierlo dal suo intento.\n&lt;br&gt;Alla fine Teopropide perdoner\u00e0 Filolachete e Tranione."}
{"id": "831651", "revid": "729019", "url": "https://it.wikipedia.org/wiki?curid=831651", "title": "Preeclampsia", "text": "La preeclampsia, nota anche come gestosi (termine ormai in disuso), \u00e8 una sindrome caratterizzata dalla presenza, singola o in associazione, di segni clinici quali edema, proteinuria o ipertensione in una donna gravida. Dalle iniziali delle parole inglesi di questi tre sintomi (Edema\", Proteinuria\", \"Hypertension\") \u00e8 stata coniata la sigla EPH, con la quale si indicava la concomitante presenza di questa triade sintomatologica (gestosi trisintomatica). Venivano inoltre adoperate le sigle EH per indicare la presenza di edema e ipertensione (\"gestosi bisintomatica di tipo EH\") e PH per indicare la presenza di proteinuria e ipertensione (\"gestosi bisintomatica di tipo PH\"). Infine si potevano contemplare le cosiddette gestosi monosintomatiche di tipo E, P, e H a seconda del sintomo riscontrato.\nPoich\u00e9 numerosissime casistiche raccolte nel corso degli anni dimostrarono l'aspecificit\u00e0 degli edemi (appannaggio di numerosissime gravidanze fisiologiche e perfino assenti in alcune forme severe di gestosi), si \u00e8 deciso di modificare la denominazione della sindrome e di darne una definizione ed una classificazione pi\u00f9 aderente alla realt\u00e0 clinica, comprendendola nel pi\u00f9 grande ambito dei fenomeni ipertensivi che possono interessare la paziente gravida.\nDefinizione.\nSi parla di ipertensione in gravidanza quando la pressione arteriosa sistolica (PAS) \u00e8 &gt; 140 mmHg e/o la pressione arteriosa diastolica (PAD) \u00e8 &gt; 90 mmHg.\nInvece delle pressioni arteriose sistolica e diastolica si pu\u00f2 considerare il valore della pressione arteriosa media (PAM) che si esprime secondo la seguente formula:\nformula_1\nUsando tale metodo, si considera significativo per la presenza di ipertensione in gravidanza un valore pari o superiore a 105 mmHg se non sono noti i valori basali.Tali riscontri pressori, qualunque sia il metodo adoperato, devono essere \u201cstabili\u201d, cio\u00e8 confermati in due o pi\u00f9 misurazioni consecutive ripetute a distanza di 4-6 ore l'una dall'altra.\nClassificazione.\nSono state proposte molte classificazioni delle sindromi ipertensive in gravidanza ed ognuna di esse presenta pregi e difetti. La pi\u00f9 esauriente ed utilizzata oggi \u00e8 la classificazione del \"National High Blood Pressure Education Program\" nella sua versione II.\nTutte queste classificazioni possiedono tuttavia dei punti in\ncomune che definiscono due gruppi di ipertensione arteriosa:\nEziopatogenesi.\nL'eziopatogenesi di questa sindrome non \u00e8 ancora nota, tuttavia sin dal 1972 Page formul\u00f2 alcune ipotesi, basate su osservazioni sperimentali, che hanno permesso di comprendere meglio l'evoluzione della malattia. Tali osservazioni furono poi ampliate da Zeeman, Dekker et al. negli anni '90, ottenendo un quadro pi\u00f9 completo della fisiopatologia di questa sindrome.\nSecondo questi autori, alcuni fattori come ipertensione essenziale preesistente, patologie renali preesistenti, eccessivo incremento ponderale durante la gravidanza, diabete e fattori immunologici innescherebbero un circolo vizioso che porterebbe alla evoluzione del quadro tipico della preeclampsia.\nRicerche pi\u00f9 recenti hanno dimostrato che un elemento fondamentale nel determinismo della preeclampsia \u00e8 rappresentato da alterazioni a carico della placenta.\nLa presenza del feto non \u00e8 necessaria, \u00e8 sufficiente la presenza del trofoblasto in condizioni di vitalit\u00e0, come dimostra l'osservazione di casi di preeclampsia in donne portatrici di mola vescicolare non tempestivamente riconosciuta. Nelle donne sane si hanno modificazioni del numero e del calibro delle arterie spirali che portano il flusso ematico uterino da 50 ml/min intorno alla 9\u00aa-10\u00aa settimana di gestazione, a 500 ml/min a termine di gravidanza.\nNelle pazienti preeclamptiche il flusso placentare risulta sensibilmente ridotto. Il motivo di questa ipoperfusione sembrerebbe risiedere nell'inadeguata invasione delle arterie spirali della decidua e del miometrio da parte del citotrofoblasto durante la fase di placentazione. Questo fenomeno provocherebbe, inoltre, una diminuita reattivit\u00e0 alle catecolamine endogene causando una marcata riduzione del calibro delle arterie utero-placentari.\nTutto ci\u00f2 impedisce la formazione di un distretto circolatorio a bassa resistenza e ad alta capacit\u00e0 che irrora lo strato intervilloso.\nAnche se l'ischemia placentare sembra avere un ruolo preponderante, numerosi altri fattori concorrono nella patogenesi della malattia. Dai dati provenienti dal \"Reproductive genetics Program\" dell'Universit\u00e0 dello Utah si evince una predisposizione familiare a sviluppare la\npreeclampsia. Il gene AGT235 sembra essere responsabile dell'invio di un segnale anomalo alla placenta durante la formazione del letto vascolare.\nKevin H., O' Shaughnessy et al. hanno dimostrato che una mutazione del gene che codifica per il Fattore V di Leiden, oltre a predisporre la paziente a gravi complicanze ostetriche come infarti placentari, distacco intempestivo di placenta, trombosi venosa profonda ed embolia polmonare, predispone anche alla preeclampsia.\nLe placente di pazienti preeclamptiche si presentano ridotte di volume; il loro quadro anatomopatologico \u00e8 caratterizzato da microtrombosi diffuse con zone infartuate, pi\u00f9 o meno estese, e da calcificazioni.\nQuesta osservazione ha portato i ricercatori ad indagare sui fenomeni apoptotici a carico del trofoblasto conseguenti all'ischemia placentare.\nScreening precoci e prevenzione.\nLo screening per la pre-eclampsia \u00e8 stato possibile dal 2010 circa attraverso la misurazione di vari fattori biochimici e ostetrici. La combinazione di queste informazioni permette la valutazione di un rischio che una donna incinta sviluppi preeclampsia durante la gravidanza, consentendo al medico di prevenire lo sviluppo della malattia.\nLo screening per la preeclampsia viene effettuato nel primo trimestre, tra la 11 e la 14 settimane di gravidanza. Include un esame del sangue che pu\u00f2 essere eseguito contemporaneamente allo screening per la trisomia 21 (sindrome di Down) nel primo trimestre di gravidanza. Lo screening consiste nel misurare la concentrazione plasmatica di due biomarcatori, proteine PlGF (fattore di crescita placentare) e PAPP-A11, ed associare tali saggi ai dati raccolti tramite l'anamnesi e gli esami strumentali: doppler dell'arteria uterina, misurazione della pressione arteriosa media del paziente, et\u00e0 materna, tabagismo, provenienza geografica, indice di massa corporea, presenza di ipertensione, pregresse gravidanze.\nLa combinazione di tutti questi parametri permette un rischio predittivo, come avviene per la trisomia 21, con un tasso di rilevamento fino al 96,3%. Tuttavia, \u00e8 uno screening e non una diagnosi. \u00c8 quindi importante tenere presente che questo include anche una percentuale di falsi negativi, ovvero pazienti che non verranno rilevati.\nGli ultimi studi effettuati in Europa hanno dimostrato la capacit\u00e0 di questo approccio di rilevare effettivamente pazienti ad alto rischio di sviluppare pre-eclampsia, e soprattutto di prevenire lo sviluppo della malattia e di mettere in atto un trattamento preventivo basato su aspirina da prendere una volta al giorno. Se inizianto abbastanza presto (prima della settimana 16), tale trattamento riduce al 80% il numero di pre-eclampsia.\nDiagnosi differenziale.\nLa preeclampsia-eclampsia deve essere distinta da molte altre patologie, quali l'ipertensione cronica, la malattia renale cronica, le neuropatie associate a convulsioni, la porpora trombotica trombocitopenica, la sindrome da anticorpi antifosfolipidi e la sindrome emolitico-uremica. Deve essere sempre presa in considerazione nelle donne gravide dopo la ventesima settimana di gestazione. La diagnosi risulta difficile in presenza di una patologia preesistente come l'ipertensione.\nComplicanze.\nLa complicanza pi\u00f9 grave della preeclampsia \u00e8 l'eclampsia. Studi effettuati nel Regno Unito riportano un'incidenza di 1 caso su 2000 gravidanze, con associata mortalit\u00e0 materna dell'1,8%.\nLa sindrome HELLP \u00e8 pi\u00f9 comune (circa 1 su 500 gravidanze), ma anch'essa \u00e8 rischiosa per la vita e rappresenta un'emergenza medica che richiede la pronta interruzione della gravidanza.\nL'emorragia cerebrale che pu\u00f2 verificarsi in caso di eclampsia \u00e8 potenzialmente letale.\nTerapia.\nL'espletamento del parto sembra essere l'unica terapia realmente efficace nel ridurre l'ipertensione materna e questo conferma ulteriormente il ruolo della placenta nel determinismo di questa patologia.\nSolfato di magnesio.\nIn alcuni casi, il solfato di magnesio pu\u00f2 essere utilizzato per via endovenosa nelle donne con preeclampsia-eclampsia per prevenire le convulsioni, stabilizzandone temporaneamente le condizioni cliniche; nel contempo si usano corticosteroidi per promuovere la maturazione polmonare del feto. L'uso del solfato di magnesio \u00e8 stato proposto fin dal 1955\nL'evidenza clinica che ha supportato l'uso del solfato di magnesio \u00e8 giunta dallo studio MAPGIE.\nQuando il parto deve essere indotto prima della trentasettesima settimana di gestazione, \u00e8 opinione condivisa che vi siano per il neonato dei rischi aggiuntivi legati alla prematurit\u00e0, che richiedono particolare attenzione.\nFattori dietetici e nutrizionali.\nDagli studi effettuati \u00e8 emerso che n\u00e9 i supplementi proteico-calorici, n\u00e9 la riduzione delle proteine nella dieta hanno effetti sull'incidenza della preeclampsia.\nAltri studi riguardanti la supplementazione dietetica con antiossidanti, come le vitamine C ed E, non hanno dimostrato effetti protettivi sull'incidenza di preeclampsia. Secondo i ricercatori Padayatty and Levine del National Institute of Health statunitense, tuttavia, nello studio precedentemente citato era stato sottovalutato l'effetto di sostanze come l'acido ascorbico, le cui concentrazioni plasmatiche non erano state riportate dagli autori e potevano quindi essere simili tra il gruppo di trattamento e quello di controllo. Inoltre le dosi somministrate, pari a un grammo al giorno, sempre secondo i due ricercatori sarebbero state insufficienti ad aumentare adeguatamente i livelli plasmatici e intracellulari di ascorbato e gli studi avrebbero dovuto prevedere dosaggi pi\u00f9 alti di vitamina C per mostrarne gli effetti benefici.\nAnche bassi livelli di vitamina D potrebbero costituire un fattore di rischio per la preeclampsia. La supplementazione di calcio in donne con basse concentrazioni di questo elemento nella dieta non riduce l'incidenza di preeclampsia, ma diminuisce la frequenza di complicanze gravi. Bassi livelli di selenio nel sangue sono associati con una maggiore incidenza di preeclampsia rispetto ai controlli. Anche per altre vitamine \u00e8 stato dimostrato un ruolo nell'incidenza delle malattia.\nAspirina.\nLa prevenzione della preeclampsia con acido acetilsalicilico (Aspirina) \u00e8 ancora oggetto di dibattito per quanto riguarda l'efficacia e la posologia. Generalmente si utilizza nelle donne a rischio, a dosaggi di 60\u2013150\u00a0mg/die. Questo approccio \u00e8 basato sull'osservazione che l'acido acetilsalicilico a bassi dosaggi inibisce l'aggregazione piastrinica e favorisce lo stato vasodilatativo. Gli studi compiuti, per\u00f2, non danno risultati univoci.\nIn maniera favorevole, pur con precise indicazioni, si sono espressi l'American college of obstetricians and gynecologists, la World health organization, il National institute for health and clinical excellence, l'American heart association, l'American stroke association e l'American academy of family practice.\nPrevenzione.\nUno studio scientifico del 2000, e studi successivi, hanno suggerito che una maggiore esposizione allo sperma del partner (sia tramite ingestione da \"fellatio\" che attraverso altre modalit\u00e0 di rapporto sessuale) da parte delle gestanti pu\u00f2 ridurre il rischio della sindrome preeclamptica e quindi dell'eclampsia.\n Ci\u00f2 sembrerebbe legato all'induzione di un fattore di tolleranza per l'HLA (complesso maggiore di istocompatibilit\u00e0) del feto, che si presenta a tutti gli effetti come un \"corpo estraneo\" per il sistema immunitario materno, tramite l'ingestione di HLA paterno\ncontenuto nel liquido seminale."}
{"id": "831653", "revid": "1610933", "url": "https://it.wikipedia.org/wiki?curid=831653", "title": "Iemosco d'acqua", "text": ""}
{"id": "831654", "revid": "124535768", "url": "https://it.wikipedia.org/wiki?curid=831654", "title": "Christen S\u00f8rensen Longomontanus", "text": "Il cognome S\u00f8rensen (in latino \"Severini\", cio\u00e8 \"figlio di Severino\") \u00e8 un patronimico secondo l'uso dei popoli scandinavi. L'appellativo \"Longomontanus\" non \u00e8 un cognome, ma indica in latino soltanto la sua provenienza dal villaggio danese di Longberg (o Langbjerg oggi Lomborg) nei pressi di Lemvig nella regione dello Jutland in Danimarca. Di fatto, per\u00f2, \"Longomontano\" o \"Longberg\" vengono spesso utilizzati come cognomi in molte enciclopedie.\nBiografia.\nFiglio di agricoltori di Longberg nello J\u00fctland, Christen S\u00f8rensen nacque il 4 ottobre 1562. Suo padre, di nome S\u00f8ren (da cui il patronimico S\u00f8rensen), mor\u00ec quando aveva solo otto anni. Un vecchio zio lo adott\u00f2 e lo fece educare a Lemvig, ma dopo tre anni di scuola lo rimand\u00f2 a casa dalla madre, che aveva bisogno del suo aiuto per il lavoro nei campi, a patto che il giovane potesse continuare i suoi studi nei mesi d'inverno con il patrocinio del parroco del villaggio.\nQuesta situazione dur\u00f2 fino al 1577, quando il suo desiderio di ampliare i suoi studi lo indusse a fuggire a Viborg. Dopo avervi frequentato la scuola secondaria pagando la retta con il proprio lavoro ed eccellendo nel calcolo, si trasfer\u00ec nel 1588 a Copenaghen, dove nel 1589 incontr\u00f2 Tycho Brahe. Divent\u00f2 allora suo collaboratore nel grande osservatorio di Uraniborg e vi prest\u00f2 servizio per circa otto anni.\nQuando Tycho lasci\u00f2 la Danimarca, ottenne anch'egli il permesso di lasciare Copenaghen (1\u00ba giugno 1597) per studiare presso l'universit\u00e0 di Rostock in Germania. Nel gennaio 1600 raggiunse Tycho a Praga e vi rest\u00f2 sino ad agosto per completare la teoria del moto lunare. Tornato a Rostock vi prese la laurea e poi torn\u00f2 in Danimarca, dove trov\u00f2 lavoro presso Christian Friis, cancelliere della Danimarca. Nel 1603 divenne direttore della scuola di Viborg, ma dopo due anni ottenne una cattedra all'Universit\u00e0 di Copenaghen. Nel 1607 pass\u00f2 alla cattedra di matematica; posizione che mantenne fino alla sua morte.\nContributi.\nLongomontano port\u00f2 a conclusione gli studi di Tycho Brahe, interrotti dalla sua morte prematura. Mentre le osservazioni astronomiche erano sostanzialmente complete, occorreva processare i dati per calcolare le orbite planetarie e scrivere un trattato che presentasse i risultati in modo organico e sistematico.\nNel 1622 Longomontano complet\u00f2 questo obiettivo pubblicando l\"'Astronomia Danica\", un trattato che ebbe ampia diffusione anche grazie a due ristampe nel 1643 e nel 1663. Le \"Tabulae danicae\", associate al libro, descrivevano il moto dei pianeti con accuratezza confrontabile a quella delle \"Tabulae Rudolphinae\" di Keplero. \nIl re Cristiano IV di Danimarca, al quale era dedicato il trattato ricompens\u00f2 Longomontano con il canonicato di Lunden nello Schleswig.\nLongomontano si scost\u00f2 da Tycho in un solo dettaglio importante: egli ammise la rotazione della Terra su s\u00e9 stessa, eliminando la necessit\u00e0 di una rotazione giornaliera della volta celeste. Per il resto Longomontano non fu un pensatore particolarmente originale. I suoi risultati estremamente accurati erano frutto soprattutto della sua capacit\u00e0 di calcolo, in cui egli si avvalse anche dei logaritmi. Le sue ricerche in matematica, poi, furono orientate alla quadratura del cerchio, un problema di cui si illuse di aver trovato la soluzione.\nOpere.\nI suoi principali contributi alla matematica e all'astronomia furono:"}
{"id": "831657", "revid": "858648", "url": "https://it.wikipedia.org/wiki?curid=831657", "title": "Lega Agraria (Finlandia)", "text": ""}
{"id": "831666", "revid": "1318658", "url": "https://it.wikipedia.org/wiki?curid=831666", "title": "Parco internazionale La Amistad", "text": "Il Parco internazionale La Amistad (in spagnolo: \"Parque Internacional La Amistad\") \u00e8 un parco della pace transfrontaliero che si trova in America Centrale, fra la Costa Rica e Panama. Nel 1982 il parco \u00e8 stato incluso nella rete mondiale di riserve della biosfera, nel 1983 fra i patrimoni dell'umanit\u00e0 dell'UNESCO e, in seguito alle raccomandazioni dell'ente, trasformato dai due governi in un parco della pace nel 1988.\nLa maggior parte del territorio su cui si estende il parco si trova in Costa Rica. Esso \u00e8 composto per la maggior parte di foresta pluviale, ma ricopre anche la zona della Cordigliera di Talamanca, dove si trovano le cime pi\u00f9 alte dei due paesi."}
{"id": "831676", "revid": "14691", "url": "https://it.wikipedia.org/wiki?curid=831676", "title": "Monsters Of Rock", "text": ""}
{"id": "831677", "revid": "75142", "url": "https://it.wikipedia.org/wiki?curid=831677", "title": "Tromsoe", "text": ""}
{"id": "831678", "revid": "6879191", "url": "https://it.wikipedia.org/wiki?curid=831678", "title": "Gobbo del Quarticciolo", "text": ""}
{"id": "831686", "revid": "436907", "url": "https://it.wikipedia.org/wiki?curid=831686", "title": "Sindrome di fine millennio", "text": "Sindrome di fine millennio \u00e8 l'unico album in studio del gruppo musicale italiano Uomini di Mare (di cui faceva parte Fabri Fibra), pubblicato nel novembre 1999 dalla Teste Mobili Records e distribuito da Good Stuff.\nDescrizione.\nPrincipalmente rap, \"Sindrome di fine millennio\" \u00e8 caratterizzato da uno stile underground molto scarno. Le basi, composte da Lato, sono a ritmo lento, caratterizzate da melodie ricorrenti e costanti che rimangono nel sottofondo per fare emergere i lunghi e contorti testi.\nLe canzoni affrontano temi abbastanza semplici e comuni, riguardanti anche la vita di Fabri Fibra e del fratello Nesly Rice.\nLe partecipazioni al disco da parte di artisti emersi nella scena rap e hip hop di allora sono molteplici: El Presidente e DJ Inesha occupano la parte finale della prima traccia del disco, Chime Nadir e DJ Locca collaborano nella quarta traccia, \"Il domani \u00e8 oggi\", Nesly Rice collabora ai brani \"Teste mobili Pt. 1\", \"Non dimentico\" e \"I sogni persi\" e \"Il turno di guardia\", quest'ultimo brano presente anche nel demo \"Fitte da latte\" (1999). Figurano inoltre le collaborazioni di Joe Cassano, MC Word, Chime Nadir, Inoki, DJ Rudy B e Shezan Il Ragio.\nAccoglienza.\nCon il tempo, \"Sindrome di fine millennio\" ha acquisito un notevole successo di critica e oggi \u00e8 considerato un disco culto ed un album storico nell'ambito del rap italiano, importante in particolare per la carriera successiva di Fabri Fibra che da questo album ha avuto la definitiva consacrazione.\nL'interesse sorto per \"Sindrome di fine millennio\" dopo l'arrivo di Fibra alla notoriet\u00e0, nonch\u00e9 la difficile reperibilit\u00e0 del disco originale, spinsero l'artista a prendere in considerazione una sua ripubblicazione, ma fu costretto a rinunciare a causa dei problemi di copyright derivanti dalla presenza di numerosi campioni non autorizzati di brani di altri artisti. Ad ogni modo, pur di renderlo disponibile ai fan, nel dicembre 2015 Fibra ha messo a disposizione l'album per il download gratuito attraverso il suo sito ufficiale."}
{"id": "831687", "revid": "22414", "url": "https://it.wikipedia.org/wiki?curid=831687", "title": "Donna che legge una lettera", "text": ""}
{"id": "831695", "revid": "121667727", "url": "https://it.wikipedia.org/wiki?curid=831695", "title": "Logaritmo integrale", "text": "Il logaritmo integrale, detto anche funzione logaritmica integrale, iperlogaritmo o logologaritmo, \u00e8 una funzione matematica molto utile nella teoria analitica dei numeri.\nPer formula_1 esso \u00e8 definito come:\ndove formula_3 \u00e8 il logaritmo naturale di formula_4 e con l'integrale si intende il valore principale:\nLa funzione formula_6 ha un solo zero positivo, che si presenta per formula_7; tale numero \u00e8 noto come costante di Ramanujan-Soldner.\nSpesso si usa perci\u00f2, per evitare la singolarit\u00e0 nel dominio di integrazione, la versione:\nFunzione integrale esponenziale.\nIl logaritmo integrale \u00e8 strettamente collegato alla funzione integrale esponenziale formula_9\nper tutti gli formula_4 reali positivi diversi da 1. Questa relazione fornisce una rappresentazione in serie del logaritmo integrale:\ndove formula_13 denota la costante di Eulero-Mascheroni.\nTeoria dei numeri.\nIl logaritmo integrale ha un ruolo molto importante nella teoria dei numeri; infatti, il teorema dei numeri primi afferma che:\ndove formula_15 \u00e8 la funzione enumerativa dei primi, ovvero la funzione che indica il numero di numeri primi minori di formula_4. In pratica la formula pu\u00f2 essere usata per avere una buona approssimazione del numero di primi inferiori o uguali a formula_4. Il valore di formula_18 rimane superiore a formula_15 fino a numeri estremamente grandi, tanto che molti matematici pensavano che dovesse rimanere sempre superiore. Nel 1914 per\u00f2 Littlewood dimostr\u00f2 che la differenza formula_20, pur rimanendo positiva fino a numeri estremamente grandi, in seguito cambia di segno infinite volte, per cui esistono infiniti valori di formula_4 per i quali formula_15 \u00e8 maggiore di formula_23\nNel 1933 il matematico sudafricano Stanley Skewes dimostr\u00f2 un limite superiore per il pi\u00f9 piccolo di tali valori. Assumendo che l'ipotesi di Riemann sia vera, egli valut\u00f2 tale limite in circa formula_24. In seguito questo limite, immensamente grande, \u00e8 stato notevolmente abbassato, e attualmente \u00e8 di (C. Bay &amp; R.H. Hudson, 2000).\nSviluppo asintotico.\nIl comportamento asintotico per formula_25 \u00e8:\ndove formula_27 \u00e8 la notazione O-grande. L'espansione completa ha la forma:\no equivalentemente:"}
{"id": "831696", "revid": "71155", "url": "https://it.wikipedia.org/wiki?curid=831696", "title": "Longomontanus", "text": ""}
{"id": "831697", "revid": "36348", "url": "https://it.wikipedia.org/wiki?curid=831697", "title": "Henri R\u00e8gnier", "text": ""}
{"id": "831698", "revid": "287204", "url": "https://it.wikipedia.org/wiki?curid=831698", "title": "Campionati mondiali di canoa/kayak 1974", "text": "Gli 11esimi Campionati mondiali di canoa/kayak si sono svolti a Citt\u00e0 del Messico (Messico) nel 1974."}
{"id": "831701", "revid": "125636689", "url": "https://it.wikipedia.org/wiki?curid=831701", "title": "Mirra (Alfieri)", "text": "Mirra \u00e8 una tragedia scritta tra il 1784 e 1786 da Vittorio Alfieri; \u00e8 l'ultima realizzata dopo il \"Saul\".\nLa tragedia \u00e8 incentrata sul sentimento incestuoso che prova la giovane Mirra nei confronti del padre Ciniro, e sul conflitto interiore della protagonista. Infatti Mirra contemporaneamente maledice il fato per averla fatta nascere figlia del padre e anche la madre per gelosia; tuttavia prova anche uno struggente senso di colpa. Quindi il conflitto interiore che si viene a instaurare \u00e8 fra la passione incestuosa e la natura insieme alle convenzioni sociali. Mirra si liberer\u00e0 da una situazione insostenibile, apparendo per\u00f2 rea ai suoi familiari.\nTrama.\nIl re di Cipro Ciniro e la regina Cecri promettono la loro unica figlia Mirra in sposa a Pereo, futuro re dell'Epiro. Mirra, per\u00f2, \u00e8 stata condannata da Venere ad amare il padre a causa di un oltraggio alla bellezza della dea perpetrato da Cecri. Euricl\u00e8a, nutrice di Mirra, completa i personaggi della tragedia.\nAtto I.\nEuricl\u00e8a e la regina si confidano le proprie preoccupazioni sullo stato di salute di Mirra, che vedono infelice nonostante il fidanzamento con Pereo, principe dalle virt\u00f9 ammirevoli. Euricl\u00e8a fa a Cecri un pietoso racconto dei tormenti a cui Mirra \u00e8 in preda, che le fanno pensare che la giovane non riesca ad amare Pereo, anche se \u00e8 certa che non vi sia nessun altro a cui si possa rivolgere il suo affetto.\nCiniro dice poi alla moglie che, anche se la ragion di stato lo spinge a farsi amico il re dell'Epiro, non potr\u00e0 mai costringere Mirra a sposarsi contro la propria volont\u00e0 (\u00abPadre, mi fea natura; il caso, re.\u00bb), e chiede a Cecri di riferirlo alla figlia.\nAtto II.\nCiniro fa chiamare Pereo, che \u00e8 felice di avere come futuro genero, e gli domanda se \u00e8 convinto che Mirra ne ricambi l'amore. Pereo descrive lo strano \ne indeciso comportamento di Mirra, che oscilla tra il desiderio di affrettare il matrimonio e quello di rinviarlo, senza mai dare giustificazioni. Egli si dice disposto a rinunciare a Mirra piuttosto che vederla infelice, se ella non lo ama.\nQuando Mirra e Pereo si incontrano, ella si conferma nella sua condotta tentennante, ma giura che comunque non sposer\u00e0 altri che lui, e infine chiede che il matrimonio abbia luogo immediatamente, a condizione che lei e Pereo lascino il paese, per sempre, il giorno seguente.\nQuindi si incontrano Mirra ed Euricl\u00e8a. Quest'ultima dice alla ragazza che \u00e8 stata al tempio di Venere, per invocare un aiuto per Mirra stessa, ma che le \u00e8 parso che la dea rifiutasse sdegnosamente i suoi voti, invitandola a lasciare il tempio. Mirra conferma di volersi sposare, ma dice di sentire che la morte si appressa e che morir\u00e0 in brevissimo tempo.\nAtto III.\nHa luogo un colloquio tra Mirra e i suoi genitori. La giovane continua ad essere assillata dai tormenti, ma riconosce i grandi pregi di Pereo, e ottiene da Ciniro e Cecri il loro consenso a farle lasciare Cipro il giorno dopo lo sposalizio, quindi si ritira per preparare l'imminente solennit\u00e0.\nCecri confessa a Ciniro che una volta, ebbra di felicit\u00e0 al pensiero di avere un marito e una figlia cos\u00ec meravigliosi, giunse ad insultare Venere, rifiutando di offrirle incenso, e vantandosi che la bellezza di Mirra avrebbe attratto a Cipro pi\u00f9 devoti che il culto della dea. Dopo quell'episodio ebbero inizio le sofferenze di Mirra.\nCiniro crede che l'unica salvezza per Mirra sia di lasciare Cipro immediatamente. Pereo si sente inquieto all'idea di una partenza cos\u00ec improvvisa, a cui ora viene sollecitato anche da Ciniro e Cecri, ma si lascia convincere che \u00e8 per poter meglio disporre dell'amore di Mirra e si dispone ai preparativi.\nAtto IV.\nMirra dice a Euricl\u00e8a di essere pronta per la cerimonia e di essere dispiaciuta di non poterla portare con s\u00e9. Giunge Pereo, e Mirra gli assicura di essere pronta a una vita di felicit\u00e0 con lui, e che sar\u00e0 lui che la liberer\u00e0 dalle proprie sofferenze, ma gli dice che non dovr\u00e0 nominare mai pi\u00f9 Cipro o i suoi genitori.\nSi comincia a preparare il rito, ed entrano i sacerdoti e il coro. Si cantano alcuni inni, durante i quali Mirra \u00e8 colta da un momento di parossismo, inizia a dire parole insensate e annuncia che le Furie si sono impossessate di lei. Nell'orrore generale, Pereo annuncia la fine della loro unione, e fugge disperato. Ciniro rimprovera la figlia per il suo comportamento.\nQuando rimane sola con la madre, Mirra accusa Cecri di essere la causa di tutta la propria infelicit\u00e0 per averla messa al mondo e le dice che avrebbe dovuto aiutarla ad uccidersi, ma poi, confusa, le chiede perdono, e sostiene che c'\u00e8 una forza misteriosa che parla in lei.\nAtto V.\nCiniro \u00e8 addolorato per la morte di Pereo, di cui \u00e8 appena venuto a conoscenza. Giunta Mirra, le racconta che Pereo si \u00e8 tolto la vita subito dopo la sua partenza.\nCiniro \u00e8 convinto che Mirra sia innamorata di qualcun altro, e le fa capire che acconsentir\u00e0 all'unione, per la sua felicit\u00e0, chiunque egli sia, ma insiste per sapere di chi si tratta. Mirra risponde confusamente cercando di nascondere il segreto, ma infine, esausta e messa alle strette dalle insistenze del padre, fa la terribile ammissione di essere innamorata di Ciniro stesso, che rimane inorridito. Mirra, appena terminata la confessione, sfila la spada a Ciniro e si trafigge mortalmente.\nEntrano Cecri ed Euricl\u00e8a, ma non possono far altro che ascoltare la triste storia dalle labbra di Ciniro. Mirra muore, rimproverando Euricl\u00e8a di non averle procurato una spada prima che confessasse al padre il suo iniquo amore:\nCommento.\nLa novit\u00e0 straordinaria della tragedia \u00e8 che al centro non presenta pi\u00f9 il \"Titano\" alfieriano, con la sua febbre di grandezza e la lotta contro i limiti che la ostacolano, ma un'umanit\u00e0 pi\u00f9 semplice, in cui si mescolano nobilt\u00e0 spirituale e debolezza ed in cui si rivela la miseria universale del vivere. Dopo la celebrazione della magnanimit\u00e0 indomita, in questa tragedia Alfieri effonde la sua piet\u00e0 per l'infelice sorte degli uomini, simboleggiata da Mirra, in particolare dal suo dissidio interiore, innocente e colpevole, vittima di un \"qualcosa\" che si sviluppa dentro di lei e di cui non \u00e8 responsabile, ma da cui \u00e8 contaminata e distrutta. Non vi \u00e8 pi\u00f9 lo scontro della volont\u00e0 dell'eroe con il mondo esterno, ma il conflitto si trasferisce nel profondo della coscienza, tra la passione sconvolgente, che nulla pu\u00f2 soffocare, e la legge morale che l'eroina accetta senza residui. La tragedia si interiorizza, l'eroe non \u00e8 pi\u00f9 un essere gigantesco e monolitico, ma una figura intimamente contrastata e perplessa."}
{"id": "831706", "revid": "112057281", "url": "https://it.wikipedia.org/wiki?curid=831706", "title": "Maserati Kyalami", "text": "La Maserati Kyalami \u00e8 un'automobile con carrozzeria coup\u00e9 realizzata dalla casa automobilistica italiana Maserati, prodotta dal 1976 al 1983.\nLa storia.\nIl contesto.\nNel 1974, in un periodo di agitazione finanziaria, la Citro\u00ebn aveva messo in liquidazione la Maserati, di cui era proprietaria. Maserati pass\u00f2 quindi nelle mani di un consorzio formata dalla GEPI e Alejandro De Tomaso, proprietario e fondatore della De Tomaso Automobili.\nNel pieno di un periodo di riorganizzazione aziendale, De Tomaso si trov\u00f2 cos\u00ec nella difficile situazione di dover mettere in cantiere una nuova coup\u00e9 ammiraglia Maserati nonostante le ristrettezze finanziarie in cui si trovava.\nNon avendo le risorse necessarie per progettare una nuova automobile da zero, la soluzione fu quella di partire da un progetto esistente: la De Tomaso Longchamp.\nLa Longchamp e la Kyalami.\nLa Longchamp era una coup\u00e9 a quattro posti che De Tomaso aveva affiancato alla sua berlina a quattro porte, la Deauville. Disegnata da Tom Tjaarda per Ghia, era piuttosto squadrata e conservatrice nelle forme ispirate dalla Mercedes SLC; motorizzata con un V8 small block Ford \"351 Cleveland\" prodotto negli Stati Uniti, non aveva tuttavia riscosso grande successo.\nDe Tomaso affid\u00f2 il non facile compito di fare della Longchamp una Maserati a Pietro Frua.\nFrua mise mano al disegno di Tjaarda e il risultato fu la Kyalami: 25\u00a0mm pi\u00f9 bassa, 50 pi\u00f9 lunga e 20 pi\u00f9 larga dell'auto da cui derivava.\nDoppi fari tondi sostituivano quelli rettangolari della Longchamp, un nuovo cofano scolpito a tutta ampiezza che culminava in una calandra pi\u00f9 sottile ed arrotondata, tipicamente Maserati; i paraurti erano stati snelliti e inediti fari posteriori allungati enfatizzavano la larghezza della vettura. Frua provvide anche a stondare molti spigoli vivi della carrozzeria, a far montare paraurti avvolgenti meno invadenti ed a spostare gli sfoghi d'aria dell'abitacolo dal montante C ai lati del lunotto posteriore.\nTutti questi cambiamenti enfatizzavano l'eleganza classica della vettura, che alla fine assomigliava molto alla Maserati Mexico della Vignale.\nFu l'ultima Maserati disegnata da Pietro Frua, dopo 25 anni di collaborazione.\nLa nascita.\nLa Kyalami, siglata internamente \"Tipo 129\", venne quindi presentata al Salone dell'automobile di Ginevra del 1976. La Kyalami non seguiva la tradizione Maserati di dare alle proprie vetture l'evocativo nome di un vento (Mistral, Ghibli, Khamsin, Bora), bens\u00ec quella altrettanto affermata di battezzare le proprie vetture col nome di un circuito teatro di una vittoria sportiva (Sebring, Indy, Mexico).\nProprio al Circuito di Kyalami, infatti, la Cooper T81 Maserati di Pedro Rodr\u00edguez motorizzata col motore Maserati V12 \"Tipo 10/F1\" si era aggiudicata il Gran Premio del Sud Africa di Formula 1 del 1967.\nLa tecnica.\nLa carrozzeria, molto simile a quella della De Tomaso Longchamp, era quella di una coup\u00e9 a due porte e quattro posti. Con la Kyalami la Maserati ritornava perci\u00f2 a produrre una grande coup\u00e9 a tre volumi, perfetta erede della Mexico, cui peraltro somigliava.\nSe il pianale d'acciaio era quello della Longchamp, la meccanica era chiaramente Maserati, imparentata con quella della futura Quattroporte III.\nPer il propulsore la scelta cadde sul V8 bialbero di 4,2 litri e 265 CV a 6000 giri/min; dal 1978 venne resa disponibile anche una versione con un V8 di 4,9 litri e 290 CV. Successivamente un inasprimento delle normative sulle emissioni inquinanti costrinse la Maserati ad adottare un nuovo impianto di scarico, che ridusse la potenza del 4.2 a 253 CV. Il motore era accoppiato ad un cambio manuale ZF a 5 marce, oppure su richiesta ad un automatico a 3 marce Borg-Warner.\nLe sospensioni erano indipendenti a quadrilateri deformabili sulle quattro ruote; quello posteriori avevano la particolarit\u00e0 di essere montate su un telaio ausiliario, soluzione derivata dalla Maserati Khamsin. Un'altra particolarit\u00e0 condivisa con la Khamsin erano i doppi serbatoi per il carburante, collocati all'altezza del bagagliaio, uno per lato. I freni erano tutti a disco ventilati, con doppio circuito idraulico servoassistito, con quelli posteriori entrobordo; era di serie un servosterzo autocentrante della ZF.\nLa Kyalami 4.9.\nA partire dal 1978 fu offerta anche la Kyalami con il pi\u00f9 potente motore V8 da 4930\u00a0cm\u00b3, la \"Tipo 129/49\". Era l'otto cilindri bialbero che aveva debuttato sulla Ghibli SS qualche anno prima, lo stesso della Khamsin. Con 280 CV a 5.600 giri/min la velocit\u00e0 massima saliva a 245\u00a0km/h e la guida risentiva positivamente dell'abbondante coppia.\nAnche il V8 4.9 fu penalizzato dalle normative sulle emissioni inquinanti, e dovette adottare un impianto di scarico pi\u00f9 restrittivo che ne ridusse la potenza a 257 CV. Con questa motorizzazione era offerto di serie il cambio automatico a 3 marce Borg Warner, mentre il manuale a cinque rapporti era optional.\nL'abitacolo.\nGli interni della Kyalami riflettevano i gusti della clientela per cui era costruita: eleganza e lusso discreti, comfort e guida rilassata. Come si conviene ad una Gran Turismo, l'abitacolo della Kyalami era ampio e spazioso. Grazie alla forma squadrata del tetto anche per i due passeggeri posteriori vi era abbondante spazio in altezza. Gli interni erano completamente rivestiti in pregiata pelle Connolly con l'unica eccezione la plancia, la quale era invece foderata in camoscio per ridurre i riflessi sul parabrezza. Spessi sovratappeti completavano la dotazione.\nCome da tradizione Maserati la Kyalami offriva una strumentazione molto completa, prodotta dalla Jaeger: oltre al tachimetro ed al contagiri montati di fronte al pilota, vi erano infatti altri cinque strumenti analogici montati sulla plancia, al di sopra del tunnel della trasmissione. Il conducente disponeva cos\u00ec di un indicatore del livello di carica della batteria e del carburante, termometro dell'olio, termometro dell'acqua e di un orologio.\nSulla console centrale erano riportati i comandi dell'aria condizionata, dei vetri elettrici e, naturalmente, la leva del cambio.\nNonostante l'ingombro dei doppi serbatoi di carburante, il bagagliaio aveva un'adeguata capacit\u00e0 di circa 250 litri.\nLa produzione.\nTra il 1976 e il 1983 vennero vendute solo 210 Kyalami, di cui 25 dotate del cambio automatico; 43 esemplari (quasi il 25% della produzione) furono importati in Inghilterra. Non c'\u00e8 tuttavia unanimit\u00e0 sui numeri della produzione, che variano tra i 180 e 210 esemplari; quelli riportati sono tratti dalla pubblicazione \"Maserati. Catalogue Raisonn\u00e9 1926-2003\" di Gianni Cancellieri.\nA causa della sua rarit\u00e0 le riviste specializzate hanno parlato molto poco della Kyalami; tuttavia l'esperienza diretta dei proprietari, tra i quali il fondatore di Quattroruote Gianni Mazzocchi, ha confermato la validit\u00e0 del telaio, un'ottima maneggevolezza nonch\u00e9 l'eccellente erogazione di coppia e potenza del V8 4.9. Purtroppo, come altre Maserati a lei contemporanee, la Kyalami non ha avuto il successo che le sue doti superiori alla media della concorrenza le facevano meritare."}
{"id": "831708", "revid": "297031", "url": "https://it.wikipedia.org/wiki?curid=831708", "title": "Unione economica e monetaria", "text": "Un'unione economica e monetaria \u00e8 un insieme di Stati nel quale vige un mercato unico con una moneta comune in seguito ad un accordo commerciale, rappresentando il quinto stadio dell'integrazione economica; si distingue dalla mera unione monetaria (ad esempio l'Unione monetaria latina nel XIX secolo) la quale non prevede l'obiettivo del mercato unico."}
{"id": "831716", "revid": "1573940", "url": "https://it.wikipedia.org/wiki?curid=831716", "title": "Achatina achatina", "text": "Achatina achatina (), \u00e8 una chiocciola di origine africana che fa parte della famiglia Achatinidae.\nDescrizione.\n\"Achatina achatina\" \u00e8 la chiocciola terrestre pi\u00f9 grande al mondo, infatti \u00e8 l'esemplare pi\u00f9 grande mai documentato, chiamato \"Gee Geronimo\", \u00e8 lunga (compreso corpo e guscio) poco pi\u00f9 di 39 centimetri, con un guscio di circa 27 centimetri e con un peso complessivo tra i 900 e i 1000 grammi.\n\"Achatina achatina\" presenta dei caratteri che la rendono mediamente facile da distinguere dalle altre chiocciole del genere Achatina e Archachatina). Innanzitutto come tutte le Achatina, ha un guscio che termina in maniera abbastanza appuntita, quindi questo la differenzia in modo netto dalle Archachatina (basta controllare se la \"punta\" \u00e8 appuntita o molto smussata). Inoltre anche la grana della pelle risulta pi\u00f9 \"grezza\" e \"grossolana\" rispetto a quella delle Archachatina. Infine nessuna Archachatina presenta una colorazione troppo simile sia al guscio che al piede della Achatina achatina. Distinguerle dalla forma del guscio \u00e8 importante, perch\u00e9 altrimenti un occhio non allenato potrebbe confonderle con delle Archachatina. Infatti le Achatina achatina hanno una particolarit\u00e0 unica nel genere Achatina: presentano un solco a forma di \"V\" sulla parte posteriore del piede (coda), identico a quello che hanno tutte le Archachatina, e che ne caratterizza il genere.\nLe differenze dalle altre Achatina invece bisogna ricercarle nella colorazione del guscio e della pelle:\n-il guscio \u00e8 particolare, perch\u00e9 la colorazione ricorda il manto di una tigre (infatti viene chiamata tiger-snail, lumaca-tigre). Come una tigre infatti, presenta bande (pi\u00f9 o meno larghe) alternate gialle e nere. Il colore giallo pu\u00f2 variare dal giallo acceso al marrone chiaro. Nessun'altra chiocciola del genere Achatina presenta delle strisce simili. Esiste una sottospecie (o semplice forma... ancora non \u00e8 stato definito esattamente) che ha il guscio con le strisce nere parzialmente o totalmente inesistenti (Achatina achatina sp. depravata)\n-la pelle \u00e8 caratterizzata dalla colorazione scura. Infatti la pigmentazione pi\u00f9 tipica \u00e8 una base grigia sovrastata da sfumature nere. \u00c8 un carattere abbastanza variabile nelle tonalit\u00e0 (addirittura degli esemplari presentano una base pi\u00f9 o meno rosa/rossa con le sfumature nere sopra) e nella saturazione dei colori (si passa da pelle nero pece a pelle grigia a pelle rossastra). Per\u00f2 tutte le Achatina achatina hanno in comune le sfumature che tendono verso il nero.\nBiologia.\nAlimentazione.\nSono praticamente onnivore, anche se le varie chiocciole presentano degli spiccati gusti individuali. Infatti, ci\u00f2 che una chiocciola predilige, non \u00e8 detto che piaccia ad un'altra. Pi\u00f9 in generale, la dieta di una achatina deve essere composta principalmente da frutta e verdura e in minima parte da carne e altri alimenti (come i croccantini per cani/gatti o i pellet per pesci e tartarughe). Non tutte le chiocciole accettano la carne (cruda o cotta). La cosa migliore da fare \u00e8 variare il pi\u00f9 possibile il cibo fornito loro, in particolare frutta e verdura, alternandole una volta a settimana con i cibi elencati sopra. Solitamente sono particolarmente graditi cetrioli, zucchine, mele, insalata, radicchio, pomodori e gran parte della frutta. La frutta deve essere fornita ben matura, al contrario verr\u00e0 probabilmente rifiutata. Sono da evitare prodotti acidi (agrumi) e piccanti (peperoni, peperoncini eccetera). Inoltre, \u00e8 meglio non somministrare farinacei e alimenti lavorati destinati alla consumazione umana.\n \u00c8 indispensabile mettere a disposizione una fonte costante di calcio. Infatti le Achatina ne hanno costante bisogno per la crescita e il mantenimento del guscio. \nIl metodo pi\u00f9 utilizzato per questo scopo \u00e8 basato sull'introduzione nel terrario di uno o pi\u00f9 ossi di seppia, che sono composti quasi totalmente da carbonato di calcio, che le chiocciole raschiano tramite la radula e ingeriscono. La radula \u00e8 una particolare lingua che presenta sulla sua parte superiore alcune centinaia di dentelli cornei. Questi dentelli vengono utilizzati dalla chiocciola per grattare il cibo dalle superfici e portarne alla bocca i frammenti. Poich\u00e9 tale apparato \u00e8 soggetto a usura, viene continuamente rinnovato a partire dal fondo della bocca della chiocciola.\nRiproduzione.\nSono ermafroditi incompleti, cio\u00e8 in un solo esemplare sono presenti entrambi i sessi, ma non pu\u00f2 autofecondarsi. Quindi perch\u00e9 l'accoppiamento avvenga sono sempre necessari due esemplari che si scambiano lo sperma. Dopo circa 20 giorni dall'accoppiamento i due esemplari deporranno le uova (il tempo per la deposizione pu\u00f2 variare molto) in una buca scavata nel substrato e le lasceranno l\u00ec a schiudersi. Il numero di uova \u00e8 molto variabile in base alla grandezza dell'esemplare; si pu\u00f2 passare da una cinquantina di uova, a svariate centinaia. Le uova per schiudersi in media ci mettono una ventina di giorni (anche qui il tempo \u00e8 molto variabile a seconda della temperatura). Una volta schiuse, i piccoli non cominceranno subito a cercare cibo, ma prima mangeranno tutto quello che resta delle uova. Una volta nutritisi delle uova, inizieranno a cercare altro cibo. Non esistono cure parentali in questa specie.\nDistribuzione e habitat.\nVive in alcune zone dell'Africa quali: Costa d'Avorio, Ghana, Togo, Benin e Nigeria.\nAllevamento.\nLe Achatina achatina sono relativamente facili da allevare. I principali parametri da tenere sotto controllo sono umidit\u00e0 e temperatura. Queste chiocciole amano infatti temperature alte, tra i 26 e i 28\u00a0\u00b0C e un'umidit\u00e0 dell'80-90%. Sotto i 10\u00a0\u00b0C sopravviene la morte, mentre tra i 10 e i 18\u00a0\u00b0C la chiocciola cade in letargo, che durer\u00e0 finch\u00e9 la temperatura e l'umidit\u00e0 non torneranno a valori pi\u00f9 alti. In questo periodo, la chiocciola si opercola, cio\u00e8 crea un opercolo formato da muco incrostato all'entrata del guscio, in maniera da separarsi dall'ambiente circostante. In questo stato le chiocciole possono resistere per svariati mesi (solo se ben nutrite e in forze). Non \u00e8 consigliato far opercolare le chiocciole non ancora adulte o sufficientemente grandi, potrebbero non superare il letargo. Infine, le Achatina possono superare indenni dei periodi non troppo lunghi a temperature attorno ai 40\u00a0\u00b0C.\nPer motivi sia di clima sia di possibili (e probabili) fughe, dovremmo alloggiarle in un terrario apposito. I migliori in assoluto sono i terrari in vetro con doppia presa d'aria, una in basso su un lato e una sopra, in modo da avere un minimo circolo d'aria che evita troppo ristagno d'acqua e l'asfissia. Il substrato di allevamento dovr\u00e0 essere profondo abbastanza da permettere alla chiocciola di potersi interrare totalmente (guscio compreso). Dato le spiccate abitudini fossorie, dovremmo fornire un substrato morbido e che assorba l'acqua, in modo che rimanga umido ma non bagnato. Inoltre dovr\u00e0 essere anche a pH neutro in modo da non compromettere la salute della chiocciola (dato che ci passer\u00e0 sopra o dentro, la maggior parte della sua vita). Uno dei migliori materiali per fare il substrato \u00e8 la fibra di cocco, sia per consistenza, pH e assorbenza.\nPer le Achatina achatina non \u00e8 importante mettere nel terrario rami o altri appigli per far arrampicare le chiocciole, perch\u00e9 sono molto pigre."}
{"id": "831717", "revid": "1318658", "url": "https://it.wikipedia.org/wiki?curid=831717", "title": "Complesso di tombe Goguryeo", "text": "Il complesso di tombe Goguryeo () \u00e8 un sito archeologico situato in Corea del Nord. Nel luglio del 2004 divenne il primo sito del paese ad essere incluso nell'elenco dei patrimoni dell'umanit\u00e0 dell'UNESCO. \nIl complesso consiste di 63 singole tombe risalenti al regno Goguryeo, uno dei tre regni di Corea, situate nelle citt\u00e0 di Pyongyang e Nampo. Questo fu uno dei pi\u00f9 forti regni della penisola coreana e del nordest della Cina fra il V e il VII secolo.\nMolte delle tombe hanno pareti magnificamente dipinte; questo \u00e8 tutto ci\u00f2 che ci resta della cultura Goguryeo, circa 10.000 sepolture delle quali circa 90 riportano decorazioni (parte di queste tombe si trova in Cina). Nelle tombe nord-coreane si pensa venissero sepolti i membri della famiglia reale.\nI dipinti sono molto colorati e mostrano scene della vita di tutti i giorni, oltre a scene tratte dalla mitologia coreana di quel periodo."}
{"id": "831728", "revid": "33689", "url": "https://it.wikipedia.org/wiki?curid=831728", "title": "Inquadratura e movimenti della macchina da presa", "text": ""}
{"id": "831729", "revid": "71155", "url": "https://it.wikipedia.org/wiki?curid=831729", "title": "Dissonanze Festival", "text": ""}
{"id": "831732", "revid": "174925", "url": "https://it.wikipedia.org/wiki?curid=831732", "title": "Teorema delle sezioni parallele", "text": "Il teorema delle sezioni parallele afferma che, in un solido a punta (cono, piramide), condotti dei piani paralleli alla base del solido, i solidi individuati sono simili e il loro rapporto di similitudine \u00e8 il rapporto tra le altezze (distanza del piano parallelo dal vertice), il rapporto tra le aree \u00e8 il quadrato del rapporto tra le altezze, e il rapporto tra i volumi \u00e8 il cubo del rapporto tra le altezze."}
{"id": "831734", "revid": "1003787", "url": "https://it.wikipedia.org/wiki?curid=831734", "title": "Andr\u0117j Kunicki", "text": "Carriera.\nCiclista con qualit\u00e0 di passista e di cronoman, si mise in luce tra i dilettanti sia con la maglia della Nazionale bielorussa sia con la formazione dilettantistica italiana Palazzago-Vellutex, di cui vest\u00ec la divisa insieme al connazionale Branisla\u016d Samojla\u016d.\nNel 2005 colse risultati importanti in corse abbastanza impegnative: si aggiudic\u00f2 sei vittorie, tra le quali il Gran Premio Palio del Recioto in Veneto, la Firenze-Viareggio e una tappa del Giro delle Regioni. Nello stesso anno si piazz\u00f2 inoltre secondo sia nel campionato nazionale su strada che in quello a cronometro.\nNel 2006, dopo l'avvio di stagione, lasci\u00f2 la Palazzago per tornare in patria e l\u00ec prese parte ad alcune gare, tra cui la corsa open Memorial Oleg Dyachenko in cui si classific\u00f2 quinto. Dopo il secondo posto nel campionato nazionale a cronometro partecip\u00f2 alla prova a cronometro del Campionato europeo Under 23 classificandosi sesto. Nel mese di agosto la formazione professionistica Acqua &amp; Sapone lo ingaggi\u00f2 assieme al connazionale Samojla\u016d come stagista e gli consent\u00ec di prendere parte ad alcune gare professionistiche in Italia.\nA settembre partecip\u00f2 ai Campionati del mondo svoltisi a Salisburgo e nella categoria Under 23 si classific\u00f2 sedicesimo nella prova a cronometro e sessantatreesimo in quella in linea. Nel 2007 debutt\u00f2 definitivamente come professionista nell'Acqua &amp; Sapone-Caff\u00e8 Mokambo. A maggio partecip\u00f2 al Giro d'Italia, che concluse ottantacinquesimo, e a giugno fece suo il campionato bielorusso a cronometro.\nNel 2008 vinse nuovamente il campionato bielorusso a cronometro. Da giugno 2009 e per tutto il 2010 veste la divisa della Quick Step, squadra belga iscritta al circuito UCI ProTour. Rimane svincolato alla fine della stagione 2010."}
{"id": "831735", "revid": "106908", "url": "https://it.wikipedia.org/wiki?curid=831735", "title": "Paul Verhoeven (disambigua)", "text": ""}
{"id": "831739", "revid": "1031941", "url": "https://it.wikipedia.org/wiki?curid=831739", "title": "Madai", "text": "Madai \u00e8 un personaggio biblico, menzionato due volte nella Bibbia. Secondo il libro della Genesi \u00e8 figlio di Jafet e uno dei sedici nipoti di No\u00e8. Gli studiosi della Bibbia hanno identificato in Madai il capostipite di diversi popoli, dai Mitanni ai Medi. I Medi, riconosciuti come suoi discendenti, venivano anche definiti \"Madai\" da fonti assire ed ebraiche.\nSecondo il libro Libro dei Giubilei (10:35-36), Madai spos\u00f2 una figlia di Sem e prefer\u00ec vivere presso la sua famiglia che stabilirsi nella terra ereditata da Jafet oltre il Mar Nero. Cos\u00ec chiese ai suoi cognati Elam, Assur e Arpacsad di cedergli la terra che avrebbe avuto il suo nome, la Media.\nSia i Mitanni che i Medi sono ritenuti popoli indoariani. Nelle opere pi\u00f9 antiche della religione zoroastriana la prima patria della razza ariana era un posto leggendario chiamato \"Airyanem Vaejah\" - tradizionalmente (ad esempio nel \"Bundahish\" 29:12) associato con Arran e la valle del fiume Araks, che sorge vicino al Monte Ararat.\nUn altro verso dei \"Giubileo\" (8:5) sostiene che una figlia di Madai chiamato Milcah spos\u00f2 Cainam, un avo di Abramo citato anche nella Genesi dei LXX."}
{"id": "831743", "revid": "599013", "url": "https://it.wikipedia.org/wiki?curid=831743", "title": "Bernd Duvigneau", "text": "Ha vinto una medaglia d'oro nel K4\u00a01000\u00a0m a Mosca 1980 e una di bronzo a Montr\u00e9al 1976."}
{"id": "831751", "revid": "32428", "url": "https://it.wikipedia.org/wiki?curid=831751", "title": "Tronco brachiocefalico", "text": ""}
{"id": "831753", "revid": "767487", "url": "https://it.wikipedia.org/wiki?curid=831753", "title": "The Experiment - Cercasi cavie umane", "text": "The Experiment - Cercasi cavie umane (\"Das Experiment\") \u00e8 un film del 2001 diretto da Oliver Hirschbiegel, tratto dal romanzo \"Black Box\" di Mario Giordano, basato a sua volta sugli eventi pertinenti l'esperimento carcerario di Stanford, condotto nel 1971 dallo psicologo statunitense Philip Zimbardo.\nNel 2010 \u00e8 stato realizzato un remake statunitense dal titolo \"The Experiment\".\nTrama.\nIl tassista ed ex reporter Tarek Fahd legge su un giornale la pubblicit\u00e0 di un esperimento organizzato da una squadra di psicologi, nel quale per due settimane dei volontari, in cambio di 4.000 marchi (circa 2.000 euro), dovranno impersonare guardie e detenuti in una finta prigione. Pensando di poterne ricavare un buono scoop, va a parlarne al suo ex caporedattore. Si procura anche degli occhiali che possono inviare video ad un videoregistratore portatile camuffato da walkman.\nMa il primo avvertimento che viene dato ai volontari \u00e8 che coloro che verranno selezionati per impersonare dodici detenuti dovranno rinunciare a gran parte della loro privacy e dei loro diritti civili. In compenso \u00e8 espressamente vietato qualunque atto di violenza da parte di chiunque, pena l'espulsione. I volontari che dovranno impersonare otto guardie avranno il compito di assicurare il rispetto delle regole e mantenere l'ordine. L'esperimento verr\u00e0 tenuto sotto videosorveglianza 24 ore su 24 e potr\u00e0 venir sospeso o interrotto in qualunque momento. Prima dell'inizio dell'esperimento, Tarek ha un incidente stradale con Dora. La ragazza torna dal funerale del padre, la cui morte l'ha profondamente scossa. I due passano la notte insieme, ma dall'indomani Dora perde le tracce di Tarek.\nL'esperimento ha inizio. Sulle prime i detenuti vedono l'esperimento come un gioco, prendono poco sul serio le guardie e canzonano il tentativo di queste di mantenere un rigoroso ordine. Il clima inizia per\u00f2 a cambiare fin dall'ora di pranzo del primo giorno, a causa del comportamento di Tarek, che inizia a sfidare con seriet\u00e0 il potere delle guardie: al prigioniero Sch\u00fctte, infatti, viene intimato di bere il suo latte (una delle regole \u00e8 che i pasti vanno consumati per intero), ma Sch\u00fctte dichiara che il latte gli fa male. Di fronte alle insistenze del secondino Eckert, che nella vita impersona Elvis Presley, Tarek beve il latte di Sch\u00fctte.\nLa prima rivolta collettiva, innescata anch'essa da Tarek, avviene dopo sole 36 ore. Le guardie iniziano a vederlo come un elemento di disturbo, tanto che il terzo giorno lo portano in un locale privo di telecamere per vendicarsi su di lui fisicamente e consigliargli di far richiesta agli psicologi di abbandonare l'esperimento. Le guardie, guidate da un senso fanatico delle regole, si sono presto trasformate in carnefici, umiliando i prigionieri, insultandoli, facendo uso della violenza. La tensione generale tra i detenuti peggiora di ora in ora, al punto che al quinto giorno la dottoressa Grimm, ritenendo che l'esperimento stia prendendo una piega pericolosa e abbia gi\u00e0 fornito dati a sufficienza, propone di interrompere tutto. L'esperimento invece viene lasciato andare avanti e per di pi\u00f9 il professor Thon, che sta a capo dell'\u00e9quipe, si assenta per un giorno. Nel frattempo, un compagno di cella di Tarek, Steinhoff, ha capito che \u00e8 un giornalista. A sua volta Tarek ha compreso che Steinhoff \u00e8 un militare, incaricato di studiare da vicino l'esperimento.\nPer i detenuti \u00e8 previsto un giorno di visita. Tarek prevede di incontrare il proprio caporedattore, ma all'appuntamento si presenta Dora, che cercandolo nel suo appartamento vi si \u00e8 installata e ha rintracciato il contratto che lega Tarek all'esperimento. Durante la visita Dora invita Tarek ad andare immediatamente via con lei, ma Tarek si rifiuta di lasciare la prigione e informa la donna che tramite una guardia, Bosch, le far\u00e0 avere qualcosa, pregandola di consegnare il tutto al caporedattore e di aspettare i nove giorni che restano perch\u00e9 l'esperimento finisca.\nLa guardia Berus, per\u00f2, scopre il gioco di Bosch, si presenta al suo posto alla caffetteria e dice a Dora che Tarek ha cambiato idea. Interpretando le manovre di Bosch e Tarek come un sabotaggio e che tutto sia stato congegnato fin dall'inizio per mettere le guardie alla prova, Berus propone l'isolamento totale dall'esterno sia della prigione che delle sale di controllo. Tarek viene rinchiuso in isolamento nella \"black box\". Sch\u00fctte si oppone al maltrattamento di Tarek e quindi viene pestato a sangue e imbavagliato e legato su una sedia, in seguito muore soffocato per via nel naso sanguinante che si secca e il nastro adesivo che gli tiene la bocca chiusa.\nBosch stesso, colpevole di aver tradito la sua fazione, finisce tra i prigionieri. Lars, uno dei ricercatori che controlla l'andamento dell'esperimento, tenta di contattare il professor Thon (che \u00e8 andato a una conferenza) ma viene catturato dalle guardie e imprigionato. Anche la dottoressa Grimm viene imprigionata quando giunge sul posto. Eckert ha portato con s\u00e9 una pistola scacciacani per vedere l'effetto che avr\u00e0 sui prigionieri. La stessa guardia cerca anche di stuprare la dottoressa Grimm, ma Tarek riesce a liberarsi dalla black box grazie a un cacciavite che ha trovato e, con l'aiuto di Steinhoff, salva Grimm in tempo mettendo Eckert KO, per poi liberare i prigionieri e aprire un varco per la fuga rimuovendo un pannello di plastica di una cella con il cacciavite. Intanto Thon riceve l'ultimo messaggio di Lars e si precipita indietro per terminare l'esperimento.\nMentre Tarek e Steinhoff restano indietro per tenere testa a Berus, il professor Thon ritorna nella prigione e va incontro a Eckert, che gli spara accidentalmente ferendolo in testa con la scacciacani. Bosh, che si era perso, arriva in tempo per vedere ci\u00f2 che ha commesso Eckert, perde completamente la ragione e lo uccide furiosamente colpendolo con un estintore. Dora, che era tornata per Tarek, va incontro a Bosh e raccoglie la pistola appartenuta a Eckert, usandola per ferire le altre guardie mentre queste combattono contro Tarek e Steinhoff. Alla fine rimane solo Berus, che viene sconfitto e quasi strangolato da Steinhoff per tutto quello che ha causato, ma Tarek riesce a convincerlo di risparmiargli la vita.\nUn telegiornale riporta le morti di Sch\u00fctte e di Eckert e l'arresto di Berus per i crimini commessi e Thon per avere consentito un esperimento illegale e non etico."}
{"id": "831754", "revid": "599013", "url": "https://it.wikipedia.org/wiki?curid=831754", "title": "Eckhard Leue", "text": "Ha vinto una medaglia di bronzo nel C1\u00a01000\u00a0m a Mosca 1980."}
{"id": "831755", "revid": "93685", "url": "https://it.wikipedia.org/wiki?curid=831755", "title": "La fidanzata (Marc Chagall)", "text": ""}
{"id": "831756", "revid": "481666", "url": "https://it.wikipedia.org/wiki?curid=831756", "title": "The Experiment", "text": ""}
{"id": "831757", "revid": "132406", "url": "https://it.wikipedia.org/wiki?curid=831757", "title": "The experiment", "text": ""}
{"id": "831758", "revid": "287204", "url": "https://it.wikipedia.org/wiki?curid=831758", "title": "Giovanni Colletto", "text": "Biografia.\nGiovanni Colletto prese da giovane gli ordini sacerdotali e successivamente insegn\u00f2 latino e greco al Liceo classico \"Guido Baccelli\" di Corleone. \nPartecip\u00f2 alla prima guerra mondiale ricevendo una medaglia di bronzo al valor militare.\nTornato in Italia si interess\u00f2 soprattutto di storia locale e pubblic\u00f2 una \"Vita del Beato Bernardo da Corleone\" (tuttora la sua opera pi\u00f9 nota), una \"Storia della Citt\u00e0 di Corleone\" e altri libri. Nonuccio Anselmo, nella sua opera su Corleone dice:\nQuesti lavori, per la loro importanza, vennero pi\u00f9 volte ristampati nel corso del XX secolo.\nImportante \u00e8 anche l'inedita traduzione dal latino della \"Vita di San Leoluca Abate\" e il recupero e la traduzione di quello che restava del \"liber\" di Biagio Ortoleva. La notoriet\u00e0 letteraria gli valse la nomina a direttore della Biblioteca Comunale. Nella sua vita rifiut\u00f2 pi\u00f9 volte la nomina a canonico.\nLuoghi ed istituzioni a lui dedicate.\nOggi \u00e8 a lui dedicato l'Istituto d'Istruzione Superiore Statale \"Don Giovanni Colletto\" di Corleone. Inoltre sia la citt\u00e0 di Torino sia quella di Corleone hanno una via dedicata a don Giovanni Colletto."}
{"id": "831759", "revid": "124394371", "url": "https://it.wikipedia.org/wiki?curid=831759", "title": "Paul Verhoeven", "text": "Considerato probabilmente il pi\u00f9 noto cineasta dei Paesi Bassi e uno dei pochi a essere riuscito a emergere nel mercato statunitense, \u00e8 riuscito a imporsi a Hollywood con film di successo come \"RoboCop\", \"Atto di forza\", \"Basic Instinct\", \"Starship Troopers\", \"L'uomo senza ombra\" ed \"Elle\"; nella sua filmografia ricorre il tema costante della commistione tra sessualit\u00e0 e violenza.\nCandidato alla Palma d'oro per il miglior film rispettivamente nel 1992 e nel 2014, ha vinto nel 2006 il premio come miglior film internazionale per \"Black Book\" alla 63\u00aa Mostra internazionale d'arte cinematografica di Venezia. Nel 2017 ha vinto il Golden Globe per il miglior film straniero per \"Elle\".\nBiografia.\nGiovent\u00f9 e inizi.\nVerhoeven nasce ad Amsterdam il 18 luglio del 1938, figlio di Wim Verhoeven, un insegnante, e di Nel van Schaardenburg, una cappellaia, originari entrambi di Dordrecht (nell'Olanda Meridionale). Nel 1943 la famiglia si trasferisce presso L'Aia, base delle forze naziste nei Paesi Bassi durante la seconda guerra mondiale, dove prendono casa non troppo distante da una base militare nazista, sede di postazioni di lancio per le famigerate \"Vergeltungswaffen\", pi\u00f9 volte bersaglio dei bombardamenti Alleati (in una di queste occasioni, la casa dei loro vicini venne rasa al suolo e i genitori di Paul quasi uccisi dall'esplosione).\nIl regista, che ha pi\u00f9 volte descritto quel periodo come zeppo di violenza, case distrutte e cadaveri sparsi per le strade, ricord\u00f2 in un'intervista di come, da bambino, avesse vissuto il periodo della guerra come una sorta di eccitante avventura, comparando la sua esperienza a quella del personaggio di Bill Rowan, il giovane protagonista del film \"Anni '40\" (\"Hope and Glory\", 1987) del regista inglese John Boorman. Verhoeven frequent\u00f2 la scuola del padre, quando questi ne divenne preside, e insieme andavano spesso al cinema; tra i film che lo influenzarono maggiormente in quel periodo ci furono i \"kolossal\" \"Il corsaro dell'isola verde\" (1952) e \"La guerra dei mondi\" (1953).\nNel 1955 frequent\u00f2 l'Universit\u00e0 di Leida, dalla quale usc\u00ec con un dottorato in matematica e fisica. Appena terminati gli studi, ci furono i primi contatti col mondo del cinema, in particolare con quello dei cortometraggi che segneranno prepotentemente l'inizio della sua carriera cinematografica. Infatti nel 1960 realizza \"A lizzard too Much\", film-corto incentrato sui corpi di polizia tedeschi. Per i successivi cinque anni Verhoeven realizzer\u00e0 principalmente cortometraggi destinati a un tipo di pubblico selezionato, fino al 1968 quando decise che era ora di elevarsi in progetti decisamente pi\u00f9 ambiziosi.\nIl passaggio al grande schermo.\nIl primo vero progetto di Verhoeven risale al 1969 con la serie TV \"Floris\" con protagonista un giovane Rutger Hauer. Sul grande schermo esordisce invece all'inizio degli anni settanta con la commedia \"Gli strani amori di quelle signore\". Non fu un grande successo al botteghino, ma comunque permise al giovane Paul di aprirsi definitivamente la strada del cinema. Il successivo \"Fiore di carne\" (1973) ebbe un enorme successo finanziario, e ottenne anche una nomination ai Premi Oscar come miglior film straniero, mentre nel 1999 verr\u00e0 premiato come miglior film olandese del secolo.\nNel 1975 diriger\u00e0 il drammatico \"Keetje Tippel\", risultato il film olandese pi\u00f9 costoso alla sua uscita; anche quest'ultimo fu un successo al botteghino. Il terzo lavoro sul grande schermo arriver\u00e0 nel 1977 con \"Soldato d'Orange\", film di guerra ancora una volta tra i pi\u00f9 costosi ma nuovamente ben ricompensato dagli incassi. La pellicola ottenne anche una nomination ai Golden Globe come miglior film straniero. \"Spetters\" del 1980 \u00e8 il primo film scandalo della carriera del regista, e narra la storia di tre giovani appassionati di motocross, ognuno per\u00f2 coi suoi demoni interiori. A lungo contestato tra le comunit\u00e0 gay, il film tuttavia risulter\u00e0 un ennesimo successo di incassi ed ebbe una certa popolarit\u00e0 anche negli Stati Uniti d'America, cosa che spinse il regista da quel momento a lavorare anche oltremare.\nAlla fine degli anni settanta Verhoeven fu in lizza per dirigere \"L'Impero colpisce ancora\": venne contattato da Steven Spielberg, il quale, affascinato dal film \"Soldato d'Orange\", lo sottopose all'attenzione dei produttori. All'incontro, il regista port\u00f2 con s\u00e9 il suo nuovo film, \"Spetters\": \u00abEra un film molto diverso, c'erano scene forti, di sesso spinto, ma ne andavo fiero. Loro lo vollero vedere, cos\u00ec gli mostrai il film e non venni mai pi\u00f9 contattato\u00bb. Verhoeven ha lanciato all'attenzione internazionale gli interpreti suoi connazionali Rutger Hauer e Ren\u00e9e Soutendijk.\nL'arrivo a Hollywood: \"RoboCop\" e \"Atto di forza\".\nDopo i primi successi in patria, nel 1983 Verhoeven diresse \"Il quarto uomo\", che riprendeva molti dei tratti scandalistici del precedente \"Spetters\". Il film ebbe minor successo al botteghino, ma fu comunque acclamato dal pubblico di tutto il mondo, grazie anche alle numerose critiche per i forti contenuti sessuali che non fecero altro che farne lievitare la fama. Il primo vero e proprio progetto realizzato negli Stati Uniti d'America fu \"L'amore e il sangue\" (1985), del quale fu anche sceneggiatore, ambientato nell'Europa del '500. Nonostante il flop commerciale, il film diverr\u00e0 un vero cult del cinema venendo acclamato dalla critica americana.\nNel 1987 arriva il primo grande successo commerciale e uno dei film pi\u00f9 noti e acclamati della sua carriera: \"RoboCop\", la storia di un robot-poliziotto (interpretata da Peter Weller, dopo il veto posto dallo stesso Verhoeven su Arnold Schwarzenegger) ambientata in un futuro distopico, ottiene tre nomination agli Oscar vincendo il premio come miglior montaggio sonoro. Verhoeven ottiene il Saturn Award come miglior regista. Il film avr\u00e0 due seguiti \"RoboCop 2\" e \"RoboCop 3\" nessuno dei quali vedr\u00e0 la partecipazione di Verhoeven.\nContinuer\u00e0 la sua fortuna con pellicole che, pur non rinunciando a una costante crudezza, ottengono grande successo di botteghino; il 1990 \u00e8 l'anno di \"Atto di forza\" (\"Total Recall\"), tratto da un racconto di Philip K. Dick; il film ha come protagonisti Arnold Schwarzenegger, Sharon Stone e Michael Ironside, e riprende molti aspetti del precedente \"RoboCop\". Costato circa 60 milioni di dollari, fu uno dei film pi\u00f9 costosi alla sua uscita, ma ne incasser\u00e0 oltre 260, superando largamente i 53 incassati tre anni prima da \"RoboCop\", e ottiene anch'esso tre nomination agli Oscar, vincendo il premio per i migliori effetti speciali.\nAnni novanta: \"Basic Instinct\" e \"Showgirls\".\nNel 1992 torna dietro la macchina da presa dirigendo il contestatissimo thriller erotico \"Basic Instinct\" (1992); in questo film Verhoeven ripropone in buona parte le situazioni del suo precedente film \"Il quarto uomo\". Protagonisti della pellicola sono Michael Douglas, interprete del detective che indaga su un delicato caso di omicidio, e Sharon Stone, nel ruolo della principale indiziata del caso. La Stone, scelta solo dopo il rifiuto di oltre 50 attrici, fu scritturata da Verhoeven stesso, col quale aveva gi\u00e0 collaborato in \"Atto di forza\", divenendo uno dei pilastri di Hollywood. Presto contestata dalle comunit\u00e0 gay di tutto il mondo e dalla critica per le numerose ed eccessivamente (per allora) spinte scene di sesso, la pellicola diverr\u00e0 uno dei pi\u00f9 grandi successi della storia al botteghino, incassando in totale 352,9 milioni di dollari, il che lo rende ancora oggi il film di Verhoeven pi\u00f9 riuscito dal punto di vista commerciale.\nSull'onda della popolarit\u00e0 ottenuta con queste tre pellicole, il regista decide di tentare ancora nel 1995 con il crudo e audace \"Showgirls\", basato nuovamente su contenuti fortemente erotici. Quest'ultimo per\u00f2 non ottiene lo stesso successo dei precedenti, sia al botteghino, dove racimola appena 20 milioni di dollari su un budget di 45, sia di critica, guadagnandosi otto \"Razzie Awards,\" incluso quello come peggiore regista dell'anno per Verhoeven. Tuttavia Verhoeven insiste ancora nel fantastico con \"Starship Troopers - Fanteria dello spazio\" (1997), una satira sul militarismo americano, e \"L'uomo senza ombra\" (2000). Il regista, abbandonata Hollywood, torna in patria realizzando \"Black Book\" (2006), una pagina oscura sul passato bellico olandese.\nNel 2016 torna al successo col film \"Elle\" che vede protagonista Isabelle Huppert (facendole guadagnare un Golden Globe ed una candidatura agli Oscar) e che vince il Golden Globe al migliore film straniero, ricevendo anche la candidatura ai Premi BAFTA nella medesima categoria.\nVita privata.\nPaul Verhoeven, che si dichiara ateo, di formazione protestante, \u00e8 sposato con Martine Tours dal 1967. La coppia ha avuto due figlie, Claudia (1972) e Helen (1974)."}
{"id": "831762", "revid": "1573940", "url": "https://it.wikipedia.org/wiki?curid=831762", "title": "Martina Bischof", "text": "Ha vinto una medaglia d'oro nel K2\u00a0500\u00a0m ai Giochi olimpici di Mosca 1980."}
{"id": "831768", "revid": "131962", "url": "https://it.wikipedia.org/wiki?curid=831768", "title": "Dissonanze festival", "text": ""}
{"id": "831770", "revid": "1005847", "url": "https://it.wikipedia.org/wiki?curid=831770", "title": "Cassa integrazione guadagni", "text": "La cassa integrazione guadagni o CIG \u00e8 un istituto previsto dalla legislazione italiana consistente in una prestazione economica, erogata dall'INPS o dall'INPGI, a favore dei lavoratori sospesi dall'obbligo di eseguire la prestazione lavorativa o che lavorino a orario ridotto. Si distingue tra \"ordinaria\" o \"CIGO\" (con risorse degli stessi INPS o INPGI) e \"straordinaria\" o \"CIGS\" (con risorse del Ministero del lavoro e delle politiche sociali).\nLa \"ratio legis\" \u00e8 quella di venire incontro alle aziende che si trovino in momentanea difficolt\u00e0, sgravandole in parte dei costi della manodopera temporaneamente non utilizzata.\nSi stima che nei primi 11 mesi del 2012 le ore di cassa integrazione siano state milioni.\nDisciplina normativa.\nL'istituto fu introdotto nell'ordinamento con decreto legislativo del Capo provvisorio dello Stato 12 agosto 1947, n. 869, che conteneva disposizioni sulle integrazioni salariali, poi ratificato con modificazioni dalla legge 21 maggio 1951, n. 498.\nL'art. 1 della legge 20 maggio 1975, n. 164, aggiorna i presupposti applicativi della CIG alla precaria situazione socio-economica degli anni settanta, prevedendo \"interventi di integrazione salariale\" in favore degli operai dipendenti da imprese industriali che siano sospesi dal lavoro o effettuino prestazioni di lavoro a orario ridotto, e precisamente:\nLa CIG si pu\u00f2 applicare \"a zero ore\" (in caso di sospensione \"totale\" dal lavoro) o a sospensione \"parziale\". Pu\u00f2 altres\u00ec essere di procedura ordinaria o straordinaria, rispettivamente attivabili a fronte di determinate causali.\nLa legge 23 luglio 1991 n. 223 ha poi modificato alcuni parametri restringendo i tempi di concessione della CIG, al fine di reprimere eventuali abusi.\nCassa integrazione guadagni ordinaria (CIGO).\nLa CIG ordinaria, originariamente prevista per i lavoratori del settore industriale e edile, comprende un vasto campo di applicazione di diverse attivit\u00e0. \u00c8 dedicata ai lavoratori assunti con contratto di lavoro subordinato, compresi gli apprendisti con contratto di apprendistato professionalizzante, con esclusione dei dirigenti e dei lavoratori a domicilio.\n\u00c8 attivabile a fronte di eventi transitori non imputabili all'azienda o agli addetti, come una crisi temporanea di mercato, includendo anche le intemperie stagionali. Nello specifico sono ricomprese le seguenti fattispecie:\nLa durata massima della CIGO \u00e8 di 3 mesi continuativi eccezionalmente prorogati trimestralmente (di tre mesi in tre mesi) fino al massimo complessivo di un anno (52 settimane); nel biennio mobile \u00e8 di 13 settimane consecutive prorogabili.\nSettori esclusi.\nI comparti del commercio, dei servizi, dell'agricoltura (a parte le imprese agricole in forma cooperativa) non hanno la CIGO. I settori (comparti industria ed edilizia) che, ad aprile 2020, ne sono invece dotati sono descritti qui pagina INPS. L'artigianato ha un ammortizzatore, denominato in maniera diversa, ma sostanzialmente equivalente alla CIGO.\nUn altro vincolo esistente, a parte i comparti, riguarda il numero di addetti dell'impresa, talch\u00e9 occorre un numero minimo per poterla richiedere.\nTrattamento.\nA carico dell'INPS, \u00e8 corrisposto entro i limiti di un massimale mensile stabilito di anno in anno. Per il 2016 il massimale delle retribuzioni fino a euro 2.102,24, \u00e8 di euro 971,71 (euro 914,96 al netto del 5,84%) per la generalit\u00e0 dei settori, ed euro 1.166,05 (euro 1.097,95 al netto del 5,84%) per il settore edile. Invece per le retribuzioni oltre euro 2.102,24, \u00e8 di euro 1.167,91 (euro 1.099,60 al netto del 5,84%) per la generalit\u00e0 dei settori, ed euro 1.401,49 (euro 1.319,64 al netto del 5,84%) per il settore edile.\nCassa integrazione guadagni straordinaria (CIGS).\nQuella \"straordinaria\" invece pu\u00f2 essere disposta nei casi di:\nL'impresa ai fini dell'ammissione deve \"presentare un piano di interventi volto a fronteggiare le inefficienze della struttura gestionale o produttiva e deve contenere indicazioni sugli investimenti e sull'eventuale attivit\u00e0 di formazione dei lavoratori\".\nViene finanziata dal Ministero del lavoro e delle politiche sociali. Possono avere accesso alla CIG straordinaria soltanto le imprese che abbiano occupato pi\u00f9 di 15 lavoratori nel semestre precedente la richiesta. Quando l'impresa ricorre a questa procedura deve farne preventiva comunicazione alle rappresentanze sindacali, cui pu\u00f2 fare seguito un esame congiunto e la creazione di un programma per fronteggiare le conseguenze sul piano sindacale. Le imprese che possono ricorrere alla CIGS principalmente quelle attive nell'industria e nei servizi, tuttavia, con la legge n.155 del 23 aprile 1981, tale tutela \u00e8 stata estesa ai dipendenti delle imprese appaltatrici di servizi di mensa o ristorazione o di vigilanza la cui attivit\u00e0 ha risentito della contrazione o sospensione delle attivit\u00e0 dell'impresa a cui si svolgevano i servizi, imprese di commercializzazione del prodotto e di quelle dell'indotto. Nel tempo ulteriori estensioni hanno coinvolto le aziende di logistica e trasporto e quelle del turismo con pi\u00f9 di 50 dipendenti. Inoltre trovano tutela le imprese di trasporto aereo e di gestione dei servizi aeroportuali nonch\u00e9 i partiti e i movimenti politici e le loro rispettive articolazioni e sezioni territoriali.\nBeneficiari.\nData la sua funzione di ammortizzatore sociale volto a coprire le eccedenze di personale che si pensa possano rioccupare alla fine della CIGS il loro posto di lavoro, \u00e8 stata effettuata una notevole estensione normativa riguardo alle imprese che possono avvalersi di tale trattamento.\nSul lato dei lavoratori invece possono beneficiarne operai, impiegati (anche con contratto a tempo determinato) e quadri intermedi. Restano esclusi i dirigenti e i lavoratori a domicilio. Con la riforma del 2015 sono stati ricompresi i giovani assunti con contratto di apprendistato professionalizzante.\nDurata.\nMentre prima del 1991 la CIGS veniva concessa a suon di proroghe dalla Pubblica Amministrazione, creando notevoli abusi e irregolarit\u00e0, dopo la riforma sono stati inseriti limiti fissi prorogabili solo in via eccezionale. In particolare: nel caso di ristrutturazione, riorganizzazione o riconversione aziendale il limite massimo \u00e8 di due anni consecutivi, prorogabili due volte per un anno ciascuna. In caso di crisi, il limite massimo \u00e8 di un anno consecutivo, prorogabile di un ulteriore anno. Nel caso di imprese fallite ammesse al concordato preventivo, il limite massimo \u00e8 di un anno, prorogabile di 6 mesi.\nIn deroga ai normali limiti di durata, nel caso di imprese con eccedenza di personale, il ministero del Lavoro pu\u00f2 concedere una proroga di 12 mesi, a condizione che l'impresa sia giunta a un accordo collettivo, stabilendo un programma di fronteggiamento di tale eccedenza. La durata dell'integrazione straordinaria non pu\u00f2 superare i 36 mesi nell'arco di un quinquennio, compresi eventuali periodi di CIG ordinaria. In casi eccezionali, previsti dal CIPE anche tale limite pu\u00f2 essere superato.\nProcedura.\nLa procedura \u00e8 simile per molti aspetti alla concessione della CIGO. Il datore di lavoro provvede, una volta deciso di richiedere la CIGS, alla consultazione sindacale, requisito determinante per la concessione della CIGS.Successivamente, inoltra la domanda di esame congiunto della situazione aziendale al Ministero del Lavoro contenente (ovvero alla Regione qualora l'intervento sia richiesto per Unit\u00e0 Produttive collocate in una sola regione):\nLa scelta dei lavoratori, questione molto delicata a livello sociale, viene stabilita in sede di consultazione sindacale dal datore di lavoro, che potr\u00e0 adottare il sistema che pi\u00f9 ritiene opportuno purch\u00e9 sia oggettivamente non contrario allo Statuto dei Lavoratori e funzionale all'impresa: il sistema pi\u00f9 utilizzato \u00e8 quello della \"rotazione\" a tempo. In particolare, prima del 1991, se il datore di lavoro sceglieva arbitrariamente i lavoratori per qualit\u00e0 personali (razza, sesso ecc.) non inerenti alla loro occupazione professionale o agiva contrariamente agli accordi sindacali senza un motivo oggettivo, era tenuto al solo risarcimento; attualmente invece se manca un accordo senza un motivo valido o viene infranto, il giudice di merito pu\u00f2 adottare in via giudiziale il sistema a rotazione.\nTrattamento.\nIl datore paga come nella cassa integrazione il trattamento anticipando la spesa che verr\u00e0 rimborsata: se oggettivamente la spesa \u00e8 impossibile per mancanza di liquidit\u00e0, provvede direttamente la finanza pubblica.\nI lavoratori percepiscono quanto spetta loro per contratto per le ore prestate e l'80% dell'ammontare globale per le ore che avrebbero dovuto prestare; in rapporto alla fascia retributiva di appartenenza vengono riconosciute spettanti cifre lorde pari a due fasce retributive; vengono integrate nelle festivit\u00e0 o la malattia, mentre viene computata la maternit\u00e0.\nViene detratta dall'integrazione salariale ogni attivit\u00e0 lavorativa di ripiego svolta nel frattempo dal lavoratore, il quale deve darne comunicazione alla sede provinciale dell'INPS. La mancata comunicazione fa venir meno l'integrazione. I lavoratori cassaintegrati decadono inoltre dal beneficio se:\nFinanziamento.\nLa cassa integrazione ordinaria \u00e8 pagata da ogni impresa con un contributo ordinario sul monte retribuzioni lordo e con un contributo addizionale sulle integrazioni salariali anticipate. Il contributo ordinario \u00e8 pari al 2,20% o all'1,9% del monte retribuzioni lordo rispettivamente per le imprese con pi\u00f9 di 50 dipendenti o fino a 50. Quello addizionale \u00e8 rispettivamente pari all'8% o al 4% delle integrazioni salariali da corrispondere.\nL'intervento straordinario \u00e8 finanziato dai datori di lavoro e dai lavoratori con un contributo rispettivamente pari allo 0,6% e allo 0,3% della retribuzione lorda. Anche nella CIGS vi \u00e8 inoltre un onere a carico dell'impresa, pari al 4,5% o al 3% delle integrazioni salariali, da anticipare rispettivamente per quelle con pi\u00f9 di 50 o fino a 50 dipendenti. L'ammontare del contributo addizionale \u00e8 raddoppiato nel caso di mancata ottemperanza del decreto ministeriale. \u00c8 comunque raddoppiato del 50% se il trattamento si protrae oltre 24 mesi."}
{"id": "831776", "revid": "1318658", "url": "https://it.wikipedia.org/wiki?curid=831776", "title": "Liceo Condorcet", "text": "Il Liceo Condorcet \u00e8 una scuola secondaria di Parigi. Si trova in rue du Havre 8, nel IX \"arrondissement\", tra la stazione di Saint-Lazare e il Boulevard Haussmann.\nFondato nel 1803, e da allora operativo, \u00e8 tutt'oggi considerato uno dei migliori licei della citt\u00e0 ed \u00e8 tra i quattro pi\u00f9 antichi che in essa si trovano.\nStoria del liceo.\nCostruito nel 1803, \u00e8 costituito in parte dai preesistenti edifici neoclassici del convento dei cappuccini di San Luigi d'Antin, opera di Alexandre-Th\u00e9odore Brongniart e dichiarati bene nazionale nel 1789.\nPer la minore rigidit\u00e0 rispetto alle altre scuole, fu meta dei figli della nuova borghesia progressista, che vide nei metodi di insegnamento del Condorcet una nuova via rispetto a quella d'ancien r\u00e9gime. A differenza di molti licei francesi, il Condorcet permetteva ai propri studenti di mangiare e dormire presso le proprie famiglie o in pensioni del quartiere, senza bisogno di permanere all'interno della scuola (che non possedeva, appunto, strutture come dormitori o refettori).\nLe classi miste apparvero progressivamente, inizialmente nel 1930 per le classi preparatorie all'insegnamento universitario, poi nel 1975 per quelle di istruzione superiore.\nIl liceo ha pi\u00f9 volte cambiato nome a seconda del momento politico. Negli anni ha assunto i nomi:\nLe sale della scuola portano il nome dei propri allievi poi divenuti celebrit\u00e0."}
{"id": "831779", "revid": "118834", "url": "https://it.wikipedia.org/wiki?curid=831779", "title": "Lyc\u00e9e Condorcet", "text": ""}
{"id": "831782", "revid": "34928", "url": "https://it.wikipedia.org/wiki?curid=831782", "title": "Pre-eclampsia", "text": ""}
{"id": "831789", "revid": "3358", "url": "https://it.wikipedia.org/wiki?curid=831789", "title": "Christian Thomasius", "text": "Vita.\nEducato dal padre, il filosofo Jakob Thomasius, inizi\u00f2 molto presto studi di fisica, matematica, storia e filosofia. Crebbe sotto l'influenza filosofica di Hugo Grotius e Samuel von Pufendorf; nel 1672 ottenne la laurea in filosofia. Nel 1675 si iscrisse alla facolt\u00e0 di giurisprudenza di Francoforte, concluse gli studi nel 1679 con una dissertazione intitolata \"Tortura ex foris christianorum proscribenda\". Nel febbraio del 1680 spos\u00f2 Auguste Christine dalla quale ebbe sei figli.\nDopo un breve viaggio in Olanda decise di fare ritorno alla sua citt\u00e0 natale, Lipsia, dove lavor\u00f2 per un certo periodo di tempo come avvocato penalista ed insegnante privato. Nel 1687 pubblic\u00f2 il suo \"Lehrbuch des Naturrechtes\" (da notare il fatto che pubblic\u00f2 l'opera in lingua tedesca e non in latino) e dal 1688 al 1689 cur\u00f2 pubblicazioni mensili, raccolte nei \"Monatsgespr\u00e4che\". Precursore dell'illuminismo tedesco, avendo attaccato tutte le autorit\u00e0 religiose, nel 1690 fu costretto a lasciare Lipsia e a fuggire a Berlino dove l'elettore del Brandeburgo gli offr\u00ec rifugio ad Halle. Qui aiut\u00f2 l'elettore Federico III, futuro re in Prussia con il nome di Federico I, a fondare l'Universit\u00e0 di Halle nel 1694. Negli ultimi anni insegn\u00f2 all'universit\u00e0 - divenendo anche rettore ad Halle - e si dedic\u00f2 alla scrittura; nel 1708 pubblic\u00f2 \"Selecta Feudalia\" e nel novembre del 1710 \"De crimine magiae\". \nMor\u00ec ad Halle il 23 settembre 1728, all'et\u00e0 di 73 anni.\nPensiero.\nThomasius prosegue il percorso iniziato da Samuel Pufendorf precisando la distinzione tra diritto e teologia morale: l'uomo ricerca la felicit\u00e0, la cui condizione \u00e8 la pace. \nLa pace \u00e8 interna, quella dell'uomo con se stesso, ed esterna, dell'uomo con i suoi simili (qualcosa di gi\u00e0 esistente che basta non turbare). Thomasius usa i termini honestum, decorum e justum: l'honestum comprende le azioni buone, \u00e8 oggetto della scienza morale ed ha per principio fondamentale la regola secondo cui ciascuno deve essere internamente come vorrebbe che fossero gli altri; queste azioni procurano la pace interna.\nIl decorum comprende le azioni medie, cio\u00e8 indifferenti rispetto alla pace interna ed esterna, le quali suscitano l'altrui benevolenza, ed ha come principio fondamentale la regola secondo cui ciascuno deve fare agli altri ci\u00f2 che vorrebbe gli altri facessero a lui; infine il justum comprende le azioni che si oppongono alle azioni cattive ed ingiuste, \u00e8 oggetto della giurisprudenza ed ha come principio fondamentale la regola secondo cui ciascuno deve evitare di fare agli altri ci\u00f2 che non desidera gli altri facciano a lui. Queste azioni procurano la pace esterna. Su questa base Thomasius distingue tre tipi di regole, che si dispongono in due scale gerarchiche di valore, a seconda che si mettano in relazione del bene che esse procurano o del male che tendono ad evitare. Sotto il primo profilo abbiamo l'honestum, il decorum ed il justum, ma sotto il secondo profilo la gerarchia si capovolge. Thomasius pensa dunque che lo scopo della creazione di una disciplina giuridica \u00e8 solo di preservare la pace esterna e che il sovrano, come autore di norme giuridiche, dovrebbe disinteressarsi dei comportamenti interni e di quelli esterni di rilevanza solo sociale.\nPer quanto riguarda la dottrina penalistica Thomasius distingue tra pena divina e pena umana, indicando come essenziale di quest'ultima l'obiettivo di un bene futuro. Egli prospetta poi un'ulteriore divisione nell'ambito della pena umana, sulla base del bene perseguito, tra le pene proprie dello stato di natura e le pene proprie dello stato civile: la pena propria dello stato di natura \u00e8 la vendetta, la pena propria dello stato civile \u00e8 un male inflitto dal superiore al fine del miglioramento generale dei cittadini. La pena si qualifica come pena medicinale ed il sovrano come medico sociale. Nella propria sfera il sovrano pu\u00f2 tutto: chi turba la pace esterna deve essere punito tramite la pena umana. La pena deve essere meritata e quindi mai inflitta ad un innocente: la punibilit\u00e0 dell'innocente era stata a lungo uno dei capisaldi della dottrina canonistica.\nDopo un periodo di avvicinamento al pensiero di August Hermann Francke e a quello dei pietisti, torna al pieno Illuminismo combattendo ogni forma di teologia mistica. Nell'ultimo periodo scrive testi contro la tortura, la credenza nelle streghe e nell'apparizione fisica del demonio. La leggenda di Faust diviene perci\u00f2 una superstizione a cui l'uomo ragionevole non pu\u00f2 credere. Thomasius \u00e8 il redattore della prima rivista mensile in lingua tedesca, \"Monatsgespr\u00e4che\"; come aveva insegnato Martin Lutero, anche per Thomasius il buon cristiano \u00e8 un buon cittadino che compie altruisticamente il suo dovere, rinunciando agli interessi personali ed al piacere."}
{"id": "831791", "revid": "122756454", "url": "https://it.wikipedia.org/wiki?curid=831791", "title": "Recuperate il Titanic!", "text": "Recuperate il Titanic! \u00e8 un romanzo scritto da Clive Cussler, che parla delle avventure di Dirk Pitt, pubblicato dalla Biblioteca Universale Rizzoli. Ristampato per il centenario dalla scomparsa del \"Titanic\" da Longanesi nel 2012. Nelle prime pagine vi \u00e8 una dedica particolare alla moglie Barbara, Errol Beauchamp, Janet e Randy Richter e Dirk Clarck. \nTrama.\nIl romanzo si apre con il risveglio di un uomo a bordo del \"Titanic\", durante la fatidica notte del 14 aprile 1912. Senza alcuna ragione plausibile, l'uomo costringe un giovane ufficiale, Bigalow, sotto la minaccia di un'arma ad accompagnarlo nella stiva. L'uomo, sotto gli occhi esterrefatti dell'ufficiale, si chiude all'interno di una camera blindata dopo aver dichiarato di aver ucciso otto uomini e aver pronunziato le ultime parole: \"Ringrazio Dio per Southby\".\nSettantasei anni dopo, il Presidente degli Stati Uniti affronta le richieste di due scienziati, Gene Seagram e Mel Donner, per continuare il misterioso Progetto Siciliano. Dai primi dialoghi tra i tre uomini, veniamo a sapere che l'ultimo elemento necessario a completarlo \u00e8 il bizanio, un materiale ad altissima radioattivit\u00e0, le cui uniche deboli tracce si trovano in una sperduta isola Russa.\nSeagram suggerisce al presidente di sfruttare la sua amicizia con l'ammiraglio James Sandecker della National Underwater &amp; Marine Agency per poter usufruire di una delle loro navi oceanografiche come copertura per un sopralluogo sull'isola. Ci\u00f2 che i due scienziati nascondono al presidente \u00e8 che, senza alcuna autorizzazione, avevano gi\u00e0 incaricato il professore di mineralogia Sid Koplin, di effettuare, segretamente, un primo sopralluogo. Koplin, scoperto dai soldati russi e ferito, si trascina a stento per cercare di fuggire. Catturato da un soldato russo, viene salvato all'ultimo momento da Dirk Pitt, ingegnere dei progetti speciali della NUMA.\nKoplin dal suo letto d'ospedale dichiara di aver scoperto che le ultime tracce di bizanio di una qualche utilit\u00e0 per il Progetto Siciliano, erano state prese all'inizio del 1912, per conto dello stesso governo statunitense, da nove esperti minatori coloradiani che, inseguiti da uomini dei servizi segreti russi e francesi, erano riusciti a sbarcare ad Aberdeen e, dopo un viaggio irto di attentati in cui caddero uno dopo l'altro, vennero caricate a Southampton sul tristemente famoso transatlantico \"Titanic\" dall'unico sopravvissuto di essi, Brewster (l'uomo del prologo che si chiude nella camera blindata). Le testimonianze dell'assai anziano ufficiale Bigalow e il diario dello stesso Brewster, ritrovato da Donner presso una parrocchia inglese, confermano la storia. Il diario si chiude con le parole: \"Quanto vorrei tornare a Southby\". Decisa l'importanza del Progetto Siciliano (reso ormai vitale dai pessimi rapporti tra le due superpotenze), alla NUMA viene affidata una missione quasi impossibile: recuperare il transatlantico con qualunque mezzo dalla sua tomba negli abissi. \nDopo lunghe ricerche sottomarine, il relitto della grande nave viene ritrovato praticamente intatto sul fondo degli abissi e, al costo di grandissimi sacrifici, viene riportato a galla, per poi essere rimorchiato verso New York. Ma la fuga di Koplin aveva attirato l'attenzione del crudele capitano russo Prevlov, che grazie all'efficienza del servizio di spionaggio sovietico, aveva scoperto l'intenzione degli americani di recuperare il famoso transatlantico. Da quel momento Prevlov far\u00e0 di tutto pur di far fallire il recupero, che Pitt invece porta a termine facendo entrare il colossale transatlantico nel porto di New York, dopo aver neutralizzato i russi ed attraversato (quasi) indenne l'Atlantico nel mezzo di un potente uragano.\nAll'arrivo a New York per\u00f2, dopo aver tirato in secca il Titanic ed averne aperto la camera blindata nella stiva, le casse accanto al corpo mummificato di Brewster sveleranno una sorpresa...\nDifferenze storiche.\nIl romanzo, pubblicato in origine nel 1976, si basa su quelle che erano le conoscenze note al momento della pubblicazione basate unicamente sulle testimonianze dei superstiti, poich\u00e9 il relitto non era ancora stato ritrovato. All'epoca infatti si riteneva che la nave fosse affondata tutta intera e che lo scafo fosse ben conservato a causa dell'elevata profondit\u00e0 del fondale su cui giaceva, con poco ossigeno e scarse forme di vita. Per questo il romanzo contiene degli errori che rendono la trama del libro del tutto impossibile. Infatti nella trama il relitto \u00e8 integro e in ottime condizioni e viene riportato in superficie dove \u00e8 in grado di galleggiare una volta sistemate le falle.\nIl relitto venne individuato e fotografato da Robert Ballard solo nel 1985, nove anni dopo la pubblicazione del libro, e mostr\u00f2 una realt\u00e0 ben diversa da quella che tutti si aspettavano. Lo scafo era gravemente corroso da batteri che vi avevano creato delle formazioni rugginose note come \"rusticles\" e soprattutto la nave era spezzata in due parti, con parte di poppa devastata dalla pressione.\nAdattamenti.\nDa questo romanzo \u00e8 stato tratto il film \"Blitz nell'oceano\" con Richard Jordan e Alec Guinness, regia di Jerry Jameson nel 1980. Il pessimo adattamento cinematografico di questo libro allontan\u00f2 per ben venticinque anni Clive Cussler da Hollywood. Solo dopo molte insistenze concesse un suo libro allo schermo nel 2005 con il divertente Sahara."}
{"id": "831804", "revid": "1065366", "url": "https://it.wikipedia.org/wiki?curid=831804", "title": "Cultura di Monte Claro", "text": "La cultura Monte Claro \u00e8 una cultura prenuragica diffusasi in tutta la Sardegna intorno alla seconda met\u00e0 del III millennio a.C.. Prende il nome dall'omonimo colle di Cagliari dove sono stati fatti importanti ritrovamenti, chiamato appunto di \"Monte Claro\". Sul finire del millennio venne succeduta dalla cultura del vaso campaniforme.\nOrigine e suddivisioni.\nNon vi sono analogie con le precedenti culture isolane n\u00e9 con quelle parzialmente contemporanee come la cultura di Abealzu-Filigosa e pertanto viene considerata, da alcuni studiosi, come una cultura importata dall'esterno da genti immigrate.\nLa sua diffusione, che nella prima fase fu forse segnata da scontri con le popolazioni locali, sembra essere avvenuta attraverso una lenta espansione, partita dal sud verso il nord dell'isola.\nViene suddivisa in quattro \"facies\": \"Sassarese\", \"Nuorese\", \"Campidano\", \"Oristanese\". All'interno di ciascuna facies sono riconoscibili delle peculiarit\u00e0 che riguardano non solo la cultura materiale (ceramica, metallurgia ecc.) ma anche l'ambito religioso ed insediativo.\nCaratteristiche della Sardegna meridionale sono una certa variet\u00e0 di tipologie tombali, tra cui le tombe a forno, mentre nella Sardegna settentrionale vengono innalzate per la prima volta sull'Isola grandi muraglie megalitiche, una delle quali si trova nel complesso prenuragico di Monte Baranta ad Olmedo.\nInsediamenti.\nSulla base di quanto ritrovato, gli archeologi sostengono che le popolazioni che svilupparono questa cultura si concentrarono in quei territori a chiara vocazione agricola, pastorale e mineraria in particolare nelle vicinanze dei fiumi e nelle pianure dove si stabilirono in villaggi di capanne rettangolari all'aperto, come dimostrano i ritrovamenti effettuati nella Marmilla, e dove a \"Corti Beccia\" (Sanluri), si contano 40 capanne, alcuni silos ed una stalla. \nColpisce la difesa con muri e fortificazioni che anticipano quelle dell'et\u00e0 del bronzo. I ritrovamenti di questo tipo, concentrati nella parte centro-settentrionale dell'isola, evidenziano la costruzione di villaggi fortificati con mura megalitiche: questa necessit\u00e0 era sicuramente dovuta alla difesa in eventuali conflitti tribali con altre popolazioni. Analoghi insediamenti fortificati si trovano nello stesso periodo anche nel Midi francese.\nUsi funerari.\nLe tombe sono di vario tipo. Spesso si ricorre ad un ingresso costituito da un pozzo profondo all'incirca tre metri dove all'estremit\u00e0, ai lati disposta a trifoglio venivano scavati nella roccia tre loculi individuali a forma di forno chiuso con muri a secco spessi all'incirca 0,50\u00a0m (il morto veniva appoggiato sul lato sinistro in posizione fetale, accanto ad esso venivano lasciate dei vasi o scodelle, forse con del cibo e delle bevande, usanza connessa ad una credenza di un risveglio del morto all'aldil\u00e0). Questa tipo di tomba \u00e8 stata rinvenuta a Cagliari in seguito a scavi per fognature in via Basilicata. \nAltre tombe sotterranee venivano delimitate e coperte con lastroni. Quest'ultimo \u00e8 il metodo seguito nella tomba di \"Su Quaddu de Nixias\" (Lunamatrona), ottenendo una costruzione che si chiama \"olla\" o \"cista\". Gli oggetti di materiale deperibile non ci sono pervenuti. Dall'esame degli scheletri, gli uomini che vissero in questo periodo avevano un'altezza media di 1,60\u00a0m circa e le donne di 1,50\u00a0m circa.\nCultura materiale.\nLa metallurgia ci ha lasciato reperti notevoli: un crogiolo manicato, pugnali con lama a foglia e punteruoli di rame, grappette di piombo per aggiustare i vasi di terracotta. Le ceramiche permettono di riconoscere lo \"status\" sociale dei proprietari. \nLe decorazioni sono ottenute per impressione, incisione, ritaglio e brunitura. Resti databili al 2500 a.C. indicano una notevole produzione di otri e grandi vasi di forma cilindrica, decorati in modo semplice, a testimonianza di un'importante attivit\u00e0 agricola che necessitava sicuramente la conservazione dei prodotti. In generale il repertorio vascolare Monte Claro mostra somiglianze con quello della cultura di Fontbouisse della Francia meridionale e con quello della cultura siciliana di Piano Conte.\nCulto.\nLa religione \u00e8 basata su concezioni astratte, mancano le rappresentazioni antropomorfe. Fra i luoghi di culto conosciuti vi \u00e8 il sito di Biriai di Oliena, composto da un circolo megalitico segnato da 12 menhir."}
{"id": "831808", "revid": "118374655", "url": "https://it.wikipedia.org/wiki?curid=831808", "title": "Pets", "text": "Pets \u00e8 una sitcom britannica del 2001, creata e sceneggiata da Andrew Barclay e Brian West e prodotta da Fit2Fill Productions Limited. \nLa serie \u00e8 stata trasmessa per la prima volta nel Regno Unito su Channel 4 dal 5 maggio 2001 al 2002, per un totale di 26 episodi ripartiti su due stagioni. In Italia \u00e8 stata trasmessa su MTV dal 2003 al 2004.\nTema.\nIl programma segue la vita di tutti i giorni di quattro animali da compagnia (in inglese \"pets\"), che vivono in una casa malridotta e sudicia dove tuttavia funzionano ancora l'elettricit\u00e0 e l'acqua corrente. Non si \u00e8 mai visto un proprietario umano, il che suggerisce che gli animali vivano in un universo antropomorfo. I protagonisti si comportano come esseri umani, in quanto stanno in posizione eretta, parlano e guardano la televisione.\nTutti gli episodi sono indipendenti l'uno dall'altro e si svolgono interamente all'interno della casa.Gli eventi narrati tendono ad essere molto bizzarri; nella casa avvengono vari fenomeni soprannaturali come poltergeist ed apparizioni di Arcangeli ed extraterrestri.\nIn \"Pets\" viene usata una tecnica, tipica delle sit-com, chiamata \"reset button\". Nell'arco della serie ogni animale \u00e8 morto almeno una volta, per poi riapparire vivo e vegeto nell'episodio successivo. Eventi accaduti negli episodi precedenti non vengono mai rievocati, mentre vengono occasionalmente richiamati in varie puntate eventi sconosciuti del passato.\nPersonaggi.\nTrevor \u00e8 un piccolo e grigio bulldog. \u00c8 sboccato e irritabile, ha poche ambizioni e passa la maggior parte del suo tempo a masturbarsi. Ha una grande collezione di pornografia ed ha un particolare rapporto verso i mobili. Beve dal water con una cannuccia. Occasionalmente Trevor pu\u00f2 essere intelligente e arguto, ma \u00e8 incline a fare cose molto strane o rozze per non annoiarsi. Il suo cibo preferito: i sandwich. Non ha senso dell'igiene e nel suo stomaco vivono due tenie dal 1970. Spesso i due vermi parlano di argomenti come gli ABBA o l'omicidio Kennedy.\nVoce italiana: Pasquale Anselmo\nHamish \u00e8 un setter dal manto rossastro. Usa un linguaggio molto ricercato, sembra ben istruito su varie materie, anche se in realt\u00e0 non le conosce nei minimi particolari. Ha un carattere mite ed \u00e8 molto ansioso. Spesso desidera la compagnia di animali molto pi\u00f9 intelligenti e acculturati di quelli che vivono assieme a lui. Forse a causa di tutto questo gli altri si coalizzano per fargli degli scherzi o lasciarlo al di fuori di particolari situazioni.\nVoce italiana: Massimo Rossi\nJP \u00e8 un pappagallo. Non ha pi\u00f9 le piume perch\u00e9 le ha perse tutte giocando a carte con Trevor, e non pu\u00f2 nemmeno volare. Ha gli occhi di colore diverso. Ha un suo animale, un pesce rosso che \u00e8 ovviamente morto da un bel po', anche se JP sembra non accorgersene. \u00c8 estremamente eccentrico e sembra viva in un mondo tutto suo. A JP piace bere le sue urine, cosa che ripete in conclusione di tutti i suoi monologhi, e ha un debole per Davina.\nVoce italiana: Daniele Formica\nDavina \u00e8 una gatta persiana dal manto grigio. Soffre di depressione e ha sviluppato una dipendenza dai suoi farmaci facendola diventare una psicopatica. Ha una collezione di sacchetti di plastica macchiati di sangue che sembrano contenere qualche sorta di animale peloso. Davina cerca di far sparire questi sacchetti mettendoli o sotto le assi del parquet o scaricandoli dallo sciacquone. Ha un ragazzo di nome Vince che le spedisce delle lettere da posti lontanissimi per scusarsi di non essere ritornato, anche se lei pensa a come fargliela pagare una volta ritornato.\nVoce italiana: Gi\u00f2 Gi\u00f2 Rapattoni\nEpisodi.\n https://www.imdb.com/title/tt0445893/\nPets Show in Italia.\nI personaggi di Trevor e Hamish, entrambi doppiati nel 2003 dal doppiatore torinese Luigi Rosa, ebbero un tale successo in Italia che oltre ad apparire nel videoclip del brano \"Rap Lamento\" di Frankie hi-nrg mc, fu affidata loro la conduzione di una trasmissione su MTV Italia chiamata Pets Show. Era una sorta di talk show in cui i due pupazzi intervistavano personaggi famosi del mondo della musica e dello spettacolo, tra i tanti Neffa, Caparezza ed Eva Robin's."}
{"id": "831809", "revid": "79520", "url": "https://it.wikipedia.org/wiki?curid=831809", "title": "La ragazza dai capelli strani", "text": ""}
{"id": "831815", "revid": "287204", "url": "https://it.wikipedia.org/wiki?curid=831815", "title": "Jan\u00f3w - Nikiszowiec", "text": "Jan\u00f3w - Nikiszowiec (tedesco Janow-Nikischschacht) \u00e8 un quartiere di Katowice."}
{"id": "831819", "revid": "1318658", "url": "https://it.wikipedia.org/wiki?curid=831819", "title": "Changdeokgung", "text": "Changdeokgung (in coreano: \ucc3d\ub355\uad81 in hang\u016dl, \u660c\u5fb7\u5bae in hanja, letteralmente il \"palazzo della prospera virt\u00f9\") \u00e8 un palazzo che si trova all'interno di un parco di Seul, in Corea del Sud. Si tratta di uno dei \"Cinque grandi palazzi\" costruiti dai sovrani della Dinastia Joseon; a causa della sua posizione a est del palazzo Gyeongbokgung spesso \u00e8 chiamato semplicemente \"palazzo orientale\".\nChangdeokgung era il palazzo favorito di molti sovrani coreani del Medioevo e mantiene molti dei caratteri tipici dello stile coreano del periodo dei tre regni, come per esempio il fatto che si armonizza nell'ambiente circostante invece di imporvisi.\nStoria.\nLa costruzione del palazzo inizi\u00f2 nel 1405 e venne ultimata nel 1412, durante il regno di Taejong. Pi\u00f9 tardi il re Sejo espanse il palazzo di circa 500.000 metri quadrati. Durante l'invasione giapponese del 1592, Changdeokgung venne raso al suolo da un incendio, ma nel 1610 venne ricostruito. Dopo un ulteriore incendio nel 1623 e numerosi attacchi da parte della Dinastia Ming, degli eserciti francesi e statunitensi venne sempre ricostruito, restando fedele allo stile originario. Qui si trovava la sede del governo fino al 1867, anno in cui venne ricostruito il vicino Gyeongbokgung. L'ultimo re coreano, Sunjong, visse qui fino alla sua morte avvenuta nel 1926. \nArchitettura.\nOggi restano 13 edifici nell'area del palazzo, oltre a 28 padiglioni nel suo enorme giardino, che si estende su di un'area di 45 ettari. Le costruzioni principali sono: Donhwa-mun (la porta principale del palazzo, costruita nel 1412 e ricostruito nel 1607, con una campana di rame del peso di 8 tonnellate), Injeong-jeon (la sala del trono, ricostruita nel 1804), Seongjeong-jeon (l'ufficio ausiliario della sala principale, ricostruito nel 1647), Huijeong-dang (la residenza privata del re), Daejo-jeon (gli ambienti privati, distrutti dal fuoco nel 1917 e ricostruiti nel 1920), Geumcheongyo (costruito nel 1411, il pi\u00f9 antico ponte di Seul), Juhamnu (archivi reali e pinacoteca, costruita nel 1776) e Nakseon-jae (la residenza della famiglia imperiale coreana).\nVicino al palazzo si trova il cosiddetto \"Biwon\", il giardino segreto, costruito originariamente per la famiglia reale e le donne del palazzo; esso contiene una grande quantit\u00e0 di specie vegetali rare e alberi di oltre 300 anni. L'Ongnyucheon (\"torrente di giada\") contiene un canale d'acqua scavato nel 1636, con alcune cascatelle ed un poema iscritto nella roccia che lo sovrasta. Nel 1997 Changdeokgung venne inserito nell'elenco dei Patrimoni dell'umanit\u00e0 dell'UNESCO."}
{"id": "831830", "revid": "239497", "url": "https://it.wikipedia.org/wiki?curid=831830", "title": "Cultura di Bonnanaro", "text": "La cultura di Bonnanaro \u00e8 una cultura prenuragica che si svilupp\u00f2 in Sardegna nella prima met\u00e0 del II millennio a.C. (1800-1600 a.C. circa). Prende il nome dal paese di Bonnanaro, in provincia di Sassari, dove, sul finire del XIX secolo, sono stati fatti importanti ritrovamenti.\nCronologia.\nLa cultura di Bonnanaro viene suddivisa cronologicamente in due fasi principali:\nOrigine.\n\u00c8 strettamente legata alla precedente cultura del vaso campaniforme; nel repertorio fittile la cultura di Bonnanaro mostra inoltre varie similitudini con la cultura di Polada diffusa all'epoca nell'Italia settentrionale.\nLe genti che produssero questa cultura provenivano probabilmente dall'area centro-europea e poladiano-rodaniana. Si andarono ad innestare in un panorama etnico-culturale eterogeneo, che comprendeva le evoluzioni finali delle precedenti culture eneolitiche indigene di Abealzu-Filigosa e di Monte Claro, riuscendo ad imporsi come gruppo egemone, seppur minoritario.\nEsordisce con maggiore intensit\u00e0 nelle regioni nord-occidentali (Nurra) e sud-occidentali (Sulcis-Iglesiente) dell'isola.\nInsediamenti.\nDi questa cultura si conoscono solo pochi insediamenti abitativi: \"Su Campu Lontanu\" a Florinas, \"Sa Turricula\" a Muros, \"Costa Tana\" di Bonarcado e \"Abini\" a Teti. Le abitazioni avevano una base in muratura mentre la copertura era costituita da legname e frasche; nella struttura abitativa di \"Su Stangioni\" (Portoscuso) al centro era presente un focolare mentre il pavimento, che si estendeva in parte anche all'esterno, era costituito da acciottolato.\nI dati a disposizione non consentono di stabilire con sicurezza se i primi \"protonuraghi\" o \"pseudonuraghi\" a corridoio risalgano a questo periodo o siano da attribuire alla successiva facies di Sub-Bonnanaro.\nCultura materiale.\nDiminuiscono gli oggetti d'osso e di pietra e si privilegiano quelli in metallo (rame, bronzo, argento) che trovano riscontri nelle culture di Polada, Remedello, Rinaldone, El Argar, dell'Aude e del Gard e di Adlerberg e Straubing; continua l'uso del \"brassard\", il guardapolsi da arciere tipico del periodo campaniforme. Nella fase A2 di Sant'Iroxi compaiono le prime spade in rame arsenicale.\nLe ceramiche, che tradiscono influenze campaniformi, sono prevalentemente inornate, lisce e di gusto sobrio e lineare. Spesso sono dotate di anse \"a gomito\" o \"asciformi\", similmente a quelle della cultura di Polada.\nCulto e ideologia.\nPer l'archeologo Giovanni Lilliu l'avvento della cultura di Bonnanaro port\u00f2 ad uno sconvolgimento dei dogmi religiosi che da millenni persistevano sull'isola. Si nota, secondo lo studioso, il progressivo passaggio da un modello di societ\u00e0 pacifica dedita all'agricoltura ad una societ\u00e0 di pastori-guerrieri. I \"Bonnanaro\" sono considerati dunque i precursori dei nuragici, soprattutto per la loro marcata attitudine alla guerra:\ne ancora:\nUsi funerari.\nL'architettura sepolcrale trasforma le \"All\u00e9es couvertes\" in tombe dei giganti. Sono documentate anche inumazioni entro cista litica, in grotte naturali o domus de janas, riutilizzate oppure costruite ex-novo. Nel Sassarese e nel Goceano vengono edificate le cosiddette domus a prospetto architettonico.\nIn alcuni casi, come a Su Crucifissu Mannu, il defunto veniva ricoperto da un cumulo di rozze pietre.\nAntropologia fisica.\nI resti scheletrici del periodo ci attestano la prevalenza di dolicocefali (67%) rispetto ai brachicefali (33%), questi ultimi principalmente concentrati nella Sardegna nord-occidentale. L'altezza media, in base ai pochi campioni analizzati, era di 162 cm circa fra gli uomini e di 159 cm circa fra le donne. Si riscontrano carie, iperostosi, osteoporosi, anemie, artrosi, artriti e tumori. In campo chirurgico si hanno trapanazioni del cranio in vivo ripetute fino a tre volte."}
{"id": "831831", "revid": "1318658", "url": "https://it.wikipedia.org/wiki?curid=831831", "title": "Cinque grandi palazzi", "text": "I Cinque grandi palazzi sono un insieme di cinque strutture architettoniche costruite in epoca medievale dai sovrani della Dinastia Chosun nella citt\u00e0 di Seul, in Corea del Sud"}
{"id": "831833", "revid": "339392", "url": "https://it.wikipedia.org/wiki?curid=831833", "title": "Concilia plebis", "text": ""}
{"id": "831835", "revid": "114930", "url": "https://it.wikipedia.org/wiki?curid=831835", "title": "Monarchie nazionali", "text": ""}
{"id": "831836", "revid": "287204", "url": "https://it.wikipedia.org/wiki?curid=831836", "title": "Parabola della pecora smarrita", "text": "La parabola della pecora smarrita \u00e8 una parabola di Ges\u00f9 raccontata nel \"Vangelo secondo Matteo\" (), nel \"Vangelo secondo Luca\" () e nel \"Vangelo di Tommaso\" (107).\nContesto.\nNel \"Vangelo secondo Luca\" \u00e8 la prima di tre parabole raccontate da Ges\u00f9 in risposta ai farisei che lo accusavano: \"Costui riceve i peccatori e mangia con loro\" (Lc ). Ciascuna delle tre parabole si riferisce alla perdita ed al ritrovamento di qualcosa di prezioso (pecora, moneta e figlio).\nNel \"Vangelo secondo Matteo\" la parabola \u00e8 collocata all'interno di una serie di insegnamenti rivolti ai suoi discepoli.\nIl \"Vangelo di Tommaso\" (apocrifo) \u00e8 tutto composto di \"detti\" di Ges\u00f9 senza un ordine preciso. Tra gli altri \u00e8 presentato anche quello che riguarda la parabola."}
{"id": "831839", "revid": "6066", "url": "https://it.wikipedia.org/wiki?curid=831839", "title": "Civilt\u00e0 Micenea", "text": ""}
{"id": "831848", "revid": "6881009", "url": "https://it.wikipedia.org/wiki?curid=831848", "title": "Scapocciare", "text": ""}
{"id": "831850", "revid": "88740", "url": "https://it.wikipedia.org/wiki?curid=831850", "title": "Paleopatologia", "text": "La paleopatologia studia le malattie direttamente nei resti umani del passato, scheletrici o mummificati. \nIn questo differisce dalla storia della medicina, che prende in considerazione la storia dei medici e delle terapie, \nseppur anche quella delle malattie del passato ma basandosi solo su fonti storico-letterarie. \nNegli ultimi trent'anni la paleopatologia ha fatto molti progressi, grazie soprattutto alle innovazioni tecnologiche, \ncome ad esempio l'uso della tomografia computerizzata come sistema non invasivo nello studio delle mummie.\nLa paleopatologia riveste un duplice interesse: antropologico, poich\u00e9 dallo studio delle malattie e della loro incidenza si possono comprendere, seppur indirettamente, \ngli usi e le abitudini delle popolazioni del passato; medico, poich\u00e9 lo studio dell'origine e delle prime vie di trasmissione delle malattie moderne (come cancro e arteriosclerosi) suscita interesse medico.\nIl concetto di patocenosi \u00e8 la chiave di interpretazione dei dati della paleopatologia.\nAmbiti di azione.\nVolendo fornire una definizione di Paleopatologia e dei suoi ambiti d'indagine, possiamo ricorrere a quanto scritto da Luigi Capasso nel suo recentissimo testo \"Principi di Storia della Patologia Umana\" (S.E.U., Roma):\n\"[...] essa pu\u00f2 essere definita la scienza che studia le malattie del passato e la loro evoluzione nel tempo. L'attivit\u00e0 d'indagine di questa disciplina, pertanto, consente la documentazione degli aspetti anatomo-patologici, epidemiologici, eziologici e patogenetici delle malattie nei periodi storici anteriori al nostro, sia in relazione all'evoluzione biologica dell'uomo sia in relazione al divenire\ndelle caratteristiche sociali, culturali ed ambientali delle comunit\u00e0 umane del passato, nel complesso tentativo di ricostruire la storia biologica della salute\numana. I materiali oggetto di studio della paleopatologia e della storia della patologia umana consistono prevalentemente in resti biologici antichi (fonti dirette) sia umani (ossa, mummie, materiali patologici) sia non-umani (avanzi di parassiti); altre notizie possono essere dedotte utilizzando la patologia comparata. Oltre a queste fonti dirette, ulteriori informazioni sulla storia della salute umana possono essere tratte anche da fonti indirette, come antichi testi e resti della cultura materiale.\"\nNote storiche.\nIl termine paleopatologia fu coniato da Sir Armand Ruffer (1859), docente di batteriologia presso la Scuola di Medicina del Cairo ed esperto in studi osteoarcheologici effettuati su mummie egiziane. Ad onor del vero molti altri prima di lui si occuparono di paleopatologia; tra questi ricordiamo Eugene Esper (1742-1810) e Georges Cuvier (1768-1832).\nIn Italia si distinse in tali studi l'anatomo-patologo Stefano Delle Chiaie (1794-1860), professore di anatomia patologica della Regia Universit\u00e0 di Napoli.\nOggi i metodi di studio su cui si basa l'analisi paleopatologica riflettono pressoch\u00e9 quelli dell'anatomia patologica pi\u00f9 moderna e comprendono diversi esami clinici tra cui: esame macroscopico, istologico, istochimico, immunoistochimico, uso della microscopia elettronica e biologia molecolare.\nRisultati recenti.\nPatologie batteriche e virali.\nIn questi ultimi anni i risultati pi\u00f9 soddisfacenti si sono avuti nell'ambito dello studio delle malattie infettive ed in quello dei tumori. Per quanto concerne le malattie infettive, i primi tentativi di identificazione di virus e batteri in corpi antichi mummificati, risalgono ai primi anni settanta, ad opera di un gruppo di scienziati dell'Universit\u00e0 della Virginia e del Museo Peruviano di Ica su mummie precolombiane del Per\u00f9, risalenti al IV secolo a.C., e del Cile.\nFurono identificati virus influenzali che provocano malattie respiratorie, tubercolosi, condilomi acuminati, virus vaiolosi e sifilide.\nMalaria.\nIn tempi pi\u00f9 recenti (primi anni del 2000), l'applicazione di tecniche d'indagine basate sull'esame delle sequenze di RNA ribosomiale proveniente dalle ossa rinvenute nella necropoli dei bambini di Lugnano (circa 450 d.C.), ha fornito la prima evidenza diretta, confortata da riscontri archeologici storici e letterari, delle penetrazione e dell'attivit\u00e0, in Europa e nel mondo mediterraneo, del parassita \"falciparum\", la specie di plasmodium responsabile della forma fatale di malaria, un evento epidemiologico che avr\u00e0 notevoli ripercussioni sulla storia europea dei secoli a venire.\nTumori.\nPer quanto riguarda i tumori, verso la fine degli anni ottanta del Novecento furono documentati circa dieci patologie tumorali in corpi antichi, tra queste abbiamo: un caso di leiomioma, uno di cistoadenoma ovarico, uno di papilloma squamoso, uno di lipoma, uno di rabdosarcoma ed uno di epitelioma.\nPossiamo infine citare, solo a titolo di esempio di studio paleopatologio, il caso di tumore maligno riscontrato nell'analisi paleopatologica del colon del Re di Napoli Ferrante I di Aragona (1431-1494) effettuata nel 1999 da Gino Fornaciari, uno dei maggiori esperti italiani di paleopatologia (Divisione di Paleopatologia dell'Universit\u00e0 di Pisa).\nLebbra.\nRecentemente grazie anche all'ausilio della Biologia Molecolare si \u00e8 riusciti ad ottenere conferme della presenza effettiva del Mycobacterium leprae su reperti osteoarcheologici. Questo ha permesso di verificare la correlazione tra osservazioni scheletriche macroscopiche e radiologiche e veridicit\u00e0 della diagnosi clinica. La lebbra in Italia al momento \u00e8 segnalata per la prima volta nel nord est attorno al IV secolo a.C. Recentemente in seguito alle ricerche di Mauro Rubini, Helen Donoghue, Mark Spiegalman e Paola Zaio, tra i maggiori esperti mondiali in tema di lebbra e tubercolosi pertinente resti scheletrici, sembra ormai accertata la sua provenienza dall'Europa centro orientale nel periodo di massima endemicit\u00e0 in Italia corrispondente al VI-XII secolo."}
{"id": "831857", "revid": "2067158", "url": "https://it.wikipedia.org/wiki?curid=831857", "title": "Magnolia (azienda)", "text": "Magnolia \u00e8 stata una societ\u00e0 di produzione televisiva italiana, specializzata nella creazione, produzione e adattamento di format di intrattenimento per i principali Network televisivi e media interattivi in Italia e anche all'estero. All'interno dello stesso gruppo Magnolia facevano parte \"Magnolia Espa\u00f1a\", \"Magnolia France\", \"Magnolia Fiction\", \"Zodiak Active Srl\" (gi\u00e0 \"NeoNetwork)\" e \"Milano Roma s.r.l.\".\nIl 4 novembre 2019, a seguito della fusione di Magnolia con Dry Media, nasce Banijay Italia.\nStoria.\nMagnolia viene fondata nel 2000 da Giorgio Gori con Ilaria Dallatana, Marco Benatti e Francesca Canetta. Nel 2004 nasce la filiale spagnola, \"Magnolia Espa\u00f1a\", mentre nel 2006 viene aperta anche la filiale francese, \"Magnolia France\".\nNel 2007 viene acquisita da De Agostini e successivamente portata in dote alla controllata Zodiak Entertainment. Nel febbraio 2016 Zodiak si fonde con il francese Banijay Group, dando vita ad un colosso della produzione tv controllato al 73,8%. Banijay Group fa riferimento per il 50,1% a Lov Group di Stephane Courbit e per il 49,9% alla DeA Communication. Il restante 26,2% fa riferimento alla francese Vivendi.\nTra i programmi televisivi prodotti da Magnolia in Italia, sono da menzionare \"L'isola dei famosi\" (Rai 2 - Canale 5) uno dei reality show di maggior spicco in Italia, il game-show \"L'eredit\u00e0\" (Rai 1) condotto da Amadeus e successivamente da Carlo Conti e Fabrizio Frizzi che ha avuto un enorme successo facendo esportare il format all'estero, e i talent show \"MasterChef Italia\" in onda su Cielo e su Sky Uno, per i canali Discovery Bake Off Italia - Dolci in forno e Hair su Real Time, e Undressed, Ninja Warrior Italia e Top Chef Italia sul NOVE.\nNel luglio 2012 presidente di Magnolia TV \u00e8 nominato Antonello Perricone. Nel gennaio 2018 Leonardo Pasquinelli lascia dopo 4 anni la guida dell'azienda mentre Stefano Torrisi diventa vicepresidente esecutivo, poche settimane pi\u00f9 tardi \u00e8 nominato amministratore delegato Paolo Bassetti, fratello dell'AD di Banijay Group, Marco."}
{"id": "831862", "revid": "43840", "url": "https://it.wikipedia.org/wiki?curid=831862", "title": "Gobbo del quarticciolo", "text": ""}
{"id": "831866", "revid": "47041746", "url": "https://it.wikipedia.org/wiki?curid=831866", "title": "Calcolo letterale", "text": ""}
{"id": "831894", "revid": "117505942", "url": "https://it.wikipedia.org/wiki?curid=831894", "title": "Carlos Olivier", "text": "Biografia.\nFiglio di Manuel Ra\u00fal Fern\u00e1ndez \u00c1lvarez, medico chirurgo, e dell'attrice Linda Olivier (all'anagrafe Elizabeth de la Concepci\u00f3n L\u00f3pez Hurtado), ebbe due fratelli che divennero uno ingegnere e l'altro avvocato. Il padre mor\u00ec quando Carlos aveva appena tre anni, quindi il piccolo \u00e8 stato cresciuto dalla madre e il suo secondo marito il professor Alejandro Iraz\u00e1bal.\nA soli 15 anni debutt\u00f2 in un programma dedicato alla ricerca di volti nuovi, poi pass\u00f2 a studiare recitazione nell'Atelier di Giovani Attori di RCTV. L'Atelier era diretto da Hugo Ulive, Isaac Chocr\u00f3n, Julio C\u00e9sar M\u00e1rmol, Humberto Colmenares, Rom\u00e1n Chalbaud, Manuel Berm\u00fadez e Amalia Perez Diaz.\nDa giovane segu\u00ec le due passioni della sua vita: fece studi di medicina nella Universit\u00e0 Centrale di Venezuela e studi\u00f2 recitazione presso l'Atelier di RCTV.\nCarlos Olivier partecip\u00f2 a numerose telenovelas di RCTV e di Venevisi\u00f3n, recitando al fianco di attrici del calibro di Grecia Colmenares, Tatiana Capote e Mayra Alejandra, diventando presto famoso. Il suo personaggio pi\u00f9 famoso fu Pedro Luis Guerra nella telenovela \"Leonela\" (1983) al fianco di Mayra Alejandra. Inoltre fu attore in diverse opere di teatro.\nLavorando sul set incontr\u00f2, l'attrice Paula d'Arco, sua partner in due film, \"Storia di un amore\" e \"Il prigioniero di Zeuda\" e dopo due anni si sposarono. Dal matrimonio nacque il figlio Carlos Ra\u00fal ma la felicit\u00e0 fu breve poich\u00e9, nel marzo, del 1976 Paula mor\u00ec in un incidente stradale. Nonostante il lutto, Caros non si diede per vinto e si gett\u00f2 a capofitto nel lavoro, girando una telenovela dietro l'altra, oltre che a specializzarsi nella sua professione medica, diventando medico olistico.\nDi l\u00ec a poco conobbe una nuova donna di origine iraniana, Salka Valentina Picon, avvocato penalista e criminologo, da cui ebbe altri due figli, Salka Elisabeth e Tarek Gonzalo.\nFinalmente dopo tanta gavetta inizi\u00f2 ad arrivare il grande successo internazionale quando i produttori scommisero sulla sua bravura e gli affidarono il ruolo di protagonista nella telenovela \"Marta\", al fianco di Mayra Alejandra. Da quel momento nacque una celebre coppia, che nel giro di quattro anni gir\u00f2 \"Marta\", \"Capriccio e passione\", \"Cuori nella tempesta\" e \"Leonela\".\nGiunto all'apice del successo, Carlos Olivier inizi\u00f2 a viaggiare all'estero per seguire corsi di regia, cinematografia e canto, e si ferm\u00f2 negli Stati Uniti per cinque anni. In quel paese, Olivier recit\u00f2 in due puntate della serie poliziesca statunitense \"Miami Vice\" e present\u00f2 il programma \"El Gran Evento con Carlos Olivier\" per la rete televisiva Telemundo. Durante la permanenza negli Stati Uniti, conobbe il celebre attore Steven Seagal, noto per le arti marziali, con cui ebbe una grande amicizia.\nNel 1993 torn\u00f2 a recitare al fianco di Mayra Alejandra nella telenovela \"Amor de papel\" ma non ebbe un grande successo di pubblico come in passato. Carlos non si abbatt\u00e9 ma si impegn\u00f2 ancora di pi\u00f9 e prese la seconda laurea in Giurisprudenza, inizi\u00f2 gli studi di Psicologia e registr\u00f2 due dischi con il produttore cubano Emilio Estefan.\nNel frattempo divent\u00f2 pure nonno di Luis Alejandro, avuto dal figlio Carlos Ra\u00fal con l'attrice Lisbeth Manrique.\nMor\u00ec di attacco cardiaco il 22 gennaio 2007 dovuto a una malattia autoimmune, la sclerosi multipla. Gli era stata diagnosticata molto tempo prima, nel 1989, e per il suo esordio aggressivo i medici avevano dato a Carlos 5 anni di vita; l'attore non si lasci\u00f2 abbattere e lott\u00f2 duramente contro questa patologia prestandosi come cavia a tante cure sperimentali, alcune delle quali furono cos\u00ec invasive da ridurlo sulla sedie a rotelle per mesi, ma egli ogni volta riusc\u00ec ad eliminare le disabilit\u00e0. La sua forza di vivere e la tenacia nelle cure mediche gli allungarono la vita fino al 2007."}
{"id": "831899", "revid": "106908", "url": "https://it.wikipedia.org/wiki?curid=831899", "title": "Gyeongbokgung", "text": "Il Gyeongbokgung (in coreano: \uacbd\ubcf5\uad81 in hang\u016dl, \u666f\u798f\u5bae in hanja) \u00e8 un palazzo che si trova nella parte settentrionale di Seul, in Corea del Sud. Esso fu il principale e il pi\u00f9 grande dei cinque grandi palazzi costruiti dalla Dinastia Chosun. Ospita oggi il Museo del Palazzo Nazionale di Corea.\nStoria.\nIl palazzo venne costruito nel 1394 dall'architetto coreano Jeong Do-jeon. In parte bruciato durante l'invasione giapponese del 1592, venne abbandonato a causa delle difficolt\u00e0 del restauro fino agli anni '60 del XIX secolo, quando venne ricostruito come un complesso di 330 edifici con 5.792 stanze. Simbolo della famiglia reale coreana, esso si estende su di una superficie di 410.000 metri quadrati. Dopo l'assassinio della principessa Myeongseong da parte di agenti giapponesi nel 1895, il marito (l'imperatore Gojong) lasci\u00f2 il palazzo e la famiglia reale non vi fece pi\u00f9 ritorno.\nNel 1911 le forze d'occupazione giapponesi distrussero tutti gli edifici tranne 10; inoltre costruirono l'edificio del Governatore di Corea proprio di fronte alla \"Sala del trono\", distruggendo deliberatamente la geomanzia di Seul. Durante tutto il tempo dell'occupazione i giapponesi scattarono numerosissime fotografie della popolazione coreana, ma nessuna del palazzo: gli storici che cercano di capire come fosse fatto prima della sua distruzione le hanno cercate invano in tutti i paesi che conservano fotografie di Seul risalenti ai primissimi anni del XX secolo.\nGli edifici principali del sito sono la \"sala imperiale del trono\" e il \"padiglione Gyeonghoeru\", che si trova su 48 pilastri di granito al centro di un lago artificiale di fiori di loto. Il padiglione \u00e8 ritratto sulle banconote da 10.000 won.\nDalla fine della guerra di Corea al 1972, il palazzo \u00e8 stato sede del museo folkloristico nazionale della Corea. A partire dal 1990 sono iniziate le opere di restaurazione del palazzo di Gyeongbokgung. I lavori sono stati effettuati in modo da ridare al palazzo il suo stato originario. Per ottenere ci\u00f2 \u00e8 stato demolito l'edificio del Governatore di Corea e sono state restaurate la porta di Heungnyemun e quella di Gwanghwamun.\nCheong Wa Dae.\nNel giardino che si trovava nel retro del palazzo si trovava la residenza del Governatore generale durante l'occupazione giapponese. Quando nel 1948 venne istituita la Repubblica di Corea, il presidente Syngman Rhee us\u00f2 quel palazzo come residenza e ufficio del governo, chiamandolo Cheong Wa Dae (letteralmente \"la casa blu\", in riferimento al colore del tetto). Nel 1993, durante l'amministrazione di Kim Young-sam, il Cheong Wa Dae venne smantellato per eliminare un simbolo del periodo coloniale giapponese.\nAccesso.\nIl palazzo si trova al termine del lungo boulevard di Sejong-daero, la principale arteria del centro di Seul. Dispone inoltre di una stazione, Gyeongbokgung direttamente sulla linea 3 della metropolitana di Seul."}
{"id": "831902", "revid": "228587", "url": "https://it.wikipedia.org/wiki?curid=831902", "title": "Effetti di sito", "text": "In sismologia con il termine effetti di sito si indicano tutti quegli effetti geologici a livello locale dell'immediato sottosuolo, dovuti a caratteristiche geologiche e geomorfologiche proprie, che rendono il luogo sulla superficie pi\u00f9 o meno soggetto a danni conseguenti un evento sismico.\nDescrizione.\nLa conoscenza degli effetti di sito \u00e8 uno degli aspetti pi\u00f9 importanti dal punto di vista della mitigazione dell'azione sismica.\nIn particolare l'azione destabilizzante di un terremoto sulle opere antropiche pu\u00f2 essere di tipo diretto (moto vibratorio del suolo), o di tipo indiretto (frane sismoindotte e liquefazione dei terreni di fondazione). \nIn generale per valutare questi effetti si definisce la \"risposta sismica in frequenza\" (risposta in frequenza) del suolo come la trasformata di Fourier o spettro del segnale sismico nel tempo: quello che ci si pu\u00f2 aspettare in generale come risposta sismica del terreno a livello locale \u00e8 l'amplificazione di alcune o tutte le componenti spettrali e/o il filtraggio/attenuazione di una o tutte le altre componenti. \nGli aspetti di mitigazione che riguardano il moto al suolo sono connessi all'ipotesi di una trasmissione amplificata del moto sismico proveniente dal basamento roccioso (\"bedrock\") sottostante. La conoscenza di tale effetto \u00e8 molto importante per la scelta di soluzioni progettuali degli edifici idonee alla mitigazione del moto sismico. In particolare le situazioni che determinano gli effetti di amplificazione locale sono definite, oltre che da condizioni stratigrafiche dei terreni non consolidati giacenti sopra il bedrock, anche da particolari situazioni morfologiche tipo: zone di cresta, zone di versante acclive, zone di vallata o di conca endoreica e, o comunque, aree dove si hanno effetti di focalizzazione del raggio sismico. \nIn molti casi l'amplificazione \u00e8 dovuta a fenomeni di risonanza di terreni incoerenti stratificati al di sopra del bedrock: fenomeni di riflessione e rifrazione delle onde sismiche alle interfacce di discontinuit\u00e0 tra i due tipi di terreno portano infatti all'intrappolamento delle onde sismiche nello strato superficiale e alla successiva amplificazione; tale configurazione geomorfologica facilita anche la propagazione delle Onde di Love, che sono tra i tipi di onde sismiche pi\u00f9 distruttive. \nL'individuazione delle aree potenzialmente interessate da fenomeni di frane sismoindotte e da fenomeni di liquefazione del terreno pu\u00f2 essere fatta mediante il rilevamento diretto sul terreno, tramite la prospezione geofisica, di alcuni elementi indiziari caratteristici della presenza di frane, nonch\u00e9 da documentazioni storiche e testimonianze riguardanti gli avvenimenti accaduti in passato nella zona. \nIn particolare tutte le aree in frana possono essere destabilizzate da un terremoto, in particolare le frane attive; le frane quiescenti e/o stabilizzate possono essere, comunque, riattivate da un sisma violento.\nL'individuazione di eventuali terreni di recente deposizione (quaternaria e antropica) permette di circoscrivere aree potenzialmente interessate da fenomeni di liquefazione o di densificazione del suolo.\nGli effetti di sito, e con essi le necessarie misure di protezione antisismiche, possono essere individuati tramite attente analisi di microzonazione sismica."}
{"id": "831908", "revid": "767487", "url": "https://it.wikipedia.org/wiki?curid=831908", "title": "Black Book", "text": "Black Book (\"Zwartboek \"- letteralmente, \"Libro nero\") \u00e8 un film del 2006 diretto da Paul Verhoeven, ambientato durante la seconda guerra mondiale.\nTrama.\nSeconda guerra mondiale. La cantante ebrea Rachel Stein fugge da Berlino per rifugiarsi nei Paesi Bassi con i suoi congiunti ma la minaccia nazista continua ad incombere, dapprima con la distruzione del loro rifugio, poi con l'attacco al battello dove tentava di fuggire con i genitori nel sud dei Paesi Bassi, gi\u00e0 liberato dagli Alleati, scampando ad entrambe le stragi.\nGiunta a L'Aia assume l'identit\u00e0 di Ellis de Vries e si unisce alla resistenza. Avvalendosi dell'aspetto e la capacit\u00e0 canora, le viene dato l'incarico di sedurre Ludwig M\u00fcntze, il capo dei servizi di sicurezza delle SS, per carpirgli le prossime mosse dell'esercito tedesco. Rachel si innamora di lui, diverso dai suoi camerati, crudeli e spietati, un dubbio che viene sciolto quando scopre che la resistenza olandese ha molti infiltrati tedeschi. La situazione precipita quando viene smascherata dalle SS e fatta ritenere una traditrice dai partigiani.\nRachel riesce a fuggire con Ludwig, ma l'uomo viene condannato e fucilato dai nazisti sotto l'egida alleata e lei imprigionata poich\u00e9 accusata di collaborazionismo, subendo angherie e violenze. Liberata da Hans, uno dei leader resistenti, Rachel scopre, che \u00e8 lui la talpa all'interno del gruppo che ha mandato a morte centinaia di ebrei, sottraendo loro denaro e preziosi con false promesse. Sebbene lo stesso Hans tenti di ucciderla iniettandole dell'insulina, Rachel riesce a salvarsi, a fuggire e a dimostrare la propria innocenza. Messasi all'inseguimento del fuggitivo Hans, nascosto in un carro funebre con la refurtiva, Rachel vendica se stessa e le vittime sigillando la bara e condannando l'uomo a una morte per soffocamento.\nIl film termina undici anni dopo in un kibbutz israeliano. La donna ha una sua famiglia, ma come in giovent\u00f9 deve correre ai rifugi per salvarsi da un bombardamento aereo siriano ed egiziano.\nDistribuzione.\nIl film risult\u00f2 fin ad allora la pi\u00f9 costosa produzione olandese, per oltre 20 milioni di euro, confermandosi il maggior successo locale del 2006. Al 27 maggio 2007 ha totalizzato oltre 1.000.000 di spettatori, incassando 10.058.486 euro. Ha inoltre incassato pi\u00f9 di 4 milioni di dollari negli USA, pi\u00f9 di 1 milione di sterline in Gran Bretagna e oltre 7 milioni di euro nel resto del mondo."}
{"id": "831911", "revid": "767487", "url": "https://it.wikipedia.org/wiki?curid=831911", "title": "Matur\u00edn", "text": "Matur\u00edn \u00e8 una citt\u00e0 nella parte orientale del Venezuela, capitale dello stato di Monagas. La sua popolazione \u00e8 di 447.283 abitanti. \u00c8 considerata la capitale petrolifera del Venezuela orientale; \u00e8 una citt\u00e0 di ampi viali, spazi verdi e strutture moderne, oltre a godere di un'eccezionale pulizia negli spazi pubblici.\nStoria.\nMatur\u00edn fu fondata nel 1760 da Lucas de Zaragoza. Il nome iniziale era San Judas Tadeo de Matur\u00edn, in cui il termine Matur\u00edn deriva dal nome del capo indigeno che abitava nel luogo.\nMatur\u00edn \u00e8 sede di una diocesi cattolica dal 1958.\nSociet\u00e0.\nSalute.\nL'Ospedale pubblico principale di Matur\u00edn \u00e8 il Manuel N\u00fa\u00f1ez Tovar. Altri ospedali pubblici sono il Jos\u00e9 Antonio Serres e il Jos\u00e9 Mar\u00eda Vargas. Gli ospedali privati sono l'Ospedale Metropolitano, la Clinica El Divino Ni\u00f1o, la Clinica Santa Sof\u00eda, il Centro M\u00e9dico, il Centro de Especialidades M\u00e9dicas e la Policlinica Matur\u00edn. La citt\u00e0 dispone inoltre di un ospedale psichiatrico e di un centro per gli anziani.\nCultura.\nIstruzione.\nLa scuola secondaria pi\u00f9 antica e importante di Matur\u00edn \u00e8 la \"Miguel Jos\u00e9 Sanz\", la sede attuale fu costruita nel 1951. Altre scuole celebri sono la \"Francisco Isnardi\" (fondato nel 1959) e la scuola \"Repubblica dell'Uruguay\".\nUniversit\u00e0 e istituti universitari.\nA Matur\u00edn si trovano alcune universit\u00e0 pubbliche:\nLa citt\u00e0 ha anche queste Universit\u00e0 private:\nE i seguenti istituti universitari privati:\nMedia.\nNella citt\u00e0 hanno sede alcune stazioni di radio e televisioni fra le quali: TVO, Monagas TV e ORIVISION.\nInfrastrutture e trasporti.\nMatur\u00edn si \u00e8 dotata dell'Aeroporto Internazionale Jos\u00e9 Tadeo Monagas."}
{"id": "831914", "revid": "287204", "url": "https://it.wikipedia.org/wiki?curid=831914", "title": "Editto pretorio", "text": "Leditto pretorio era, nell'antica Roma, una particolare forma di editto programmatico quale orientativo dell'attivit\u00e0 del pretore.\nStoria.\nIl pretore infatti poteva sia applicare il diritto vigente che introdurre nuovi strumenti di protezione processuali, talvolta anche in antitesi al diritto civile. Si finisce cos\u00ec con l'avere un diritto desunto dal processo. Per\u00f2 questo non deve fraintendersi.\nIl diritto vigente era pur sempre lo \"ius civile\", nel quale per\u00f2 i vari pretori intervenivano \"adiuvandi, supplendi vel corrigendi iuris civilis gratia\" ovvero \"con grazia di soccorrere, supplire o correggere il diritto civile\", o meglio alcune sue lacune o imprecisioni. La finalit\u00e0 del pretore era infatti quella di mantenere l\"aequitas\" (\"equit\u00e0\"), ovvero di garantire pari condizioni ai cittadini in sede processuale. I pretori avevano la facolt\u00e0 dello \"ius dicere inter cives Romanos\" (\"giudicare tra cittadini romani\"): a loro spettava infatti decidere sulle controversie private all'interno della citt\u00e0 di Roma (\"Praetor urbanus\") e non (\"Praetor peregrinus\"); il processo privato si svolgeva dapprima davanti al pretore, che gi\u00e0 decideva la norma da applicare, e poi davanti ad uno \"iudex unus\", cio\u00e8 davanti ad un privato con funzioni di giudice monocratico che applicava la norma.\nQuando durante la media Repubblica i pretori introdussero nei processi la procedura formulare, nella quale, per definire la questione riguardante un caso di fronte allo \"iudex\", si ricorreva ad un insieme di rigide formule prescrittive, l'editto pretorio divenne in pratica una raccolta di formule da utilizzare nei procedimenti. Secondo il giurista romano Papiniano (Dig. 1.1.7.1), l'editto serviva a completare, spiegare e migliorare lo \"ius civile\", diventando un veicolo importante per l'evoluzione del diritto civile romano. A partire dal 67 a.C., poi, una lex Cornelia imponeva al pretore di rispettare il proprio editto nell'esercizio delle sue funzioni.\nTipologie.\nNel tempo, dunque, si venne consolidando una serie di norme ripetute da ogni pretore che prese nome di \"edictum tralaticium\", cio\u00e8 di \"editto trasmesso\" quasi in via ereditaria da un pretore al proprio successore, che l'avrebbe quindi integrato e rinnovato, fino a che nel 133 l'imperatore Adriano non lo cristallizz\u00f2 nella forma dell'editto tralatizio.\nL\"Editto pretorio\" emanato dal pretore poteva essere di due tipi:"}
{"id": "831916", "revid": "6923", "url": "https://it.wikipedia.org/wiki?curid=831916", "title": "Tony Trimmer", "text": "Carriera.\nTrimmer si \u00e8 aggiudicato il campionato Formula Shellsport nel 1977 e la Formula Aurora 1978. Per sei volte ha tentato di qualificarsi in Formula 1 ma senza successo. Quattro volte tra il 1975 e il 1976 con la Maki, e, nei gran premi di casa del 1977 e del 1978, con il team privato \"Melchester Racing\", che nella prima occasione gli mise a disposizione una Surtees, nella seconda una McLaren. \nFu tra i piloti iscritti allo storico GP giapponese del 1976, quello che assegn\u00f2 il titolo mondiale all'ultimo istante a James Hunt, suo connazionale e suo antico compagno di corse nelle serie minori; in quella occasione la Maki guidata da Trimmer, molto lenta, venne ritenuta anche molto pericolosa dagli altri team manager, e Tony praticamente si ritrov\u00f2 a piedi. Sportivamente, gli venne offerta la guida della terza Shadow, ma per una questione di sponsorizzazioni l'offerta non si concretizz\u00f2.\nFu uno dei piloti che guid\u00f2 la Connew Formula 1, gi\u00e0 modificata nell'allestimento per il Campionato di Formula 5000."}
{"id": "831917", "revid": "599013", "url": "https://it.wikipedia.org/wiki?curid=831917", "title": "Abdon Pamich", "text": "Biografia.\nAbdon Pamich \u00e8 stato uno degli atleti italiani pi\u00f9 medagliati nella specialit\u00e0 dei 50\u00a0km di marcia ai Giochi olimpici, evento a cui prese parte per cinque volte; vinse la medaglia di bronzo alle Olimpiadi di Roma nel 1960 e la medaglia d'oro alle Olimpiadi di Tokyo nel 1964. Di quella gara resta memorabile l'episodio che lo vide protagonista: a causa di un t\u00e8 freddo, Pamich ebbe una crisi intestinale: \"Per avere un minimo di intimit\u00e0 c'era prevista una stazione al km 35, troppo lontano... Ho provveduto coperto da alcuni addetti del servizio d'ordine...\", rimont\u00f2 e super\u00f2 tutti gli avversari, andando a vincere.\nIl 19 novembre 1961 sulla pista dello Stadio Olimpico di Roma ha stabilito il record mondiale dei 50000 m di marcia (125 giri di pista lunga 400 metri), con il tempo di 4h14'02\"4. \u00c8 stato inoltre il portabandiera del tricolore italiano durante la cerimonia d'apertura delle Olimpiadi di Monaco di Baviera del 1972.\nProfugo fiumano dopo la fine della seconda guerra mondiale (crebbe nel campo di raccolta di Novara), si \u00e8 sempre impegnato per la conservazione della memoria storica della comunit\u00e0 giuliano-dalmata in Italia e in particolare a Roma, anche come membro della Societ\u00e0 di Studi Fiumani. In questa veste, nel febbraio 2016 \u00e8 stato testimonial della \"Corsa del ricordo\"."}
{"id": "831921", "revid": "124972430", "url": "https://it.wikipedia.org/wiki?curid=831921", "title": "Cherish (Madonna)", "text": "Cherish \u00e8 una canzone della cantautrice statunitense Madonna. \u00c8 il terzo singolo estratto dall'album \"Like a Prayer\" ed \u00e8 stato scritto e prodotto da Madonna e Patrick Leonard.\nNel singolo, che ha raggiunto la seconda posizione nella classifica di Billboard, \u00e8 stato inserito come \"b-side\" il brano \"Supernatural\".\nIl brano \u00e8 stato pubblicato nel primo \"greatest hits\", \"The Immaculate Collection\" e nella raccolta del 2009 \"Celebration\"\nIl video.\nIl video, diretto dal famoso fotografo Herb Ritts, \u00e8 stato girato in bianco e nero sulla spiaggia di Malib\u00f9 in pieno inverno. La cantante Madonna si mostra nel pieno della sua sensualit\u00e0 divertendosi a giocare con sirene e tritoni. Nel video appare anche il modello Tony Ward.\n\u00c8 stato inserito nella raccolta di videoclip \"The Immaculate Collection\" e nel recente dvd \"Celebration: The Video Collection\".\nEsecuzioni dal vivo.\nLa canzone \u00e8 stata presentata dal vivo durante il Blond Ambition Tour del 1990\nClassifiche.\nIl singolo fu l'ennesimo successo per Madonna."}
{"id": "831924", "revid": "110157", "url": "https://it.wikipedia.org/wiki?curid=831924", "title": "Maurice Podoloff", "text": "\u00c8 membro del Naismith Memorial Basketball Hall of Fame dal 1974 in qualit\u00e0 di contributore.\nBiografia.\nPodoloff nacque a Elizabethgrad nell'allora Impero russo (ora Ucraina) il 18 agosto 1890. Nella sua giovent\u00f9 la famiglia emigr\u00f2 negli USA dove si diplom\u00f2 alla \"Hillshouse High School\" a New Haven nel 1909. In seguito frequent\u00f2 l'universit\u00e0 Yale dove ottenne la sua laurea in legge.\nL'avvocato Maurice Podoloff fu un uomo dal carattere impeccabile e fu fondamentale per lo sviluppo e il successo della pallacanestro professionistica. Il 6 giugno 1946 Podoloff, il quale era gi\u00e0 in carica come presidente della American Hockey League, fu designato presidente della BAA diventando cos\u00ec la prima persona a dirigere due leghe simultaneamente.\nPodoloff negozi\u00f2 una fusione tra la BAA e la National Basketball League per formare nel 1949 l'attuale NBA. Essendo un avvocato senza precedenti esperienze le sue grandi doti amministrative ed organizzative furono viste in seguito come la chiave che mantenne la lega vive nei suoi tanti momenti tempestosi.\nFu un presidente leale con tutte le squadre ed i presidenti qualunque fosse il loro potere. In 17 anni di presidenza espanse la NBA a pi\u00f9 di 17 squadre formando 3 divisioni ed organizzando 557 partite.\nMaurice Podoloff introdusse il draft collegiale nel 1947 e nel 1954 istitu\u00ec il cronometro dei 24 secondi creato da Danny Biasone, proprietario dei Syracuse Nationals, che velocizz\u00f2 il gioco e trasform\u00f2 la NBA da un lento e schematico gioco in uno sport veloce. Nel 1954 inoltre aument\u00f2 notevolmente la fama di questo sport assicurandogli il suo primo contratto televisivo.\nLa presidenza di Podoloff termin\u00f2 nel 1963 e comunque durante i primi anni della NBA fu capace di accrescere l'interesse dei fan e la prosperit\u00e0 generale della pallacanestro grazie alla sua previdenza e saggezza. In suo onore la NBA avrebbe rinominato l'annuale NBA Most Valuable Player Award in Podoloff Cup."}
{"id": "831925", "revid": "287204", "url": "https://it.wikipedia.org/wiki?curid=831925", "title": "Partiti politici in Finlandia", "text": "I partiti politici finlandesi seguono un sistema multipartitico di cui tre sono storicamente quelli principali in termini di voti: il Partito Socialdemocratico Finlandese, il Partito di Centro Finlandese ed il Partito di Coalizione Nazionale. Variando la loro percentuale di voti dal 18 al 25%, essi sono costretti a formare formare governi di coalizione in ogni legislatura.\nIl Partito di Coalizione Nazionale ed il Partito di Centro Finlandese sono attualmente i partiti con il numero pi\u00f9 alto di seggi in parlamento (51 per entrambi), seguiti dal Partito Socialdemocratico Finlandese con 45. Coalizione Nazionale e Centro Finlandese formano inoltre l'attuale governo insieme al Partito Popolare Svedese.\nTra i partiti minori troviamo l'Alleanza di Sinistra con 17 seggi e la Lega Verde con 14 seggi, che insieme all'SDP hanno governato il paese dal 1995 al 2003. Tra i piccoli partiti ci sono i Democratici Cristiani Finlandesi, il Partito Popolare Svedese e i nazionalisti della lista Veri Finlandesi. Questi ultimi partiti hanno raramente partecipato a delle coalizioni di governo, eccezion fatta per il Partito Popolare Svedese.\nLista dei partiti rappresentati in parlamento.\nIn Finlandia per presentarsi alle elezioni un partito deve avere un minimo di 5000 iscritti aventi diritto di voto e di essere eletti; tali iscritti devono inoltre garantire una normale vita democratica all'interno del partito, regolamentata per legge.\nQuesto \u00e8 l'elenco dei partiti e dei loro attuali leader. Tra parentesi il nome in finlandese e l'abbreviazione."}
{"id": "831943", "revid": "1745361", "url": "https://it.wikipedia.org/wiki?curid=831943", "title": "Baozi", "text": "Nella cucina cinese, un baozi (), chiamato anche bao o bau, \u00e8 un tipo di panino ripieno cotto al vapore. Nell'aspetto, \u00e8 molto simile al tradizionale \"mantou\". Pu\u00f2 essere ripieno di carne e/o verdure tritate. Nella cultura cinese, \u00e8 mangiato sia nei pasti e sia a colazione.\nSecondo la leggenda, fu inventato dal saggio Zhuge Liang.\nFra i tipi pi\u00f9 conosciuti di baozi sono:"}
{"id": "831944", "revid": "117565271", "url": "https://it.wikipedia.org/wiki?curid=831944", "title": "Gaio Cesare", "text": "Biografia.\nGaio Cesare nacque con il nome di Gaio Vipsanio Agrippa, ma quando fu adottato dal nonno materno, l'imperatore Augusto, ne prese il nome.\nGaio fu adottato con il fratello Lucio Cesare nel 17 a.C. da suo nonno materno, l'imperatore Augusto, che li nomin\u00f2 suoi eredi.\nNel 6 a.C. Gaio fu eletto console all'et\u00e0 di circa quattordici anni, ma Augusto non permise che ci\u00f2 avvenisse, concedendo comunque al giovane principe una carica sacerdotale, il pontificato. Nel 5 a.C. Gaio assunse la \"toga virilis\" e fu annoverato tra gli adolescenti, Augusto, eletto console per l'occasione, lo ammise in senato e lo design\u00f2 \"princeps iuventutis\" nonch\u00e9 console per l'anno 1; nel 2 a.C. gli stessi onori furono decretati per Lucio. Molte statue furono erette in loro onore (come nella Maison Carr\u00e9e a N\u00eemes).\nNel 1 a.C. a Gaio venne affidata la missione orientale. Quello stesso anno, infatti, Artavaside III, re d'Armenia filo-romano, era stato eliminato dall'intervento dei Parti e dal pretendente al trono Tigrane IV. Questo grave affronto al prestigio romano costrinse Augusto, non potendo pi\u00f9 contare sulla collaborazione di Tiberio (andato in ritiro volontario a Rodi) e di Agrippa ormai morto da oltre un decennio, ad inviare il giovane nipote Gaio Cesare a trattare la questione armena, conferendogli poteri proconsolari superiori a quella di tutti i governatori provinciali d'Oriente. Ad accompagnarlo fu mandato anche Marco Lollio, che aveva fatto esperienza in Oriente alcuni anni prima, al momento di dover riorganizzare la neo provincia di Galazia.\nGaio Cesare raggiunse la Siria agli inizi dell'1 e qui inizi\u00f2 il suo consolato (insieme a Lucio Emilio Paolo che era rimasto a Roma). Quando Fraate V, re di Partia, venne a conoscenza della missione del giovane principe, ritenne strategia pi\u00f9 conveniente negoziare, piuttosto che affrontare la crisi con durezza, rischiando una nuova guerra. Egli chiese, in cambio della sua disponibilit\u00e0 a trattare, il ritorno dei suoi quattro fratellastri che abitavano a Roma e che costituivano una potenziale minaccia al mantenimento del trono. Augusto, ovviamente, non poteva che rifiutarsi di cedere ostaggi cos\u00ec importanti per la causa orientale. Al contrario gli intim\u00f2 di lasciare l'Armenia.\nFraate V si rifiut\u00f2 di lasciare il controllo dell'Armenia nelle mani dei Romani, e continu\u00f2 a mantenerne la sua supervisione sopra il nuovo re, Tigrane IV, il quale, per\u00f2, mand\u00f2 a Roma alcuni ambasciatori con doni, riconoscendo ad Augusto la potest\u00e0 sul suo regno, e chiedendogli di lasciarlo sul trono. Augusto, soddisfatto di questo riconoscimento, accett\u00f2 i doni, ma chiese a Tigrane di recarsi presso Gaio in Siria per trattare la sua possibile permanenza sul trono d'Armenia. Il comportamento di Tigrane III indusse Fraate V a cambiare idea e a venire a patti con Roma. Rinunzi\u00f2 alle sue pretese di veder tornare i suoi fratellastri, e si dichiar\u00f2 pronto a porre fine ad ogni interferenza in Armenia.\nQuesto stesso anno venne concluso un patto tra il giovane principe romano Gaio Cesare, ed il gran re dei Parti, in territorio neutrale su di un'isola dell'Eufrate, venendo riconosciuto ancora una volta questo fiume come confine naturale fra i due imperi. Tale incontro sanciva il reciproco riconoscimento tra Roma e la Partia, di Stati indipendenti con uguali diritti di sovranit\u00e0. Prima di accomiatarsi, il sovrano parto Fraate V inform\u00f2 Gaio che Marco Lollio aveva abusato del suo ruolo ed aveva accettato compensi da potenti re di stati orientali. L'accusa era vera e Gaio, dopo aver esaminato le prove, allontan\u00f2 Lollio dal suo seguito. Pochi giorni dopo Lollio mor\u00ec, probabilmente suicida, e venne sostituito nel ruolo di consigliere del principe da Publio Sulpicio Quirinio, soprattutto per le sue doti militari e le esperienze diplomatiche maturate nella precedente carriera. Sempre nell'1 d.C. Gaio Cesare spos\u00f2 una sua parente, Livilla, figlia di Druso maggiore e Antonia minore.\nNel frattempo Tigrane IV era stato ucciso nel corso di una guerra, forse fomentata dai nobili armeni antiromani, contrari alla sottomissione a Roma. La morte di Tigrane fu seguita dall'abdicazione di Erato, sorellastra e moglie del defunto sovrano armeno, e Gaio, in nome di Augusto, diede la corona ad Ariobarzane, gi\u00e0 re della Media dal 20 a.C. Il partito antiromano, rifiutandosi di riconoscere Ariobarzane quale nuovo re d'Armenia, provoc\u00f2 disordini ovunque, costringendo Gaio Cesare ad intervenire direttamente con l'esercito. Il principe romano, poco prima di attaccare la fortezza di Artagira (forse vicino a Kagizman nella valle del fiume Arasse), fu invitato ad un colloquio con il comandante del forte, un certo Addon, il quale sembra volesse rivelargli importanti dettagli sulle ricchezze del re dei Parti. Ci\u00f2 si rivel\u00f2, per\u00f2, una trappola, poich\u00e9, al suo arrivo, Addon e le sue guardie tentarono di uccidere il principe romano, che riusc\u00ec a sopravvivere all'agguato pur rimanendo ferito gravemente.\nIl forte fu, in seguito a questi fatti, assediato ed espugnato dopo una lunga resistenza e la rivolta fu sedata, ma Gaio non si rimise pi\u00f9 dalla ferita. Mor\u00ec due anni pi\u00f9 tardi, nel 4 d.C. in Licia a \"Limyra\" all'et\u00e0 di soli 24 anni, mentre i medici e gli aiutanti di campo, dimostrato un avido spirito da approfittatori nel momento del maggiore bisogno, vennero giustiziati da Augusto, il quale li fece affogare con un macigno al collo. Questo fu il tragico epilogo di anni di trattative, che portarono ad un nuovo \"modus vivendi\" tra la Partia e Roma, e a seguito dei quali quest'ultima stabiliva la sua supremazia sull'importante stato armeno. Fu sepolto con il fratello nel mausoleo di Augusto."}
{"id": "831950", "revid": "6881966", "url": "https://it.wikipedia.org/wiki?curid=831950", "title": "Gerolamo Seripando", "text": ""}
{"id": "831952", "revid": "599013", "url": "https://it.wikipedia.org/wiki?curid=831952", "title": "Monte Bano", "text": "Il monte Bano (\"monte B\u00e4do\" in ligure), 1035\u00a0m \u00e8 posto tra la valle Scrivia e la val Noci, nel comune di Montoggio.\nStoria.\nI boschi di castagno che ne ricoprono i fianchi sono stati fino ad oltre la met\u00e0 del XX secolo fonte reddito e nutrimento per gli abitanti dei numerosi villaggi, oggi in gran parte abbandonati, presenti nella zona: Brugosecco, Montebano, Camponevoso, Noci e altri ancora.\nAccesso alla cima.\nTra i sentieri che conducono alla vetta, bello quello con partenza dalla diga del lago di Val di Noci e che permette di proseguire oltre il monte Bano raggiungendo l'abitato di Noci e i monti Candelozzo e Alpesisa: tornando infine al punto di partenza si avr\u00e0 compiuto in questo modo il giro completo dell'alta val Noci."}
{"id": "831960", "revid": "2110845", "url": "https://it.wikipedia.org/wiki?curid=831960", "title": "Jean-Yves Daniel-Lesur", "text": "Biografia.\nFiglio della compositrice Alice Lesur studi\u00f2 al Conservatoire de Paris armonia con Jean Gallon e contrappunto con Georges Caussade. Fu inoltre allievo di Charles Tournemire nello studio di organo e composizione organistica, e di Armand Fert\u00e9 per il pianoforte.\nDal 1927 al 1937 fu assistente dello stesso Tournemire presso la \u00c9glise de Sainte-Clotilde.\nDal 1937 al 1944 divenne a sua volta organista presso l'abbazia benedettina di \"Sainte-Marie\".\nFin dal 1935 insegnava contrappunto presso la locale Schola Cantorum. Nel 1936 insieme ad Yves Baudrier, Andr\u00e9 Jolivet ed Olivier Messiaen fond\u00f2 il \"Groupe Jeune-France\", gruppo di musicisti che si poneva in opposizione all'imperante Neoclassicismo e in favore di uno stile compositivo pi\u00f9 espressivo e moderno. Dal 1957 al 1961 fu direttore della Schola Cantorum. All'inizio degli anni settanta fu inoltre Ispettore generale per la musica nel Ministero della pubblica istruzione francese, e codirettore dell'Op\u00e9ra national de Paris dal 1971 al 1973.\nOpere.\nDaniel-Lesur compose opere liriche, balletti, composizioni organistiche, brani corali e Lieder."}
{"id": "831962", "revid": "120572622", "url": "https://it.wikipedia.org/wiki?curid=831962", "title": "Camillo Baldi", "text": "Nel 1572 si laure\u00f2 in filosofia e medicina. Insegn\u00f2 allo \"Studio Pubblico\" di Bologna per sessanta anni, dapprima logica per vari anni poi, dal 1590 circa alla morte, filosofia. Il suo trattato di grafologia \"Trattato Come Da Una Lettera Missiva Si Conoscano La Natura E Qualit\u00e0 Dello Scrittore. Raccolta Dagli Scritti Del Sig Camillo Baldi Citadino. Bolognese, E Dato Alle Stampe Da Gio Francesco Grillenzoni\" rappresenta la prima ricerca dettagliata sulla materia e fu pubblicato nel 1622 quando Baldi aveva ormai pi\u00f9 di settant'anni. L'opera \u00e8 stata ripubblicata varie volte e tradotta anche in latino e francese."}
{"id": "831964", "revid": "27723", "url": "https://it.wikipedia.org/wiki?curid=831964", "title": "S/2002 N 1", "text": ""}
{"id": "831965", "revid": "767487", "url": "https://it.wikipedia.org/wiki?curid=831965", "title": "Tabata", "text": " \u00e8 un quartiere di Tokyo situato a nord di Shinjuku, collegato con il resto della citt\u00e0 tramite la linea Yamanote e la linea Chiyoda.\nNon ha molti grattacieli e questo ne fa di un quartiere molto tranquillo costituito da casette famigliari a 2 o 3 piani.\nCi sono principalmente scuole medie inferiori. Non ci sono grandi parchi ma poco distante, nella zona di Komagome (sulla linea Namboku), c'\u00e8 una grande area ricreativa verde, nota come Parco Rikugi.\nI viali principali collegano le varie zone del quartiere alle stazioni della metro o della JR.\nIl quartiere non \u00e8 direttamente attraversato da corsi d'acqua ma oltre alla linea Arakawa (a nord di Tabata) scorre un importante fiume."}
{"id": "831973", "revid": "484362", "url": "https://it.wikipedia.org/wiki?curid=831973", "title": "Crocefissione di San Pietro (Caravaggio)", "text": ""}
{"id": "831974", "revid": "9498", "url": "https://it.wikipedia.org/wiki?curid=831974", "title": "Daniel Lesur", "text": ""}
{"id": "831975", "revid": "399", "url": "https://it.wikipedia.org/wiki?curid=831975", "title": "Partito Autonomista Trentino Tirolese", "text": "Il Partito Autonomista Trentino Tirolese (PATT) \u00e8 un partito politico italiano della provincia autonoma di Trento, di ispirazione autonomista e cristiano-democratica, fondato il 17 gennaio 1988.\nStoria.\nLe radici: l'A.S.A.R..\nLe radici storiche del Partito Autonomista Trentino Tirolese vanno ricondotte ad una associazione di carattere culturale e autonomista, l\"'Associazione Studi Autonomistici Regionali\" (ASAR). L'A.S.A.R., attiva dopo la seconda guerra mondiale a partire dal settembre del 1945, che fu un movimento decisivo per l'ottenimento dello statuto speciale per l'intero territorio del Trentino-Alto Adige (lo slogan del movimento era infatti \u00ab\"autonomia integrale da Borghetto al Brennero\"\u00bb).\nL'associazione, molto diffusa soprattutto in Valsugana, Vallagarina, Val di Fiemme e Val di Fassa, apr\u00ec in breve tempo una sede a Trento, delle sedi staccate in tutto il territorio e fond\u00f2 il giornale \"Autonomia\", la cui direzione era composta da Silvio Bortolotti e Remo Defant. Tra l'ottobre del 1945 e l'aprile del 1946 vennero tenute oltre 400 riunioni in tutte le valli trentine. Il primo congresso dell'A.S.A.R. si tenne a Trento nella Sala della Filarmonica, alla presenza di 230 rappresentanti delle sezioni regionali.\nIl 5 settembre 1946 il Presidente del consiglio italiano Alcide De Gasperi e il Ministro degli esteri austriaco Karl Gruber firmarono l'Accordo di Parigi, dove per la prima volta venivano definite le norme a tutela delle minoranze di lingua tedesca in Trentino e in Alto Adige. Gli asarini non furono completamente soddisfatti, in quanto il progetto prevedeva un'autonomia \"a due velocit\u00e0\", cio\u00e8 statuti diversi per il Trentino ed in Alto Adige.\nL'ASAR organizz\u00f2 quindi un primo comizio il 15 settembre 1946 in Piazza Italia e un secondo il 20 aprile 1947 in Piazza della Fiera, entrambi a Trento ed entrambi con la partecipazione di migliaia di persone. Il 27 aprile 1947, in occasione del secondo congresso dell'ASAR, iniziarono per\u00f2 ad emergere i primi contrasti all'interno del movimento, che ne portarono allo scioglimento l'anno seguente. Il 25 febbraio 1948 si tenne infatti il quarto congresso dell'ASAR; all'interno del movimento andavano emergendo due correnti: una di \"autonomisti indipendenti\", l'altra intenzionata a trasformare il movimento in un partito vero e proprio.\nPochi giorni dopo, il 28 febbraio 1948, l'Assemblea costituente italiana approv\u00f2 il primo Statuto di autonomia del Trentino-Alto Adige.\nIl P.P.T.T..\nNel quarto congresso svoltosi il 25 luglio 1948, l'ASAR decret\u00f2 il suo scioglimento e la sua trasformazione in un soggetto politico, il Partito Popolare Trentino Tirolese (PPTT), tra i cui fondatori c'era anche Enrico Pruner. In soli quattro mesi (le prime elezioni regionali si tennero il 28 novembre 1948) il PPTT ottenne il 16,8% dei voti e 4 consiglieri regionali, risultato per\u00f2 ben lontano dal 57,6% della Democrazia Cristiana di Alcide Degasperi.\nLa spaccatura: dal P.P.T.T. all'U.A.T.T. al P.A.T.T..\nAll'inizio degli anni '80 nel P.P.T.T. iniziarono ad emergere due anime, una pi\u00f9 conservatrice e una pi\u00f9 dinamica. Nel 1981, il coordinatore del movimento giovanile si dimise accusando i vertici del partito di atteggiamenti antidemocratici. Alla spaccatura si arriv\u00f2 l'anno successivo, nel 1982.\nAlle elezioni provinciali del 1983 ad entrambi i partiti nati dalla spaccatura venne proibito dal tribunale l'utilizzo del simbolo storico; si presentarono cos\u00ec due liste:\n- una, pi\u00f9 conservatrice, col simbolo dell'SVP, che elesse tre consiglieri (Franco Tretter, Eugenio Binelli e Guido Sembenotti) e diede vita all'Unione Autonomisti Trentino Tirolesi (UATT);\n- una, pi\u00f9 centrista, col nome di Autonomia Integrale (AI), che ottenne il 3,1% dei voti ed elesse il suo leader Enrico Pruner e Domenico Fedel.\nIl 29 maggio 1987 i Congressi dei due partiti, UATT e Autonomia Integrale, dichiararono la volont\u00e0 di unirsi nuovamente in un unico partito, cosa che avvenne il 17 gennaio 1988 a Riva del Garda con la fondazione del Partito Autonomista Trentino Tirolese con Franco Tretter ed Enrico Pruner co-presidenti, di cui divenne segretario politico Carlo Andreotti.\nIl boom del 1993.\nAlle elezioni del 1993 il P.A.T.T. ottenne il 20,2% dei voti, ed un autonomista, Andreotti, assunse per la prima volta la presidenza provinciale. A capo di coalizioni basate su difficili equilibri politici, Andreotti dovette formare tre diverse giunte provinciali nei cinque anni della legislatura (1994-1999). Durante la legislatura infatti si sono alternati ben 4 governi a Roma e 3 a Trento: anche il Trentino era scosso dagli scandali di Tangentopoli e per ben tre volte gli alleati del PATT nella Giunta provinciale si sono dimessi, ponendo il Trentino e l'autonomia a rischio commissariamento.\nL'alleanza col centro-sinistra di Dellai (1998-2001).\nCon le elezioni regionali del 1998 divenne presidente della provincia Lorenzo Dellai, a capo di una coalizione di centro-sinistra.\nAlle elezioni provinciali del 1998 il P.A.T.T. \u00e8 riuscito a far eleggere 4 consiglieri. A causa di contrasti in occasione della composizione della giunta provinciale per\u00f2 il mondo autonomista si \u00e8 cos\u00ec scomposto: in giunta sono entrati Franco Panizza e Dario Pallaoro (e poi Carlo Andreotti come Presidente), Sergio Casagranda (eletto nella lista autonomista Autonomia Integrale - Federazione Autonomista Regionale (AI-FAR), e Sergio Muraro, eletto nella Lista Dini.\nAutonomia Integrale - Federazione Autonomista Regionale (AI-FAR) \u00e8 stato un partito politico regionale, attivo nella Provincia di Trento negli anni novanta, di ispirazione autonomista e centrista. Il partito venne creato nel 1996 da Domenico Fedel, politico autonomista che era stato eletto nel consiglio provinciale nel 1993 con la lista Lega Autonomia Trentino. Nelle elezioni provinciali del 1998 il partito ottenne il 3,8% dei voti ed elesse Sergio Casagranda al consiglio. Durante la XII Legislatura AI-FAR sostenne il governo provinciale di Lorenzo Dellai, del quale Casagranda divenne assessore. Autonomia Integrale-FAR conflu\u00ec di fatto nel partito Autonomisti Trentini - Genziane, che continu\u00f2 a sostenere Dellai e la sua Giunta mentre il PATT si avvicinava al centro-destra.\nNel maggio 2001 infatti Dario Pallaoro \u00e8 uscito dal PATT ed ha fondato il partito degli Autonomisti Trentini - Genziane, di cui \u00e8 stato eletto presidente, mentre svolgeva le funzioni di segretario politico Renzo Foladori.\nNel centro-destra (2001).\nIl P.A.T.T. si avvicin\u00f2 al centro-destra, stringendo un'alleanza con la Casa delle Libert\u00e0 in occasione delle elezioni politiche del 2001, nelle quali il segretario del partito, Giacomo Bezzi, venne candidato alla Camera nel collegio della Val di Non, dove fu sconfitto da Luigi Olivieri (dei Democratici di Sinistra).\nNel centro-sinistra autonomista (2002-2018).\nA seguito della sconfitta, nella seconda parte della legislatura il PATT abbandon\u00f2 il centro-destra e si alle\u00f2 nel Consiglio Regionale con il centro-sinistra e la SVP, eleggendo alla presidenza della regione Andreotti, governatore della regione dal 2002 al 2004.\nAlle elezioni provinciali del 2003 lo schieramento degli Autonomisti Trentini - Genziane si \u00e8 presentato unito al PATT, ottenendo l'elezione di un assessore (Franco Panizza) e tre consiglieri (Dario Pallaoro, poi Presidente del Consiglio provinciale, Sergio Muraro e Caterina Dominici, subentrata a Giacomo Bezzi, eletto alla Camera dei Deputati). Alle elezioni provinciali del 2003 infatti il partito ha scelto di sostenere Dellai e il centro-sinistra (ottenendo il 9,0% dei consensi), mentre Andreotti ha abbandonato il partito e fondato Trentino Autonomista, formazione alleata con il centro-destra.\nNella XIII Legislatura (iniziata nel 2004) il leader del PATT, Giacomo Bezzi, ha assunto la presidenza del Consiglio Provinciale, fino all'elezione a deputato nell'aprile 2006 nella lista comune SVP-PATT.\nIl congresso celebrato il 22 aprile 2007 a Levico Terme ha sancito la riunificazione del movimento Autonomisti Trentini - Genziane con il PATT, mentre l'ex leader Andreotti ha continuato a mantenere una posizione indipendente nei confronti del partito.\nL'evoluzione del quadro politico nazionale conseguente alla caduta del Governo Prodi II nel gennaio 2008, ha acuito le tensioni interne al partito, nel quale alcuni esponenti di minoranza hanno richiesto inutilmente un ricollocamento pi\u00f9 vicino al centro-destra: il dibattito, comune a quello in corso nell'SVP, ha provocato la defezione di Giacomo Bezzi dal movimento e, nelle elezioni politiche del 2008, un sensibile calo di consensi che ha privato il partito della propria rappresentanza a Montecitorio. Nelle elezioni politiche del 2008 infatti il PATT, incluso come da tradizione nelle liste dell'SVP, non ha conseguito che il 4,8% a livello provinciale.\nNelle elezioni provinciali del 2008 il partito ha invece ottenuto l'8,5% dei voti ed ha eletto tre consiglieri, due dei quali, Franco Panizza e Ugo Rossi, sono poi stati nominati assessori provinciali da Lorenzo Dellai.\nNelle elezioni delle Comunit\u00e0 di Valle che si sono svolte il 24 ottobre 2010 ha ottenuto risultati abbastanza eterogenei negli ex-comprensori, tuttavia il PATT si \u00e8 attestato mediamente al 20,03%.Alle elezioni politiche del 2013 il PATT elegge due parlamentari: Mauro Ottobre alla Camera dei Deputati nella lista SVP e Franco Panizza al Senato nel collegio uninominale di Trento, sostenuto anche da Partito Democratico (PD) e Unione per il Trentino (UpT), nell'ambito di un'alleanza che ha portato ad eleggere anche Giorgio Tonini (PD) nel collegio di Pergine Valsugana e Vittorio Fravezzi (UpT) nel collegio di Rovereto.\nIl 13 luglio 2013 il PATT partecipa alle primarie del centrosinistra autonomista per il presidente della provincia autonoma di Trento con Ugo Rossi che vince superando Alessandro Olivi (PD), Mauro Gilmozzi (UpT), Alexander Schuster (indipendente PSI) e Lucia Coppola (Verdi). Il 27 ottobre alle elezioni provinciali Rossi viene eletto con il 58,12% delle preferenze. Ottimo anche il risultato della lista che con il 17,55% \u00e8 il secondo partito dopo il PD, riuscendo ad eleggere sette consiglieri oltre al presidente.\nNel giugno 2016 l'onorevole Mauro Ottobre abbandona il PATT, criticandone la gestione e il segretario Franco Panizza.\nAlle elezioni politiche del 2018 il PATT forma, come spesso avvenuto in precedenza, una lista unica con l'SVP nella parte proporzionale, grazie alla quale elegge alla Camera Emanuela Rossini.. Franco Panizza, ricandidato per il centro-sinistra nel collegio uninominale di Trento, \u00e8 clamorosamente sconfitto dal candidato di centrodestra Andrea De Bertoldi.\nA settembre 2019, la Rossini vota la fiducia al secondo governo Conte, disattendendo la linea ufficiale del partito, schierato per l'astensione; contestualmente esce dal partito, privando cos\u00ec gli autonomisti dell'unico seggio a Montecitorio. \nLa scelta Blockfrei: la rottura con il centro-sinistra.\nDopo un lungo contrasto con le altre forze componenti l'ex coalizione del centro-sinistra-autonomista sulla scelta del candidato presidente, alle elezioni provinciali del 2018 il PATT si presenta da solo, con Ugo Rossi candidato presidente e ottiene 32.104 voti pari al 12,58% delle preferenze. Vengono cos\u00ec eletti quattro consiglieri: lo stesso Ugo Rossi, l'assessore uscente Michele Dallapiccola, il consigliere uscente Lorenzo Ossanna e Paola Demagri.\nIdeologia.\nIl partito, che si pone innanzitutto come ponte fra il mondo latino e la cultura germanica, ispira la propria azione ai principi morali riconducibili alla tradizionale \"Weltanschauung cristiana\" delle genti trentine dalla dottrina sociale della Chiesa, accompagnati da valori di eguaglianza, libert\u00e0 e solidariet\u00e0 ed escludendo contrapposizioni violente, degenerazioni, personalismi.\nAltri punti programmatici riguardano naturalmente una coerente visione dell\u2019autonomia, con conseguente diritto all'autogoverno e all'autogestione dell\u2019economia, della finanza, della scuola, della sanit\u00e0, delle politiche sociali, della giustizia e dell\u2019ordine pubblico.\nCitiamo anche l'impegno a collaborare con la provincia di Bolzano e con il Tirolo alla costruzione di una Euroregione Trentino-Tirolese, capace di rappresentare efficacemente in sede europea le esigenze del territorio alpino e di dare ascolto all'anima genuina delle vallate, con particolare riguardo a quei cittadini oggettivamente distanti dai centri di potere economico e politico.\nSi ritiene inoltre opportuno osservare una rigorosa disciplina onde potenziare l\u2019organizzazione interna e quella sul territorio, con commissioni di partito e referenti affidabili in ogni comune del Trentino, in grado di costituire una efficiente cinghia di trasmissione fra la periferia e il centro.\nPrincipi fondanti.\nIl PATT, partito non confessionale, informa la sua azione politica ai principi morali derivanti dalla tradizionale Weltanschauung cristiana delle genti trentine e dalla dottrina sociale della Chiesa.\nIl PATT si ispira ai valori di libert\u00e0, eguaglianza, solidariet\u00e0 e diritto alla vita, applicati non solo all\u2019individuo, ma anche alle formazioni sociali naturali, quali la famiglia e il popolo trentino.\nIl PATT ispira la propria azione politica ai valori dell\u2019autonomia politica e culturale, del federalismo e dell\u2019autogoverno, quali tradizionali valori comuni delle popolazioni trentino - tirolesi.\nIl PATT si batte per un\u2019Europa delle Regioni in cui trovi piena applicazione il principio di sussidiariet\u00e0.\nIl PATT, richiamandosi al diritto dell\u2019autogoverno, riafferma con vigore la propria diretta discendenza dal movimento dell\u2019ASAR e su tale modello fonda anche la dialettica interna aperta al confronto con tutti, privilegiando per\u00f2 l\u2019anima trentina autentica, le vallate e la montagna, la parte di societ\u00e0 pi\u00f9 lontana dai centri di potere economico e politico.\nL\u2019impegno della salvaguardia dell\u2019Autonomia rimane l\u2019obiettivo storico del P.A.T.T.\nIl PATT ribadisce le proprie radici popolari e la propria vocazione interclassista e trasversale rispetto alla comunit\u00e0 trentina, proponendosi come partito di raccolta degli autonomisti autentici.\nIl PATT sottolinea la necessit\u00e0 di richiamarsi anche nell\u2019azione politico-amministrativa al buon senso dei nostri padri.\nIl PATT lavora per la semplificazione burocratica e amministrativa, per avvicinare le istituzioni al cittadino, opponendosi a logiche consociative tipiche della partitocrazia romana.\nIl PATT ribadisce la propria visione dell\u2019Autonomia non come fine, ma come strumento per lo sviluppo del Trentino.\nIl PATT si pone come ponte fra il mondo latino e la cultura mitteleuropea.\nIl PATT ribadisce il proprio ruolo di forza di governo, avendo maturato e volendo rafforzare il proprio ruolo di forza propositiva, consapevole che \u201csi pu\u00f2 governare anche dall\u2019opposizione\u201d.\nIl PATT promuove la propria apertura al confronto interno, rifiutando le contrapposizioni violente, la degenerazione del dibattito, i personalismi.\nIl PATT si impegna a diffondere una cultura amministrativa basata sulla efficienza, sul principio di responsabilit\u00e0 e sull\u2019interdipendenza fra diritti e doveri.\nIl PATT riconosce che al fine di conquistare ulteriori spazi di credibilit\u00e0 deve essere osservata una rigorosa disciplina di partito nel pieno rispetto degli organi preposti e dei ruoli a ciascuno affidati democraticamente dal congresso e dagli altri organi elettivi. Per un\u2019efficace azione politica va curata e potenziata l\u2019organizzazione interna e quella sul territorio con commissioni di partito e referenti affidabili in ogni comune del Trentino, in grado di costituire una forte cinghia di trasmissione fra la periferia e il centro.\nIl PATT rivendica la propria assoluta centralit\u00e0 nel panorama politico che si realizza attraverso il richiamarsi ai valori della dottrina sociale della Chiesa, della solidariet\u00e0 e della sussidiariet\u00e0, del volontariato, della cooperazione e della famiglia.\nIl PATT si batte per il raggiungimento di una completa autonomia su tutto il territorio, con conseguente diritto all\u2019autogoverno e all\u2019autogestione dell\u2019economia, della finanza, della scuola, della cultura, della sanit\u00e0, della previdenza e delle politiche sociali, della giustizia e dell\u2019ordine pubblico.\nIl PATT consapevole della perifericit\u00e0 del Trentino rispetto all\u2019Europa, ribadisce la propria vocazione europeista e il proprio impegno a collaborare con la vicina provincia di Bolzano e con il Tirolo alla costruzione di una Euroregione Trentino Tirolese capace di rappresentare efficacemente in sede europea i problemi e le esigenze di questo territorio alpino.\nIl PATT sottolinea la necessit\u00e0 di un\u2019apertura al confronto e di un\u2019azione dinamica di fronte alle questioni che quotidianamente la politica pone, con l\u2019obiettivo di garantire una solida prospettiva di governabilit\u00e0.\nIl PATT, ribadita la volont\u00e0 di rafforzare il dialogo ed i legami con il mondo autonomista di lingua tedesca, valuter\u00e0 l\u2019apertura di nuove frontiere di governabilit\u00e0 attraverso il confronto continuo e costruttivo verso tutte le varie anime autonomiste, la vasta area moderata, popolare, centrista, autonomista e federalista."}
{"id": "831976", "revid": "767487", "url": "https://it.wikipedia.org/wiki?curid=831976", "title": "Alimede", "text": "Alimede (il cui nome significa \"delle acque salate, del mare\"), era una delle cinquanta Nereidi, secondo la mitologia greca.\nIl mito.\nNereo, figlio di Ponto e di Gea spos\u00f2 l'Oceanina Doride, \ndalla quale ebbe fra le tante figlie anche Alimede.\nAlimede era una ninfa del Mar Mediterraneo, perch\u00e9 viveva in un mare veniva chiamata nereide mentre quelle che vivevano negli oceani venivano denominate Oceanine e quelle che provenivano dalle sorgenti Naiadi. Alimede era di carattere docile e gentile.\nRaffigurazione.\nAnche se a volte veniva raffigurata come una bellissima fanciulla in alcuni luoghi della Grecia veniva rappresentata come una figura met\u00e0 umana e met\u00e0 con sembianze di pesce."}
{"id": "831980", "revid": "27723", "url": "https://it.wikipedia.org/wiki?curid=831980", "title": "S/2002 N 2", "text": ""}
{"id": "831993", "revid": "27723", "url": "https://it.wikipedia.org/wiki?curid=831993", "title": "S/2002 N 3", "text": ""}
{"id": "831996", "revid": "599013", "url": "https://it.wikipedia.org/wiki?curid=831996", "title": "Laomedea", "text": ""}
{"id": "831999", "revid": "286641", "url": "https://it.wikipedia.org/wiki?curid=831999", "title": "Sinfonia n. 6 (\u010cajkovskij)", "text": "La Sinfonia n. 6 in Si minore \"Patetica\" (\"\u041f\u0430\u0442\u0435\u0442\u0438\u0447\u0435\u0441\u043a\u0430\u044f\"), op. 74, \u00e8 l'ultima sinfonia di P\u00ebtr Il'i\u010d \u010cajkovskij. Venne eseguita per la prima volta, nove giorni prima della sua morte, il 16 ottobre 1893 a San Pietroburgo. Per via delle tematiche presenti all'interno della stessa, la bellezza dei temi, la maturit\u00e0 compositiva ed il pathos che domina su tutta la sinfonia, pu\u00f2 essere considerata una tra le pi\u00f9 significative composizioni del musicista russo.\nBreve storia della sinfonia.\n\u00abCredo che mi sar\u00e0 dato di scrivere una sinfonia esemplare: cos\u00ec probabilmente lotter\u00f2 fino all'ultimo respiro per raggiungere la perfezione senza mai riuscirvi.\u00bb Cos\u00ec scriveva nel 1891 \u010cajkovskij nel voler cercare a tutti i costi di concretizzare questa sua idea fissa che in seguito si esprimer\u00e0 in una successiva lettera. \u00abMi \u00e8 venuta l'idea per una nuova sinfonia, questa volta con un programma che resti enigmatico per chiunque, l'indovini chi potr\u00e0: l'opera si chiamer\u00e0 \"una sinfonia a programma\"; tale programma \u00e8 colmo di emozione soggettiva e, nel corso del mio ultimo viaggio, mentre pensavo ad essa, piangevo frequentemente. Ora, tornato a casa, in meno di quattro giorni ho delineato lo schema del primo movimento mentre ben chiara in testa la struttura globale. Ci sar\u00e0 molto di nuovo in questa sinfonia per quanto concerne la forma.\u00bb Questo quanto in una lettera al nipote; i rapporti con la von Meck gi\u00e0 erano rotti. \u010cajkovskij si appresta a comporre la sua sesta sinfonia. \u00abPi\u00f9 innanzi procedo con l'orchestrazione, pi\u00f9 diventa difficile: vent'anni fa l'avrei spinta avanti, senza pensarci con tutta la forza delle mie spalle e sarebbe riuscita bene. Ora sono diventato un vigliacco, senza fiducia in me stesso. Per due giorni interi sono stato l\u00ec a cuocere a fuoco lento due pagine; non riescono mai come vorrei, ma tuttavia procedo.\u00bb\nGli abbozzi vennero iniziati il 4 febbraio 1893 (data \u00abrussa\u00bb, ovvero quella del Calendario giuliano, corrispondente al 16 febbraio del Calendario gregoriano), con varie tappe di lavorazione. L'orchestrazione portata a termine entro l'agosto. Avendo qualche dubbio sul Finale, \u010cajkovskij decise una lettura privata riservata agli insegnanti e studenti del Conservatorio di Mosca con una esecuzione \"a porte chiuse\", il 9 ottobre (data russa, quindi il 21 ottobre del Calendario gregoriano) attraverso un'orchestra formata da allievi del conservatorio sotto la direzione di Vasilij (Basile) Il'i\u010d Safonov (1852-1918), pianista, direttore, insegnante e direttore del Conservatorio moscovita, da lui apprezzato (cfr. studiosi Tammaro e Casini/Delogu).\nIl 16 ottobre (data russa, per cui il 28, secondo il Calendario gregoriano), lo stesso \u010cajkovskij diresse la prima assoluta nella Sala delle riunioni dei nobili a San Pietroburgo. Il programma non prevedeva solo la Sinfonia ma diverse altre musiche di Laro\u0161 e Mozart, nonch\u00e9 il proprio Primo Concerto per pianoforte, solista Adele Aus der Ohe (1864-1937) che esegu\u00ec anche pezzi solistici e la \"Rhapsodie espagnole\" di Liszt (cfr. la musicologa Orlova).\nIl successo fu sostanzialmente solo di stima, forse (secondo lo studioso Tammaro) sia a causa della non eccelsa direzione dell'autore, ma anche per il Finale, non propriamente fatto per portare al facile applauso.\nTuttavia Nikolaj Rimskij-Korsakov nella sua autobiografia riferisce che il collega diresse ottimamente, nonostante l'orchestra \"rispondesse\" male alla singolare composizione come il fratello di \u010cajkovskij, Modest, ebbe modo di sostenere (cfr.Tibaldi-Chiesa).\nL'autore usc\u00ec sconsolato assieme al musicista Glazunov per una rituale cena con amici al Grand Hotel.\nDue giorni dopo sped\u00ec la partitura al proprio editore per la pubblicazione, pregandolo di porre sul frontespizio la dedica al nipote Bob Davidov. Essa venne poi pubblicata (1894) con il titolo \u00abPatetica\u00bb, suggerito, forse, dal fratello Modest, il giorno dopo la prima, anche se inizialmente il suggerimento era stato per \u00abTragica\u00bb che non piaceva al musicista. Tuttavia il titolo fu depennato da \u010cajkovskij e rimase solo per decisione postuma dell'editore (cfr. lo studioso Aldo Nicastro).\nLa sinfonia venne eseguita pubblicamente una seconda volta-dopo la morte del musicista avvenuta il 25 ottobre 1893 (notte sul 6 novembre, data del Calendario gregoriano)-in una serata che di fatto ebbe la forma della commemorazione e dunque con uno scontato successo.\nEra il 6 novembre (data russa, ovvero il 18, nel Calendario gregoriano), sul podio il grande Eduard Francevi\u010d Napravnik (1839-1916), compositore e direttore d'origine ceca, stimato da \u010cajkovskij e che di lui diresse-fra l'altro-le prime di \"La pulzella di Orleans\", \"La dama di picche\" e \"Iolanta\".\nLa sinfonia avrebbe da allora seguito un suo percorso di gloria nel tempo a venire.\nUna sinfonia a programma.\nL'autore afferm\u00f2 di aver scritto la sinfonia in base ad un programma, che tuttavia non rivel\u00f2. La morte di \u010cajkovskij pochi giorni dopo la prima esecuzione, fa della sesta sinfonia una sorta di testamento artistico nel quale confluiscono tutti gli stati emotivi, spirituali ed affettivi che ne avevano caratterizzato la travagliata esistenza. La sinfonia \u00e8 lugubre nella sua introduzione, che via via diventa ora un lamento, ora una marcia funebre, o un valzer e addirittura seguono gli \"allegro\" uno dietro l'altro, un po' insolito per una sinfonia, a spezzare quel tema dominante del fato che schiaccia il destino e che appare, scompare e ricompare ossessivo nell'intimo dell'uomo e lo fa esplodere al di fuori con la sua melanconica pateticit\u00e0.\nStruttura.\nLa sinfonia \u00e8 suddivisa nei classici quattro movimenti. L'ordine per\u00f2 \u00e8 inusuale: al secondo posto c'\u00e8 il movimento in forma di scherzo (soluzione gi\u00e0 praticata da Beethoven e da Schumann, oltre che dallo stesso \u010cajkovskij nella Sinfonia Manfred). Inoltre, ed \u00e8 la novit\u00e0 sostanziale, \u010cajkovskij inverte l'ordine degli ultimi due movimenti terminando l'opera, per la prima volta nella storia della sinfonia, con un tempo lento.\nPrimo movimento.\nIl primo movimento \u00e8 in forma sonata e si articola in un'introduzione lenta (bb. 1-18), un'esposizione formata da due gruppi tematici (bb. 19-88 e 89-160), una sezione di sviluppo (bb. 161-248), una ripresa (bb. 249-334) e una coda (bb. 335-354).\nL'introduzione si apre con un tema del fagotto accompagnato dagli archi gravi in un'atmosfera cupa. Questo tema \u00e8 formato dalla ripetizione in progressione di una cellula melodica su cui si baser\u00e0 il tema principale del movimento, esposto nell'\u00abAllegro non troppo\u00bb dalle viole accompagnate dai violoncelli. Questo tema viene sviluppato poi dall'orchestra fino a un breve assolo delle viole che conduce al secondo gruppo tematico, una tenera melodia in Re maggiore esposta dai primi violini e dalle viole con sordina. Questa dev'essere suonata, secondo l'indicazione del compositore in partitura, \u00abteneramente, molto cantabile, con espansione\u00bb. Dopo un episodio di transizione in forma di canone, il secondo tema viene ripetuto da tutti i violini e dalle viole senza sordina, accompagnati stavolta dall'orchestra intera. Dopo un ulteriore periodo di transizione di carattere lirico, la melodia viene ripetuta un'ultima volta, questa volta in \"ppp\" e \u00abdolcissimo\u00bb, dal clarinetto solo, per poi spegnersi in un \"pppppp\" del fagotto.\nUn inaspettato fortissimo d\u00e0 inizio all'\u00abAllegro vivo\u00bb che costituisce la sezione di sviluppo del movimento. \u00c8 una pagina impetuosa e drammatica, basata principalmente sul primo tema. Alla battuta 190, tuttavia, le trombe espongono in \u00abfff - marcato\u00bb un frammento del secondo tema, rapidamente inghiottito dal turbine generale. A questo punto, su un ostinato di violoncelli e contrabbassi si innesta un corale degli ottoni tratto dalla liturgia ortodossa, intitolato \u00abRiposo coi Santi\u00bb, che alternandosi ad altri motivi genera un nuovo climax culminante nella ripresa in \"fff\" del primo tema, caratterizzata da un dialogo tra archi e fiati, dal tono quasi trionfante, in cui si ripete su diverse tonalit\u00e0 ad ogni risposta dei legni, perdendosi per un momento in un'atmosfera di scherzo. \nUn crescendo anticipa l'entrata degli ottoni, compiendo questi ultimi scale ad ogni ritorno a tremolo crescente dei timpani, fino a cinque colpi, che buttano l'orchestra come in un abisso senza fine, segnata dal tremolo solenne dei timpani con i violoncelli e contrabbassi, e lo sfondo perennemente cupo del fagotto, che accompagnano un crescendo in tema dei violini, con gli ottoni squillanti in tono grave, fino all'esplosione con due accordi marcati \"ffff\" e \"ff\".\nSegue infine una climax discendente fino a ripetere, stavolta in si maggiore, il secondo gruppo tematico, accompagnato da cromatismi dei contrabbassi e violoncelli, che gli danno ora un tono alquanto sconvolto, ora di ripresa, fino ad assumere un tono trionfante, caratterizzato paradossalmente dagli stessi giochi d'ottoni che avevano caratterizzato il punto di \"tempesta\". Il movimento si chiude con una pagina rasserenata: una coda basata sulla scala discendente di si maggiore intonata dagli archi in pizzicato, sulla quale si appoggia un corale dei fiati.\nIl primo movimento \u00e8 il pi\u00f9 lungo e dura circa 20 minuti.\nSecondo movimento.\nIl secondo movimento \u00e8 un valzer in re maggiore nell'insolita misura di 5/4. Si ritiene che sia la prima volta che questa misura venga usata in una sinfonia (mentre nel campo operistico era stata gi\u00e0 usata per esempio da Fran\u00e7ois-Adrien Boieldieu in un'aria de \"La Dame blanche\"). \u010cajkovskij suddivide ogni singola battuta in un metro binario seguito da un metro ternario. \u00c8 dunque la seconda parte della battuta, in 3/4, a dare l'idea del valzer.\nDal punto di vista formale, il movimento segue la struttura ABA dello scherzo, cui \u010cajkovskij aggiunge una coda basata sui motivi di entrambe le sezioni. Con il suo andamento non troppo veloce, l'episodio si inserisce tra gli scherzi di andamento moderato, secondo il modello prediletto da Brahms (per esempio nelle sue tre prime sinfonie).\nIl carattere della sezione A \u00e8 ben descritto dall'indicazione di tempo: \u00abAllegro con grazia\u00bb. E in effetti il movimento, per come inizia, ha il sapore di una pausa distensiva dopo la tensione drammatica del primo tempo. La sezione B (il trio dello scherzo), in si minore, ripristina tuttavia un'atmosfera angosciosa: la melodia, inizialmente una lenta e affannosa scala discendente, \u00e8 basata su un'unica formula ritmica di una misura, ripetuta senza tregua e appoggiata a un basso, affidato a fagotti, timpani e contrabbassi, che ripete ossessivamente la nota re (esattamente 208 volte).\nAlla ripresa della sezione A segue la coda, che inizia con una frase di 8 battute in cui una scala ascendente di re maggiore degli archi fa contrappunto a una lenta scala discendente armonizzata dai fiati, cui segue un ultimo cenno all'incipit della sezione B, che passa di strumento in strumento fino a spegnersi.\nTerzo movimento.\nIl terzo movimento, in sol maggiore, su uno sfrenato 12/8 (\u00abAllegro molto vivace\u00bb), \u00e8 quasi uno scherzo, basato su un dialogo tra archi e fiati. L'ironico motivo di marcia su cui si basa l'intero movimento, presentato la prima volta dalla voce dell'oboe, \u00e8 reso sempre pi\u00f9 impetuoso e ribollente dall'addensarsi del contrappunto e delle sonorit\u00e0.\nVi fa capolino il tema angoscioso della sezione B del movimento precedente, rafforzando l'impressione che tanta eccitazione visionaria non sia altro che un riflesso spettrale del carattere tragico della sinfonia, un momento di gioia orgiastica, malsana, quasi demoniaca.\nQuarto movimento.\nLa sinfonia \u00e8 chiusa da un \u00abAdagio lamentoso\u00bb in si minore, i cui materiali tematici elaborano il tema B del secondo movimento. La rassegnata desolazione della melodia discendente degli archi, resa pi\u00f9 struggente dall'incrocio tra le quattro parti, cui rispondono i suoni spenti del fagotto e del flauto nel registro grave, ci introduce immediatamente in un clima funebre.\nIl secondo tema, un \u00abAndante\u00bb sostenuto dalle pulsazioni dei corni, si basa come il primo su una figura discendente per gradi congiunti, ma il modo maggiore e l'andamento disteso gli conferiscono un carattere di religioso raccoglimento. Dopo la ripresa del primo tema, sar\u00e0 questa melodia discendente, mutata in minore, a suggellare una sinfonia che a molti \u00e8 parsa un requiem sinfonico, forse per se stesso. \u010cajkovskij mor\u00ec nove giorni dopo la prima esecuzione.\nOrganico orchestrale.\nLa grancassa e i piatti vengono utilizzati solo nel terzo movimento.\nIl tamtam suona solo una nota nel quarto movimento, alla battuta 137.\nIl solo del fagotto alla battuta 160 del primo movimento, da suonarsi \"pppppp\", viene spesso affidato a un clarinetto basso, uno strumento non previsto in partitura ma che pu\u00f2 realizzare pi\u00f9 facilmente la dinamica prescritta dal compositore."}
{"id": "832001", "revid": "27723", "url": "https://it.wikipedia.org/wiki?curid=832001", "title": "S/2002 N 4", "text": ""}
{"id": "832002", "revid": "17654", "url": "https://it.wikipedia.org/wiki?curid=832002", "title": "Fragola Pocahontas", "text": ""}
{"id": "832006", "revid": "247222", "url": "https://it.wikipedia.org/wiki?curid=832006", "title": "Neso", "text": ""}
{"id": "832017", "revid": "1543377", "url": "https://it.wikipedia.org/wiki?curid=832017", "title": "Centrale d'acquisto", "text": "Le centrali d'acquisto sono organizzazioni che hanno come obiettivo prioritario la gestione del contratto fornitore (condizioni di acquisto in fattura e prestazioni fuori fattura) ed il catalogo prodotti per categorie e la relativa struttura di gamma (listing e delisting).\nIn questo tipo di centrali i processi gestiti si limitano alla definizione rispetto all'industria delle condizioni commerciali di acquisto dei prodotti e dei ricavi indiretti, questo modello \u00e8 tipico delle centrali di acquisto o delle supercentrali.\nTipologie di centrale d'acquisto.\nEsistono diverse tipologie di centrali d'acquisto:\nLe centrali d'acquisto pubbliche.\nLe centrali d'acquisto pubbliche, presenti in quasi tutti i Paesi del mondo, gestiscono acquisti aggregati e centralizzati per conto dei propri Governi. \nL'OCSE dedica ampio spazio di approfondimento alle Centrali d'acquisto pubbliche (Public Purchasing Bodies) per via del forte impatto che gli approvvigionamenti pubblici generano sul Prodotto Interno Lordo.\nIn Europa quasi tutti i Paesi sono dotati di una centrale acquisti pubblica, regolata secondo le norme del Paese di stabilimento e secondo la normativa comunitaria sugli appalti pubblici.\nIn Italia, le Centrali d'acquisto pubbliche sono nate nel 2001 con la Consip e si sono sviluppate nel 2007 con le norme del \"Sistema a Rete\" che vede la stretta cooperazione di Consip e delle Centrali Acquisti Regionali. Il sistema \u00e8 stato fortemente sviluppato dal Governo Renzi che ha inteso ridurre da 32.000 a 35 le stazioni appaltanti che bandiscono gare di grandi importi in Italia.\nLe pi\u00f9 grandi centrali d'acquisto nella grande distribuzione.\nLe centrali d'acquisto pi\u00f9 importanti del mondo operano anche in Italia. Sono le seguenti:\nLe supercentrali italiane.\nLe supercentrali italiane pi\u00f9 importanti sono:\nCollegamenti esterni.\nAlcune delle pi\u00f9 sviluppate centrali d'acquisto pubbliche del mondo:\nPrincipali centrali d'acquisto pubbliche italiane:"}
{"id": "832019", "revid": "76963", "url": "https://it.wikipedia.org/wiki?curid=832019", "title": "Greg Nicotero", "text": "Biografia.\nNicotero afferma di avere iniziato ad appassionarsi agli effetti speciali dopo aver visto il film \"Lo Squalo\" (1975). \"Continuavo a pensare \"Come diamine lo hanno fatto?! Come hanno costruito uno squalo che potesse mangiare delle persone?!\" Quindi, tra quel film, \"L'esorcista\" (1973), \"Il pianeta delle scimmie\" (1968), ed ovviamente tutti i film horror della Universal [...] Credo che \"Lo Squalo,\" e successivamente \"Zombi\" (1978) siano i due film che mi hanno fatto avvicinare di pi\u00f9 a questo mondo.\"\nGregory Nicotero inizi\u00f2 la sua carriera a Pittsburgh, in Pennsylvania, imparando l'arte del trucco prostetico, da Tom Savini, un gigante degli effetti speciali e del trucco prostetico, e aiutandolo nei film diretti da George A. Romero. Il suo primo incarico importante nell'ambito degli effetti speciali \u00e8 stato il film di George A. Romero \"Il giorno degli zombi\" (titolo originale: \"Day of the Dead\", 1985), dove lavor\u00f2 sotto la tutela di Tom Savini e dello stesso Romero. Mentre lavorava a questo film, incontr\u00f2 Howard Berger, che sarebbe poi diventato suo cofondatore della KNB EFX Group, fondata nel 1988 con Robert Kurtzman, avendo deciso i tre di lavorare in proprio. \nNel 1988, insieme a Robert Kirtzman e Howard Berger, ha fondato il KNB EFX Group, uno studio specializzato in trucco prostetico ed effetti speciali che ha lavorato su pi\u00f9 di 400 film e progetti televisivi. Il KNB ha vinto numerosi premi, tra cui un Emmy Award nel 2001 per il loro lavoro sulla miniserie di fantascienza \"Dune: Il Destino dell'Universo\" (\"Frank Herbert's Dune\", 2000) ed un Academy Award nel 2006 per i makeup eseguiti nel film \"Le cronache di Narnia - Il leone, la strega e l'armadio\" (2005).\nHa successivamente lavorato come truccatore e curatore degli effetti speciali nel film \"Predators\" (2010).\nNicotero ha lavorato come supervisore del trucco, coproduttore esecutivo e (occasionalmente) direttore della serie TV \"The Walking Dead\", dove ha anche recitato in alcuni cameo. Ha partecipato al Comic-Con di San Diego in rappresentanza dello show. Attualmente lavora come produttore esecutivo, supervisore di trucco prostetico, e direttore principale delle due serie TV \"The Walking Dead\" e \"Fear the Walking Dead\". Nicotero ha diretto 31 episodi di \"The Walking Dead\" ed \u00e8 il creatore della webserie \"The Walking Dead: Webisodes\"."}
{"id": "832027", "revid": "13102", "url": "https://it.wikipedia.org/wiki?curid=832027", "title": "Giovane di Mozia", "text": "Il Giovane o Giovinetto di Mozia \u00e8 una statua in marmo, 450 a.C.-440 a.C., conservata al Museo Whitaker a Mozia (Marsala), in provincia di Trapani.\nLa statua raffigura una figura maschile (un efebo) panneggiata, forse un auriga di scuola greca: fu probabilmente portata nell'isola di Mozia dai Cartaginesi dopo che ebbero saccheggiato Selinunte nel 409 a.C.. \nRitrovamento.\n\u00c8 stata ritrovata dall\u2019operaio Antonino Monteleone il 26 ottobre 1979 durante una serie di scavi di archeologi dell'universit\u00e0 di Palermo, iniziati nel 1977.\nEra stata sepolta per secoli sotto una colmata di argilla e marma calcarea gettata intenzionalmente, si suppone dagli stessi moziesi.\nLa colmata, dentro la quale venne ritrovata la statua, era stata sviluppata su di una zona disabitata dell'isola durante l'ultimo periodo storico moziese, e al suo interno, oltre l'efebo, vi si rinvennero altri oggetti d'epoca classica, tra cui parecchie punte di freccia; che per alcuni studiosi rappresentano la prova evidente che quella colmata avvenne durante o subito dopo l'assedio dionisiano.\nSi presentava con la testa staccata dal collo, il volto sfigurato e mancante di braccia e piedi.\nDescrizione.\nL'altezza \u00e8 di 1,81 metri, senza le estremit\u00e0 inferiori, mancanti.\nMolti studiosi pensano potesse raffigurare un giovane alla guida di un cocchio, le altre ipotesi ritengono potesse essere un dio (in particolare Melqart/Eracle) o un magistrato punico (suffeta) a giudicare dalla posizione delle braccia (gi\u00e0 perse al momento del ritrovamento).\nIl braccio destro \u00e8 sollevato (forse a brandire un frustino nell'ipotesi dell'auriga), e il sinistro appoggiato sul fianco, dove ancora si vedono i resti della mano.\nLa testa del giovane parla il linguaggio dello stile Severo ovvero dello stile della prima fase dell'et\u00e0 classica, il suo corpo possente e sinuoso con la veste aderente appare stilisticamente pi\u00f9 avanzato, la riconducono a un ambiente artistico influenzato dall'arte di Fidia.\nIl giovinetto indossa una leggera tunica e sfoggia uno sguardo fiero, che arricchiscono il fisico atletico e prestante.\nEsposizioni.\nLa statua \u00e8 stata esposta a Venezia, a palazzo Grassi, nel 1988 per la mostra \"I Fenici\" e nel 1996 per la mostra \"I Greci in Occidente\".\nNel 2012 la statua \u00e8 stata alle Olimpiadi di Londra, in mostra presso il British Museum di Londra, e poi al Getty Museum di Los Angeles. Il 18 gennaio 2014 la statua \u00e8 stata riportata nella sua sede originaria, a Mozia."}
{"id": "832029", "revid": "117470061", "url": "https://it.wikipedia.org/wiki?curid=832029", "title": "Ikebukuro", "text": " \u00e8 un quartiere di Toshima e una delle aree pi\u00f9 attive ed importanti di Tokyo, in Giappone.\nDista solo quattro fermate di treno da Shinjuku, rendendolo il secondo snodo ferroviario della megalopoli e del mondo. Ogni giorno nella stazione di Ikebukuro transitano circa 2,7 milioni di passeggeri, provenienti per la maggior parte dai sobborghi a nordovest del centro di Tokyo. Infatti a Ikebukuro fermano treni di diverse ferrovie: le linee Y\u016brakuch\u014d, Shin-Yurakucho e Marunouchi della Tokyo Metro; la linea T\u014dbu T\u014dj\u014d e la T\u014dbu Toshima; la linea Seibu Ikebukuro. Infine la linea circolare Yamanote ed altre due linee JR (linea Sh\u014dnan-Shinjuku e linea Saiky\u014d) per un totale di 7 linee.\nIkebukuro presenta un panorama commerciale molto vario e ricco, pur non riuscendo a rivaleggiare con le vicine Shinjuku e Shibuya, molto ambite dai giovani alla moda. Qui hanno sede i due pi\u00f9 grandi magazzini della citt\u00e0 (Tobu e Seibu; Tobu Ikebukuro \u00e8 il pi\u00f9 grande del mondo) attirando clienti da tutto il Giappone. Probabilmente l'edificio pi\u00f9 significativo del quartiere \u00e8 il grattacielo Sunshine 60, un tempo il pi\u00f9 alto dell'Asia. Al suo interno vi sono molti negozi all'avanguardia e un acquario. Ikebukuro detiene anche il record per quanto riguarda i saloni d'auto: la Toyota Amlux, di fronte al Sunshine 60, \u00e8 il pi\u00f9 vasto spazio vendita di auto del mondo.\nIl quartiere \u00e8 attraversato dall'autostrada sopraelevata n.5 Ikebukuro, a cui si pu\u00f2 accedere tramite uno svincolo nei pressi del Sunshine. Ikebukuro \u00e8 stato oggetto di un grande piano di rinnovamento urbano da parte del governo metropolitano."}
{"id": "832036", "revid": "944090", "url": "https://it.wikipedia.org/wiki?curid=832036", "title": "Yata no Kagami", "text": "Lo o Specchio Sacro \u00e8 uno specchio di bronzo, uno dei tre sacri tesori che costituiscono le insegne imperiali del Giappone. Si dice che sia conservato nel tempio di Ise, nella prefettura di Mie, in Giappone, ma il divieto di accesso al pubblico rende difficile verificarlo. Si tratta presumibilmente di un manufatto risalente all'et\u00e0 del bronzo, proveniente dalla Cina o dalla Corea. Lo Yata no Kagami rappresenterebbe simbolicamente la saggezza o l'onest\u00e0. \nSecondo una leggenda shintoista, questo oggetto venne appeso ad un albero insieme alla gemma Yasakani no Magatama dalla dea Ama-no-Uzume per stanare Amaterasu, la dea del Sole, che si era nascosta in una grotta per sfuggire al fratello Susanoo e aveva cos\u00ec gettato il mondo nell'oscurit\u00e0. Amaterasu vide la sua immagine riflessa nello specchio e ne rimase cos\u00ec stupita che gli altri dei poterono portarla fuori dalla caverna. Lo specchio e la gemma furono poi regalati, insieme alla spada Kusanagi, al nipote di Amaterasu, Ninigi-no-Mikoto, quando questi part\u00ec per pacificare il Giappone. Da allora il tesoro pass\u00f2 nelle mani della casa imperiale del Giappone.\nDal 690 d.C., durante la cerimonia di insediamento sul trono imperiale, i sacerdoti del tempio presentano questi tre oggetti all'imperatore. Questa cerimonia non \u00e8 pubblica e gli oggetti, per tradizione, sono visti solo dall'imperatore e da determinati sacerdoti. Per questo non ne esistono fotografie o disegni conosciuti.\nUn'altra leggenda vuole che sia stato tenuto in mano da Izanagi (una delle due divinit\u00e0 creatrici del Giappone, insieme ad Izanami), da cui nacque Amaterasu."}
{"id": "832037", "revid": "889336", "url": "https://it.wikipedia.org/wiki?curid=832037", "title": "Flagellazione di Cristo (Caravaggio)", "text": "La Flagellazione di Cristo \u00e8 un dipinto a olio su tela (286x213 cm) di Caravaggio, realizzato tra il 1607 ed il 1608 e conservato nella sala 78 del Museo nazionale di Capodimonte di Napoli.\nSecondo il resoconto di Giovanni Pietro Bellori, questo dipinto fu commissionato per adornare la cappella della famiglia de Franchis nella Chiesa di San Domenico Maggiore a Napoli. La \"Flagellazione di Cristo\" \u00e8 la tela di formato pi\u00f9 grande e pi\u00f9 monumentale delle cinque o sei opere eseguite dal pittore alla fine del suo soggiorno napoletano.\nDescrizione e stile.\nCome per molte altre opere di commissione pubblica realizzate in questo periodo, Caravaggio sceglie di adottare una soluzione pi\u00f9 convenzionale e meno stridente coi canoni della pittura religiosa, rifacendosi al dipinto dello stesso soggetto eseguito da Sebastiano del Piombo nella chiesa di San Pietro in Montorio a Roma. Il dipinto \u00e8 organizzato intorno alla colonna alla quale \u00e8 legato Cristo, dove si dispongono due dei torturatori, uno a lato ed uno dietro alla colonna, i cui gesti precisi e lenti ci proiettano nello sfondo del quadro e verso il primo piano, dove si trova il terzo degli aguzzini, chino. Il corpo luminoso e robusto di Cristo sembra accennare a un movimento danzante che riecheggia la pittura manierista e che contrasta con i movimenti strozzati e secchi nella concentrazione dei suoi aguzzini. \u00c8 una rappresentazione non convenzionale della realt\u00e0 umana e naturale, un modo nuovo di fare pittura, bloccando sulla tela, tra contrasti netti e laceranti di luci e ombre, frammenti o, meglio brandelli, di corpi in movimento colti nel momento di pi\u00f9 alta e sconvolgente tensione non solo fisica, quanto soprattutto psichica, emotiva, sentimentale. I corpi vengono fuori dall'ombra e i tratti fisici vengono definiti dalla luce quasi accecante sottolineando con grande drammaticit\u00e0 l'evento che il dipinto racconta.\nLa lavorazione fu abbastanza travagliata: segni di pentimenti e ridipinture sono evidenti nella parte inferiore, soprattutto all'altezza del perizoma del torturatore di destra, ove le radiografie hanno rivelato una testa d'uomo (probabilmente il committente) cancellata. \u00c8 certo che qui il pittore abbia obbedito a precise ragioni della committenza: si confrontino gli aguzzini crudeli di quest'opera con quelli della \"Crocefissione di San Pietro\" a Roma, raffigurati come uomini semplici costretti ad un lavoro faticoso.\nCuriosit\u00e0.\nIl dettaglio del Cristo alla colonna \u00e8 raffigurato in un francobollo da 100 lire emesso dalle Poste Italiane il 29 aprile 1975 nell'ambito della ventesima emissione della serie \"Europa\"."}
{"id": "832038", "revid": "27723", "url": "https://it.wikipedia.org/wiki?curid=832038", "title": "R/2003 U 1", "text": ""}
{"id": "832039", "revid": "339392", "url": "https://it.wikipedia.org/wiki?curid=832039", "title": "Negazione di San Pietro (Caravaggio)", "text": ""}
{"id": "832046", "revid": "339392", "url": "https://it.wikipedia.org/wiki?curid=832046", "title": "Suomen Sosialidemokraattinen Puolue", "text": ""}
{"id": "832048", "revid": "118689410", "url": "https://it.wikipedia.org/wiki?curid=832048", "title": "Geografia della Moldavia", "text": "Situata nell'Europa sud-orientale, la Moldavia confina ad ovest con la Romania e a nord, sud ed est con l'Ucraina; \u00e8 uno stato senza sbocco al mare. La maggior parte del suo territorio sorge nell'area compresa tra i due fiumi principali, il Nistro e il Prut. Il primo forma una piccola parte della frontiera moldava con l'Ucraina nel nord-est, ma scorre principalmente attraverso la parte orientale del paese, separando la Bessarabia dalla Transnistria. Il Prut forma invece l'intero confine occidentale con la Romania. Il confine moldavo \u00e8 anche toccato dal Danubio, nella sua parte meridionale, e forma il confine per meno di mezzo chilometro.\nLa RSS Moldava era la seconda pi\u00f9 piccola tra le repubbliche che formavano l'Unione Sovietica, ma era la pi\u00f9 densamente popolata. L'economia moldava assomiglia pi\u00f9 a quella delle repubbliche dell'Asia centrale, piuttosto che a quella degli altri stati all'estremit\u00e0 occidentale dell'ex URSS.\nDati.\nPosizione:\nEuropa orientale, a nord-est della Romania\nCoordinate geografiche:\nArea:\n\"Totale:\"\n33.843\u00a0km\u00b2\n\"Terre:\"\n33.371\u00a0km\u00b2\n\"Acque:\"\n472\u00a0km\u00b2\nArea - comparazione:\npoco maggiore del Maryland, USA\nConfini di terra:\n\"Totale:\"\n1.389\u00a0km\n\"Confinanti:\"\nRomania 450\u00a0km, Ucraina 939\u00a0km\nCosta:\n0\u00a0km (senza sbocco sul mare)\nRisorse naturali:\nlignite, apatiti, gesso \nUtilizzo delle terre:\n\"Terre arabili:\"\n53%\n\"Raccolti permanenti:\"\n14%\n\"Pascoli permanenti:\"\n13%\n\"Foreste:\"\n13%\n\"Altro:\"\n7% (1993)\nTerre irrigate:\n3.110\u00a0km\u00b2 \nDisastri naturali:\nfrane (57 casi nel 1998)\nClima.\nIl clima della Moldavia \u00e8 moderatamente continentale: le estati sono tiepide e lunghe, con temperature medie intorno ai 30 \u00b0C, mentre gli inverni sono a volte rigidi, a volte mite con le temperature di gennaio che si attestano in media intorno ai -6 \u00b0C. Le precipitazioni annuali, che variano dai 600 millimetri al nord ai 400 al sud, possono variare anche di molto: non sono insoliti periodi di grande siccit\u00e0. Le piogge si verificano principalmente all'inizio dell'estate, e di nuovo in ottobre. A causa della morfologia del terreno irregolare, le grandi piogge estive possono spesso causare l'erosione delle rocce e l'esondazione dei fiumi.\nTopografia.\nLa maggior parte del territorio della Moldavia comprende una pianura collinosa interrotta da molti torrenti e fiumi. Geologicamente, la Moldavia sorge su profonde rocce sedimentarie, che si trasformano in rocce cristalline solo nel nord, dove si trovano le maggiori altitudini sui Monti Carpazi.\nLa tranquilla pianura Balti (Stepa Balti, in romeno; Bel'tskaya ravnina, in russo) nella Moldavia settentrionale, si eleva dai 90 ai 600 metri e cede poi il passo alle foreste decidue della Colline Codri, che si innalzano dai 350 ai 400 metri d'altezza. Il punto pi\u00f9 alto della nazione, il B\u0103l\u0103ne\u0219ti, si trova della parte centro-occidentale del paese e raggiunge i 430 metri. Nel sud del paese c'\u00e8 la pianura Budjak, che presenta numerosi burroni.\nCirca il 75% della Moldavia \u00e8 coperto da un tipo di terreno detto chernozem o \"terra nera\". Nelle pianure del nord il terreno \u00e8 ricco di creta, mentre nel sud \u00e8 prevalente la terra rossa. Verso il meridione, dove prevale la steppa, la terra diventa meno fertile, ma pu\u00f2 ancora favorire la crescita di uva e girasoli.\nI fiumi della Moldavia si dirigono verso sud, verso il Mar Nero, ma sono solo otto i fiumi che si estendono per pi\u00f9 di 100\u00a0km. Il fiume principale, il Nistro, \u00e8 navigabile lungo quasi tutto il tratto moldavo, e durante gli inverni pi\u00f9 miti non ghiaccia neanche. Il Prut \u00e8 affluente del Danubio, a cui si unisce nella zona sud-occidentale del Paese.\nPunti estremi:\n\"Punto pi\u00f9 basso:\"\nFiume Nistro, 2\u00a0m\n\"Punto pi\u00f9 alto:\"\nDealul Balanesti, 430\u00a0m\nAmbiente.\nL'eredit\u00e0 ambientale dell'era comunista in Moldavia, come quella di molti altri paesi delle ex repubbliche sovietiche, \u00e8 di degrado ambientale. Le pratiche agricole, come l'abuso dei fitofarmaci e dei concimi chimici utilizzati per incrementare la rendita dei terreni a tutti i costi senza riguardo per le conseguenze, hanno causato gravi danni all'ambiente. Di conseguenza, il terreno e le acque della Moldavia sono contaminate da componenti chimici, alcuni dei quali (incluso il DDT) sono stati vietati nell'Europa occidentale.\nAlcune di queste lavorazioni chimiche del terreno continuano ancora oggi. All'inizio degli anni novanta, l'utilizzo dei fitofarmaci in Moldavia era circa 20 volte quello delle altre repubbliche sovietiche o delle nazioni occidentale. Inoltre alcuni metodi agricoli fallimentari, come l'abbattimento delle foreste per far posto ai campi, hanno causato la progressiva erosione del suolo, le cui conseguenze vengono portate ancora oggi dal territorio."}
{"id": "832051", "revid": "83531", "url": "https://it.wikipedia.org/wiki?curid=832051", "title": "San Matteo e l'angelo (Caravaggio)", "text": ""}
{"id": "832055", "revid": "599013", "url": "https://it.wikipedia.org/wiki?curid=832055", "title": "Ebisu", "text": ""}
{"id": "832056", "revid": "83531", "url": "https://it.wikipedia.org/wiki?curid=832056", "title": "Ritratto di Alof de Wignacourt (Caravaggio)", "text": ""}
{"id": "832057", "revid": "36426", "url": "https://it.wikipedia.org/wiki?curid=832057", "title": "Ritratto di fra Antonio Martelli (Caravaggio)", "text": ""}
{"id": "832058", "revid": "339392", "url": "https://it.wikipedia.org/wiki?curid=832058", "title": "Sacra famiglia con San Giovanni Battista (Caravaggio)", "text": ""}
{"id": "832060", "revid": "122582692", "url": "https://it.wikipedia.org/wiki?curid=832060", "title": "Riserva naturale orientata Pino d'Aleppo", "text": "La riserva naturale Pino d'Aleppo \u00e8 un'area naturale protetta situata nei comuni di Vittoria, Ragusa e Comiso, in provincia di Ragusa ed \u00e8 stata istituita nel 1990.\nStoria.\nLa riserva \u00e8 stata istituita con il D.A. n. 536/90 dell'Assessorato Territorio e Ambiente della Regione Siciliana, con lo scopo \"... di salvaguardare le formazioni residue autoctone di Pinus halepensis e di ricostituire la pineta nelle aree a gariga degradata per azione dell'uomo\".\nTerritorio.\nLa riserva ricade nei territori comunali di Vittoria, Comiso e Ragusa ed ha una estensione di circa 3000 ettari tra area di riserva (zona A) e area di preriserva (zona B). Comprende la parte finale del fiume Ippari, nella Piana di Vittoria, al limite sud occidentale dell'altipiano ibleo.\nFlora.\nLa riserva ospita quella che pu\u00f2 essere considerato l'ultimo insediamento di \"Pinus halepensis\" allo stato spontaneo in Sicilia.Altre specie arboree presenti sono l'olivastro (\"Olea europaea\" subsp.\u00a0\"olivaster\") ed il carrubo (\"Ceratonia siliqua\"). Il sottobosco \u00e8 rappresentato da specie tipiche della macchia mediterranea quali il lentisco (\"Pistacia lentiscus\"), l'ilatro (\"Phillyrea latifolia\"), l'alaterno (\"Rhamnus alaternus\"), nonch\u00e9 da sporadici esemplari di terebinto (\"Pistacia terebinthus\"), corbezzolo (\"Arbutus unedo\"), palma nana (\"Chamaerops humilis\"), calicotome (\"Calicotome spinosa\"), timo (\"Thymus capitatus\"), rosmarino (\"Rosmarinus officinalis\"), erica (\"Erica multiflora\"), ferula (\"Ferula communis\"), salsapariglia (\"Smilax aspera\"), ecc.\nNella fascia costiera della riserva vegetano la quercia spinosa (\"Quercus coccifera\"), il ginepro rosso (\"Juniperus phoenicea\") e la ginestra bianca (\"Retama raetam\").\nLungo le rive del fiume \u00e8 presente la tipica vegetazione ripariale dei fiumi costituita da pioppi (\"Populus nigra\" e \"Populus alba\"), salici (\"Salix alba\") e da folti canneti di \"Arundo donax\".\nMolto ricco il contingente delle orchidee selvatiche che annovera 32 entit\u00e0 differenti tra cui la rara \"Ophrys exaltata\" .\nFauna.\nTra i mammiferi presenti nella riserva vanno segnalati la donnola (\"Mustela nivalis\"), la volpe (\"Vulpes vulpes\"), il coniglio (\"Oryctolagus cuniculus\"), la lepre (\"Lepus europaeus\"), il riccio (\"Erinaceus europaeus\"), l'istrice (\"Hystrix cristata\"), il topo quercino (\"Eliomys quercinus\"), l'arvicola (\"Arvicola terrestris\"), nonch\u00e9 varie specie di pipistrelli.\nVi \u00e8 poi una ricca variet\u00e0 di uccelli tra cui si annoverano il cardellino (\"Carduelis carduelis\"), il verzellino (\"Serinus serinus\"), il merlo (\"Turdus merula\") e l'upupa (\"Upupa epops\"), nonch\u00e9 numerose specie di rapaci sia diurni Poiana (\"Buteo buteo\", Gheppio \"Falco tinnunculus\", Falco di palude\"Circus aeruginosus\") che notturni (\"Athene noctua\", \"Tyto alba\"). Negli stagni che si formano in prossimit\u00e0 della fascia costiera non \u00e8 raro osservare specie di uccelli migratori quali l'airone cinerino (\"Ardea cinerea\"), la garzetta (\"Egretta garzetta\"), il cavaliere d'Italia (\"Himantopus himantopus\"), il germano reale (\"Anas platyrhynchos\").\nTra i rettili, sono state segnalate numerose specie di serpenti tra cui il colubro leopardino (\"Elaphe situla\"), ramarri (\"Lacerta viridis\"), gongili (\"Chalcides ocellatus\") e qualche raro esemplare di tartaruga (\"Testudo hermanni\"). Tra gli anfibi sono presenti la rana verde (\"Rana esculenta\") e il rospo (\"Bufo bufo\"). Merita infine una menzione la presenza del granchio di fiume (\"Potamon fluviatile\")."}
{"id": "832061", "revid": "1965904", "url": "https://it.wikipedia.org/wiki?curid=832061", "title": "Gyeonghuigung", "text": "Gyeonghuigung () era uno dei cinque grandi palazzi costruiti dai sovrani della Dinastia Joseon. Si trova a Seul, in Corea del Sud.\nDurante la seconda met\u00e0 del periodo Joseon (in Hang\u016dl: \uc870\uc120), il palazzo Gyeonghuigung veniva considerato come il secondo palazzo del re, al quale quest\u2019ultimo si recava nei momenti di emergenza. Situato ad ovest di Seoul, veniva inoltre chiamato Seogwol, ovvero \u201cil palazzo occidentale\u201d. \nNel palazzo risiedettero circa dieci re appartenenti alla dinastia Joseon: dal re In-Jo (in Hang\u016dl: \uc778\uc870) fino a re Cheol-Jong (in Hang\u016dl: \ucca0\uc885). L\u2019edificio venne costruito usando la geografia irregolare del territorio, dovuta dalle catene circostanti e la sua architettura mostra in tutto il suo splendore la tradizione e il valore storico. Per un certo periodo di tempo fu di dimensioni notevoli, fino ad avere un ponte che lo collegava al palazzo Deoksugung (in Hang\u016dl: \ub355\uc218\uad81). Gli edifici Sungjeongjeon (in Hang\u016dl: \uc131\uc815\uc804) e Jajeongjeon (in Hang\u016dl: \uc790\uc815\uc804) erano adibiti ai reali, mentre quelli di Yungbokjeon (in Hang\u016dl: \uc735\ubcf5\uc804) e Hoesangjeon disponevano delle camere da letto. \nNel complesso, all\u2019interno dei terreni del palazzo, vi erano circa cento tra piccoli e grandi edifici. Ma quando il Giappone inizi\u00f2 l\u2019occupazione della Corea nel 1908, la scuola giapponese, la scuola media di Gyeongseong, si spost\u00f2 nel palazzo e ci\u00f2 risult\u00f2 nella demolizione o nel trasferimento di una buona porzione del palazzo. Al momento, il portale frontale del palazzo, Heunghwamun, viene utilizzato come portale frontale dell\u2019entrata principale dell\u2019hotel Shilla e, Sungjeongjeon si trova presso l\u2019Universit\u00e0 Dongguk. La scuola \u00e8 stata trasferita in un\u2019area diversa, mentre Sungjeongjeon ed altri edifici sono stati ricostruiti."}
{"id": "832063", "revid": "83531", "url": "https://it.wikipedia.org/wiki?curid=832063", "title": "Ragazzo morso da un ramarro (Caravaggio)", "text": ""}
{"id": "832064", "revid": "46931", "url": "https://it.wikipedia.org/wiki?curid=832064", "title": "Riserva (etnologia)", "text": ""}
{"id": "832067", "revid": "22414", "url": "https://it.wikipedia.org/wiki?curid=832067", "title": "Donna in azzurro", "text": ""}
{"id": "832071", "revid": "767487", "url": "https://it.wikipedia.org/wiki?curid=832071", "title": "Publio Quintilio Varo il Giovane", "text": "Attraverso la madre era cugino dell'imperatrice romana Valeria Messalina, di suo fratello Marco Valerio Messala Corvino, cugino di secondo grado della figlia di Messalina Claudia Ottavia e di Tiberio Claudio Cesare Britannico. Inoltre era cugino di secondo grado dei nipoti di Augusto Emilia Lepida e Marco Emilio Lepido.\nNel 7, il padre fu eletto Governatore della Germania. Il 9 settembre del 9, suo padre si suicid\u00f2 a causa della sconfitta nella Battaglia della foresta di Teutoburgo, nella Germania Inferiore. Sua madre non si rispos\u00f2. Nel 26, sua madre mor\u00ec in esilio, vittima di un tradimento.\nVaro fu un'altra vittima del tradimento di Seiano. Nel 27, fu accusato e condannato."}
{"id": "832076", "revid": "228587", "url": "https://it.wikipedia.org/wiki?curid=832076", "title": "Giuditta e Oloferne", "text": ""}
{"id": "832078", "revid": "339392", "url": "https://it.wikipedia.org/wiki?curid=832078", "title": "Seppellimento di Santa Lucia (Caravaggio)", "text": ""}
{"id": "832079", "revid": "123112205", "url": "https://it.wikipedia.org/wiki?curid=832079", "title": "Changgyeonggung", "text": "Changgyeonggung () \u00e8 un palazzo che si trova a Seul, in Corea del Sud. Originariamente costruito per essere la residenza estiva dell'imperatore Goryeo, entr\u00f2 pi\u00f9 tardi a far parte dei cinque grandi palazzi eretti nella capitale sudcoreana dalla Dinastia Chosun.\nStoria.\nIl palazzo di Changgyeonggung fu costruito nel 1484. Durante l'invasione giapponese del 1592, Changgyeonggung fu distrutto da un incendio, ma nel 1616 venne ricostruito. Dopo un ulteriore incendio nel 1830 e ricostruito nel 1834, restando fedele allo stile originario. \nL'impero giapponese cambi\u00f2 il nome del palazzo da Changgyeong-gung (palazzo) a Changgyeong-won (parco), forse per sminuire l'autorit\u00e0 coreana, ed attu\u00f2 alcune modifiche all'area tra le quali si cui la costruzione di uno zoo. Dal 1983 al 1986 il governo coreano rimosse lo zoo e restaur\u00f2 il palazzo al suo stato originario, ridando al palazzo il nome Changgyeonggung.\nAmbienti del palazzo.\n1. Cancello Honghwamun\nLa porta d\u2019ingresso principale del palazzo \u00e8 chiamata 'Honghwa(\u5f18\u5316)' , che significa letteralmente promuovere l\u2019armonia, o in altre parole \u2018ispirare il popolo attraverso l\u2019esercizio della virt\u00f9\u2019. Questa porta \u00e8 stata costruita insieme al palazzo, distrutta durante l\u2019invasione giapponese di Joseon (1592-1598) e ricostruita nel 1616.\nHonghwamun serviva anche come luogo da cui il re incontrava i cittadini. Re Yeongjo (1694~1774, r. 1726~1774) raccolse opinioni dei cittadini nel prima di passare l'Atto di Gyunyeok. Nel 1795, King Jeongjo (1752~1800, r. 1776~1800) distribu\u00ec riso ai poveri per commemorare il 60 compleanno della Regina Madre Hyegyeonggung (1735~1815).\n2. Ponte Okcheongyo\nIl come di questp ponte costruito nel 1484 significa \u2018fiume che scorre puro come marmo di giada\u2019: sotto questo ponte scorre acqua cristallina proveniente dal Monte Eungbongsan. Il ponte \u00e8 integro ed \u00e8 stato designato come tesoro Nazionale No. 386. Sotto il suo arco si pu\u00f2 notare, scolpita nella pietra, la faccia di un goblin che serviva per proteggere il palazzo da spiriti maligni portati dal fiume.\n3. Porta Myeongjeonjeon, \nQuesto porta si trova al centro del wolang orientale (alloggi della servit\u00f9 che si trovano da entrambi i lati della porta). Poich\u00e9 la porta si trova nella parte interna della Porta Honghwamun, funge da porta centrale ed ha la forma detta \u2018pyeongsammun\u2019 (una porta con tre ingressi di uguale altezza). La porta non si trova esattamente sull'asse ovest-est della sala Myengjeonjeon, ma 1,2 metri a sud, e di conseguenza, il jungjeong (giardino interno) ha la forma di un rettangolo inclinato e non di un quadrato preciso. Questo edificio \u00e8 a tre kan per due kan (un kan \u00e8 l'unit\u00e0 di misura dello spazio tra due colonne) con un complesso sistema di staffe a colonna e un tetto a due falde. L'edificio poggia su una prima pietra-fondamenta di forma circolare e ogni lato frontale ha due porte in legno. Secondo lo stile del suo sistema di staffe e la struttura architettonica, la porta sembra essere rimasta intatta poich\u00e9 \u00e8 stata ricostruita durante il regno di re Gwanghae (1575 ~ 1641, r. 1608 ~ 1623).\n4. Sala Myeongjeongjeon\nLa sala Myeongjeongjeon \u00e8 una \u2018jeongjeon\u2019 (sala principale) del Palazzo Changgyeonggung, nella quale si svolgevano i rituali e gli eventi ufficiali e reali come l'incoronazione di un re, esami di stato e ricevimenti reali. Ad esempio, il re Injong (1515 ~ 1545, r. 1544 ~ 1545) sal\u00ec al trono in questa sala e il 66enne re Yeongjo (1694 ~ 1776, r. 1724 ~ 1776) e la quindicenne regina Jeongsun (1745 ~ 1805)vi si sposarono. Costruita nel 1484, distrutta durante la guerra Imjinwaeran (invasione giapponese di Joseon nel 1592 ~ 1598) e riedificata nel 1616, questa sala \u00e8 considerata la pi\u00f9 antica jeongjeon del suo genere, ma \u00e8 relativamente piccola rispetto ad altri jeongjeon a due piani, come la Sala Geunjeongjeon del Palazzo Gyeongbokgung o la Sala Injeongjeon del Palazzo Changdeokgung. Questo perch\u00e9 la sala Myeongjeongjeon fu inizialmente costruita per essere utilizzata come alloggio della regina, non per gli eventi ufficiali del re.\nIl giardino anteriore mostra una formalit\u00e0 reale che include un'ampia pavimentazione in pietra piatta con \u2018samdo\u2019 (tre passaggi) al centro. Le due file di pietre situate nel giardino anteriore sono chiamate pumgyeseok (pietre dove sono scolpiti i ranghi degli ufficiali). Durante gli eventi ufficiali, i funzionario del governo stavano accanto alla pietra corrispondente al loro grado.\nAll'interno dell'edificio, lo yongsang (il seggio del re) si trova al centro e dietro di esso \u00e8 posizionato uno schermo pieghevole con il Sole, la Luna e le Cinque Cime. Il sole e la luna si riferiscono a un re e una regina o yang e yin ciascuno, mentre i cinque picchi simboleggiano i Cinque Elementi o l'intera nazione. Il dipinto implica la prosperit\u00e0 nazionale e il benessere delle persone.\n5. Sala Munjeongjeon\n\u00c8 un pyeonjeon (l'ufficio di un re) dove i re gestivano il lavoro con i loro funzionari e prendevano importanti decisioni politiche. La sala fu ricostruita nel 1616 dopo essere stata incendiata durante l'Imjinwaeran, ma fu distrutta di nuovo durante il periodo coloniale giapponese. L'edificio attuale \u00e8 stato ricostruito nel 1986.\nQuesta sala ha anche servito da honjeon (un edificio in cui era custodita una tavoletta ancestrale di una famiglia reale). In particolare, le tavolette per la regina consorte defunta di re Yeongjo (1752 ~ 1800, r. 1776 ~ 1800) e re Cheoljong (1831 ~ 1863, r. 1849 ~ 1863) erano state conservate qui.\nLa sala \u00e8 ben nota per la tragica storia del principe Sado (1735 ~ 1762), figlio del re Yeongjo. Il principe Sado fu rinchiuso in una cassa di legno e deposto a normale cittadino per ordine di suo padre, il re Yeongjo, qui in questa sala. Il principe Sado e la cassa furono successivamente spostati in un giardino situato all'interno della Porta di Seoninmun, e dopo 8 giorni di fame e di caldo, il principe mor\u00ec dentro la cassa.\n6. Sala Sungmun\n'Sungmun (\u5d07\u6587)' significa letteralmente 'riverire uno scritto o la letteratura.' Questa sala, Sungmundang, era usata come sala di studio del re dove i funzionari tenevano conferenze sui classici confuciani al re. Il re Yeongjo (1752 ~ 1800, r. 1776 ~ 1800) svolgeva qui incontri accademici e discussioni con membri della famiglia reale o studenti dell'Accademia Nazionale di Seonggyungwan. Anche se l'anno esatto della sua fondazione \u00e8 sconosciuto, questo edificio \u00e8 stato ricostruito nel 1834 dopo l'incendio del 1830. Sul muro interno \u00e8 appeso un cartello scritto a mano dal re Yeongjo:estratto dal Libro delle Odi (\u8a69\u7d93), il testo, Ilgamjaeja (\u65e5 \u76e3 \u5728 \u7386), dimostra l'importanza di mantenere un atteggiamento rispettoso.\n7. Porta Binyangmun\nSituata dietro la sala Myeongjeongjeon, la Porta Binyangmun collega lo spazio ufficiale del re e i suoi alloggi privati. \"Binyang\" significa letteralmente \"salutare rispettosamente la luminosit\u00e0\" e \"luminosit\u00e0\" qui significa anche \"yin\", in altre parole, il re. Poich\u00e9 questa porta fungeva da porta d'ingresso agli alloggi privati del re, il passaggio attraverso questa porta era severamente vietato. L'edificio attuale \u00e8 stato ricostruito nel 1986 dopo la sua distruzione durante il periodo coloniale giapponese e successivamente gli scavi nel 1984.\n8. Padiglione Haminjeong\nIl padiglione venne costruito nel 1633 e poi ricostruito nel 1834, a seguito di un incendio che lo distrusse nel 1830. Inizialmente, al suo posto sorgeva il padiglione Inyangjeon, raso al suolo durante le invasioni giapponesi della Corea (1592-1598)\nIl padiglione veniva usato come sala studio del re, ospitando le lezioni di diversi ufficiali esperti di classici confuciani e, proprio qui, Re Yeongjo (1752-1800, r. 1776-1800) accolse i candidati che avevano superato gli esami di stato, sia civili che militari.\nL\u2019edificio che si pu\u00f2 ammirare oggi \u00e8 una struttura aperta, mentre il Donggwoldo (lett. Pittura dei Palazzi Orientali) del XIX secolo lo descrive come un padiglione con tre pareti. Inoltre, ci sono quattro insegne, una per lato, con le diverse parti della poesia \u201cQuattro Stagioni\u201d di Gu Kaizhi (349?-410?).\n9. Sala Hwangyeongjeon\nEdificata inizialmente nel 1484, la sala venne distrutta sia durante le invasioni giapponesi che nel 1830, per poi venire ricostruita nel 1616 e nel 1834.\nEra usata principalmente come quartieri privati del re o del principe, infatti fu il luogo di nascita di re Jungjong (1488-1544, r. 1506-1544) e di morte del principe Sohyeon (1612-1645). I documenti storici riportano anche che serv\u00ec come honjeon (luogo in cui venivano conservate le tavolette ancestrali della famiglia reale) e come binjeon (edificio in cui veniva custodito il corpo o la bara di un membro della famiglia reale deceduto)\n10. Sala Tongmyeongjeon\nSituata in un luogo appartato del palazzo, questa sala era principalmente la residenza privata della regina. Rivolto verso sud, l\u2019edificio sorge su un gidan (una piattaforma di pietra) e il giardino circostante \u00e8 lastricato per ospitare eventi e riti reali.\nLa sala \u00e8 famosa per la bizzarra storia di Lady Jang (1688-1694), una concubina di re Sukjong (1661-1720, r. 1674-1720) che poi ascese al rango di regina consorte. Nel 1694, la regina precedente, Inhyeon (1667-1701), fece ritorno a palazzo e lady Jang perse la sua posizione. Nel tentativo di maledire la regina Inhyeon, lady Jang costru\u00ec un altare sciamanico e seppell\u00ec diverse cose ripugnanti, ma questo la port\u00f2 alla morte. Il corpo di lady Jang venne portato fuori non attraverso la porta principale (Honghwamun), ma da una secondaria (Seoninmun).\n11. Sala Yanghwadang\nLa Sala Yanghwadang era principalmente usata come quartieri privati del re o della regina. Fece eccezione re Injo (1595-1649, r. 1623-1649) che in questa sala accolse gli inviati della dinastia Qing dopo la Byeongjahoran (l\u2019invasione di Chos\u014fn da parte della dinastia Qing) del 1636. L\u2019edificio che si pu\u00f2 ammirare oggi venne ricostruito nel 1834, dopo un incendio che lo aveva distrutto nel 1830.\n12. Palazzo Yeongchuneon e Palazzo Jipbokeon\nPalazzo Yeongchuneon \u00e8 un edificio rivolto verso sud, usato come soprattutto come residenza privata della regina, a ovest del quale si collega Palazzo Jipbokeon. Non si conosce l\u2019anno di costruzione, ma entrambi i palazzi vennero distrutti da un incendio nel 1830, per poi venire ricostruiti nel 1834. Re Jeongjo (1752-1800, r. 1776-1800) scelse Palazzo Yeongchuneon come biblioteca e studio personale, mentre palazzo Jipbokeon vide venire alla luce il Principe Ereditario Sado (1735-1762) e re Sunjo (1790-1834, r. 18001834)\n13. Piedistallo del Segnavento\nIl Piedistallo si trova su una collina alle spalle dei Palazzi Yeongchuneon e Jipbokeon e fu costruito per sostenere la bandiera usata per misurare la direzione e la forza del vento. Sembra che venne eretto nel 1770 insieme al Pluviometro e che inizialmente fosse posto vicino alla Porta Tongjemun, per poi essere spostato prima dell\u2019indipendenza del paese. Oggi il piedistallo rientra nella lista dei Tesori Nazionali.\n14. Camera della Placenta e Stele di Re Seongjong\nLa Camera della Placenta \u00e8 una speciale struttura in cui veniva conservato un pezzo del cordone ombelicale del neonato. Alla nascita di un membro della famiglia reale della dinastia Chos\u014fn (1392-1910), una parte del suo cordone ombelicale veniva posta in un contenitore, che poi era sepolto in un luogo propizio. Questa Camera della Placenta venne costruita per Re Seongjong (1457-1494, r. 1464-1494) e la stele racconta la storia della costruzione e restaurazione della struttura. Tra il 1928 e il 1930, le varie Camere della Placenta sparse per il paese vennero riunite nelle Seosamneung (Tre Tombe Reali Occidentali) a Goyang-si, nel Gyeonggi-do, mentre quella di Re Seongjong venne portata da Gwangju-si (Gyeonggi-do) al Palazzo Changgyeonggung nel 1928.\n 15. Laghetto di Chundangji \nIl laghetto di Chundangji \u00e8 diviso in due parti. La parte sottostante veniva in passato usata come naenongpo (luogo in cui gli eunuchi coltivavano verdure da poi donare in tributo al re). Inoltre, il re vi svolgeva un rituale nel quale lui stesso si occupava dei raccolti. Nel 1909 i giapponesi modificarono questo laghetto, il quale venne \u2014 nel 1986 \u2014 restaurato e riportato alla sua forma tradizionale coreana. La parte sovrastante dello specchio d\u2019acqua, pi\u00f9 piccola, era il luogo in cui si trovava originariamente.\n16. Pagoda ottagonale in pietra a sette piani \nSituata accanto al Laghetto di Chundangji, questa Pagoda ottagonale venne acquistata da un mercante in Manciuria, il quale la don\u00f2 poi al Museo della Famiglia Reale Yi quando quest\u2019ultimo venne fondato durante il periodo coloniale giapponese. Questa pagoda in stile tibetano presenta una base ottagonale doppia in pietra, che poggia su un\u2019ulteriore base quadrata pi\u00f9 grande. Sul corpo della pagoda \u00e8 presente un\u2019iscrizione che afferma che la pagoda venne creata nel 1470, all\u2019epoca della Dinastia Ming in Cina.\n17. La Serra Principale \nInaugurata nel 1909, \u00e8 la prima serra in stile occidentale costruita in Corea. All\u2019epoca l\u2019Imperatore Sunjong viveva al Palazzo Changdeokgung, nei pressi del Palazzo Changgyeonggung. Il governo giapponese decise di costruire questa serra e uno zoo all\u2019interno del Palazzo Changgyeonggung con il pretesto di \u201cconsolare\u201d l\u2019imperatore Sunjong. Ideato da un designer giapponese e costruito da un\u2019impresa francese, questo edificio dallo stile occidentalizzante presenta una struttura in misto ferro e legno, con un rivestimento esterno interamente in vetro. Una volta ultimata la costruzione della serra, vi vennero inserite piante rare e tropicali. In seguito al restauro del palazzo attuato nel 1986, queste piante vennero sostituite con piante autoctone coreane. Nel 2004 la Serra Principale venne inserita nella lista dei Tesori Nazionali (State-Registered Cultural Heritage No. 83).\n18. Padiglione Chimijeong \nA destra rispetto alla Serra Principale troviamo questo piccolo padiglione costruito nel 1624. Accanto alla struttura era presente un appezzamento di terra molto ampio in cui i soldati si allenavano nel tiro con l\u2019arco e nell\u2019equitazione. Prima della sua costruzione, per\u00f2, quest\u2019area era designata a luogo in cui coltivare i bachi da seta. Nel 1664 il nome del padiglione venne momentaneamente cambiato in \u201cGwandeokjeong\u201d.\n19. Osservatorio di Gwancheondae \nSituata di fronte alla Sala Munjeongjeon, si suppone che questa struttura venisse usata per osservare corpi celesti attraverso il soganui (\u5c0f\u7c21\u5100, piccola sfera armillare semplificata). Secondo il Seoungwanji (\u66f8\u96f2\u89c0\u5fd7, Libro di Seoungwan o Ministero dell\u2019Astronomia), il Gwancheondae (\u89c0\u5929\u81fa Osservatorio Astronomico) veniva anche chiamato Soganuidae (\u5c0f\u7c21\u5100\u81fa, osservatorio della piccola sfera armillare semplificata), in quanto un soganui era installato in cima a questa struttura. Studi pi\u00f9 recenti suggeriscono che fosse ivi presente anche un Ilseongjeongsiui (\u65e5\u661f\u5b9a\u6642\u5100, strumento di misura del tempo basato sui movimenti del firmamento). Questo osservatorio \u00e8 stato dichiarato tesoro nazionale nel 1985.\n20. Ingresso Seoninmun \nSia la Porta Seoninmun che la Porta di Honghwamun sono situate sul lato sud-est delle mura del Palazzo. Questa porta venne creata durante il regno del Re Seongjong (1457-1494, r. 1469-1494), per poi essere distrutta durante la Imjinwaeran (Invasione Giapponese durante il Periodo Joseon, 1592-1598), ricostruita durante il regno del Re Gwanghae (1575-1641, r. 1608-1623) e distrutta nuovamente durante il regno del Re Gojong (1852-1919, r. 1863-1907). Il Donggukyeojibigo (Cronache sugli Stati Orientali) afferma che questo ingresso era inizialmente nominato Seolinmun ed usato come ingresso principale usato dai funzionari ufficiali.\n21.Ingresso Wolgeunmun \nQuesto ingresso venne costruito nel 1779 dal Re Jeongjo (1752-1800, r. 1776-1800), il quale voleva avere un accesso diretto al Palazzo Gyeongmogung, luogo in cui era seppellito suo padre (Principe Sado, 1735-1762). Il nome \u201cwolgeun (\u6708\u89b2)\u201d, tradotto alla lettera, significa \u201cvisita mensile\u201d; il nome deriva dalla narrazione secondo la quale il Re Jeongjo attraversasse questo cancello il primo giorno di ogni mese per recarsi a far visita al defunto padre.\n22. Ingresso Jipchunmun\nL\u2019Ingresso Jipchunmun \u00e8 situato di fronte al Santuario Confuciano Munmyo a Seoul e si trova sul muro di cinta nord-est. Al momento questo cancello non \u00e8 in uso, in quanto si affaccia su un quartiere residenziale. Secondo il Donggukyeojibigo (Cronache sugli Stati Orientali), questo cancello era sia l\u2019ingresso est del Giardino Segreto, che la porta usata dal re per accedere all\u2019Accademia Confuciana Seonggyungwan. Si suppone sia stato originariamente costruito durante il regno del Re Seongjong (1457-1494, r. 1469-1494) e che la struttura attualmente presente venne costruita verso la fine dell\u2019epoca Joseon (1392-1910)."}
{"id": "832086", "revid": "123285980", "url": "https://it.wikipedia.org/wiki?curid=832086", "title": "Elia di Enna", "text": "Elia \u00e8 conosciuto anche come Sant'Elia il Giovane, o lo Juniore, per distinguerlo dal profeta biblico Elia.\nEgli visse una vita estremamente avventurosa nell'IX secolo e fu protagonista di alterne vicende e ripetute peripezie.\nBiografia.\nL'invasione araba della Sicilia costrinse Giovanni ad abbandonare la citt\u00e0 natale, che fu espugnata dai Saraceni nell'859 nonostante la sua validit\u00e0 di roccaforte militare. Gli arabi riuscirono comunque ad imprigionare Elia, che fu cos\u00ec portato in Africa per essere venduto quale schiavo. Dopo essere riuscito a liberarsi, Elia decise di predicare il Vangelo, mettendo pi\u00f9 volte a repentaglio la propria stessa vita, e, giunto a Gerusalemme, nell'aprile dell'878, si fece monaco presso la basilica dell'Anastasis (Resurrezione), professando nelle mani del patriarca Elia III che gli impose il proprio nome. Dopo tre anni trascorsi in un monastero del Sinai, Elia intraprese un'avventurosa serie di viaggi, recandosi prima ad Alessandria d'Egitto, quindi in \nPersia, ad Antiochia e nuovamente nel continente nero. Dopo che nell'878 anche Siracusa cadde in mano araba, Elia torn\u00f2 sull'isola, dove incontr\u00f2 a Palermo l'anziana madre, e a Taormina conobbe Daniele, suo nuovo discepolo. Procedendo verso nord, Elia soggiorn\u00f2 in Calabria, dove fond\u00f2 nell'anno 884, nella \"Vallis Salinarum\" (Valle delle Saline), due chilometri a nord-est di Seminara, la prima colonia monastica siciliana della Calabria, un monastero in seguito a lui intitolato. Le invasioni arabe fecero riparare Elia prima in Grecia, a Patrasso, e poi sulle montagne dell'Aspromonte, in localit\u00e0 Santa Cristina.\nElia era ormai un conosciutissimo monaco, allorch\u00e9 si rec\u00f2 in pellegrinaggio a Roma. Le peripezie, i prodigi e l'opera vastissima di evangelizzazione che Elia aveva svolto in tre continenti estese la sua fama fino a Costantinopoli, dove l'imperatore bizantino Leone VI, detto il Filosofo, lo invit\u00f2 a soggiornare. Elia per\u00f2, ormai ultrasettantenne, nonostante avesse cominciato il viaggio per Costantinopoli e giunto a Tessalonica (l'odierna Salonicco in Grecia), percependo l'ora del trapasso, chiam\u00f2 a s\u00e9 Daniele e gli espresse il desiderio che la sua salma venisse trasportata nel monastero di Seminara. \nIl feretro fu trasportato da Salonicco, al porto di Tauriana e ad attenderlo vi erano i figli spirituali del santo, i monaci del suo cenobio vicino Seminara Il fedelissimo amico e compagno, il monaco Daniele, fece tumulare Elia nel monastero di Seminara, dal santo fondato.\nRiconoscimenti.\nSono dedicati al santo di Enna il Monastero ortodosso dei Santi Elia e Filarete a Seminara e il l'omonimo monte di Palmi."}
{"id": "832112", "revid": "46722", "url": "https://it.wikipedia.org/wiki?curid=832112", "title": "Thorin II", "text": ""}
{"id": "832115", "revid": "594360", "url": "https://it.wikipedia.org/wiki?curid=832115", "title": "Deoksugung", "text": "Deoksugung () \u00e8 un complesso di palazzi abitato da numerosi componenti della famiglia reale coreana fino all'occupazione giapponese all'inizio del XX secolo. Situato ad angolo dell\u2019intersezione pi\u00f9 affollata dell\u2019area downtown di Seul in Corea del Sud, il palazzo Deoksugung \u00e8 famoso per le sue eleganti mura in pietra. Si tratta dell\u2019unico palazzo collocato al fianco di una serie di edifici in stile occidentale che aggiungono quindi unicit\u00e0 al paesaggio circostante. Gli edifici furono costruiti nei modi pi\u00f9 diversi, alcuni in legno di crittomeria, altri in legno dipinto, altri in stucco e altri ancora in stile occidentale. Oltre agli edifici qui si trova anche un museo d'arte, dei giardini fitti di vegetazione e una statua rappresentante il re Sejong il Grande.\nStoria.\nDeoksugung fu originariamente la residenza del principe Wolsan (in Hang\u016dl: \uc6d4\uc0b0) (1454-1488), il fratello maggiore del re Seongjong (in Hang\u016dl: \uc131\uc885)(1469-1494). Il palazzo divenne per\u00f2 la residenza ufficiale della famiglia reale quando Gwanghaegun (in Hang\u016dl: \uad11\ud654\ubb38) (1575-1641) ascese al trono e diede a questa residenza regale il nome Gyeongungung nel 1611. Nei decenni a seguire, la funzione dell\u2019edificio oscill\u00f2 tra quella di palazzo ufficiale e di residenza temporanea. Infatti, dopo la ricostruzione di Changdeokgung, nel 1618 la famiglia reale si spost\u00f2 ufficialmente l\u00e0 e Deoksugung venne usato per quasi 300 anni come un palazzo ausiliario, spesso chiamato Seogung (ovvero Palazzo occidentale) per la sua posizione rispetto al palazzo ufficiale. Nel 1907 la residenza venne nominata Deoksugung, con il significato di \u201cpalazzo della virtuosa longevit\u00e0\u201d.\nMentre in passato la struttura includeva una vasta area comprendente diversi edifici, oggigiorno dello splendore del passato rimane solo una piccola porzione comprendente i pochi edifici rimanenti. Entrando nel palazzo attraverso il portale Daehanmun, i visitatori devono attraversare il ponte sul canale Geumcheon. Nell\u2019antichit\u00e0 il carro del re passava proprio su questo ponte. L\u2019edificio Junghwajeon (in Hang\u016dl: \uc911\ud654\uc804) rivela la sua lunga storia attraverso il suo splendore. La costruzione nominata Jeukjodang ricevette il suo nome da Gwanghaegun e In-Jo, i quali entrambi ascesero al trono proprio l\u00ec.\nNel 1897 l'imperatore Gojong, (26\u00ba re della dinastia Joseon, 1863-1907), ritorn\u00f2 ad abitare in questo palazzo, facendo iniziare dei lavori di ampliamento. Nel 1905, la targa \"Jeukjodang\" venne scritta da lui personalmente. La stanza Hamnyeongjeon, chiamata cos\u00ec al fine di augurare una pace duratura a Gojong, era il luogo in cui quest\u2019ultimo dormiva. Nell\u2019ala est si trovava la stanza del re, mentre l\u2019ala ovest era dedicata alla regina. \nJeonggwanheon, completato nel 1900, fu il primo edificio in stile occidentale ad essere costruito nel palazzo. Qui Gojong era solito godersi una tazza di caff\u00e8 e trascorrere il tempo libero. Il retro del palazzo cela un passaggio segreto verso gli emissari russi che esiste ancora oggi. Dopo che egli abdic\u00f2 in favore di Sunjong continu\u00f2 comunque a vivere qui. L\u2019ingresso Seokjojeon (in Hang\u016dl: \uc11d\uc870\uc804) \u00e8 l\u2019altro edificio in stile occidentale ancora presente nel palazzo Deoksugung; nel bel mezzo della sua costruzione da parte di un britannico i diritti di propriet\u00e0 vennero trasferiti al Giappone. Fu infine completato nel 1910. Dopo la morte di Gojong, l\u2019edificio Seokjojeon divenne una galleria d\u2019arte giapponese aperta al pubblico.\nDalla fine della guerra di Corea il palazzo \u00e8 stato sede nell\u2019ala est dell\u2019edificio dell\u2019esposizione dei tesori di palazzo, mentre l\u2019ala ovest viene impiegata come parte del Centro Nazionale d\u2019Arte Moderna.\nL\u2019edificio Junghwajeon, durante l\u2019impero coreano, fu il centro della politica e costitu\u00ec lo scenario delle discussioni riguardanti gli affari nazionali tra i leader del paese. La complessit\u00e0 degli interni della stanza si dice rifletta la sicurezza e l\u2019abilit\u00e0 con cui il re Gojong condusse efficientemente il paese verso il XX secolo. Una delle parti pi\u00f9 stupefacenti della costruzione \u00e8 costituita dalla coppia di draghi che decora il soffitto al di sopra del trono. Seppur Junghwajeon sia stato originariamente costruito nel 1902 come un edificio a pi\u00f9 tetti, esso venne riprogettato con un tetto singolo nel 1906 dopo aver preso fuoco due anni prima."}
{"id": "832117", "revid": "486946", "url": "https://it.wikipedia.org/wiki?curid=832117", "title": "Marie-Jeanne B\u00e9cu", "text": ""}
{"id": "832119", "revid": "73537", "url": "https://it.wikipedia.org/wiki?curid=832119", "title": "Pagoda di Shwedagon", "text": ""}
{"id": "832129", "revid": "1305772", "url": "https://it.wikipedia.org/wiki?curid=832129", "title": "Donna ragno", "text": ""}
{"id": "832130", "revid": "113168", "url": "https://it.wikipedia.org/wiki?curid=832130", "title": "La d\u00e9fense et illustration de la langue francaise", "text": ""}
{"id": "832131", "revid": "770685", "url": "https://it.wikipedia.org/wiki?curid=832131", "title": "Alleanza di Sinistra", "text": "L'Alleanza di Sinistra (in finlandese , in svedese \"\") \u00e8 un partito politico nato in Finlandia nel 1990 dall'unione del Partito Comunista Finlandese, la Lega Democratica Popolare Finlandese e la Lega Democratica delle Donne Finlandesi.\nA seguito delle elezioni parlamentari in Finlandia del 2011 \u00e8 presente nel parlamento finlandese con 14 membri e ha un membro nel parlamento europeo, dove appartiene all'Alleanza della Sinistra Verde Nordica.\nStoria.\nIl partito nasce in occasione delle elezioni parlamentari del 1991 per raggruppare alcune precedenti formazioni della sinistra finlandese. In quelle elezioni conquista il 10,08% riuscendo a ottenere 19 seggi senza rientrare per\u00f2 nella coalizione governativa.\nNelle 1995 riusc\u00ec con l'11,08% a ottenere 22 seggi e ad entrare insieme ai verdi e al Partito Socialdemocratico Finlandese nella coalizione governativa chiamata \"Coalizione Arcobaleno\", alleanza che verr\u00e0 poi riconfermata dopo le elezioni del 1999.\nLa coalizione governativa dur\u00f2 fino al 2003 quando il Partito di Centro riusc\u00ec a formare una coalizione col Partito Socialdemocratico e il Partito di Coalizione Nazionale, escludendo l'Alleanza di Sinistra dal governo del Paese.\nDal 2011 l'Alleanza di Sinistra rientra a fare parte di nuovo della coalizione governativa, da cui uscir\u00e0 nel marzo 2014 rifiutando di votare i tagli contenuti nella legge di bilancio. Dopo le elezioni del 2015, l'Allenza mantiene la sua posizione di opposizione al nuovo governo di centre-destra guidato da Governo Sipil\u00e4.\nNel giugno 2018 aderisce al movimento europeo Ora il Popolo."}
{"id": "832132", "revid": "712828", "url": "https://it.wikipedia.org/wiki?curid=832132", "title": "Attalo I", "text": "Attalo ottenne un'importante vittoria sui Galati, una popolazione celtica appena giunta in Asia Minore che aveva saccheggiato e imposto tributi nella regione senza trovare opposizione. Questa vittoria, che venne celebrata con un monumento trionfale eretto a Pergamo, decorato tra le altre con la statua del \"Galata morente\", si tradusse nella liberazione dal terrore gallico e guadagn\u00f2 ad Attalo il nome di \"Soter\" (\u00abSalvatore\u00bb) e il titolo di re.\nGenerale coraggioso e capace, fu un alleato leale della Repubblica romana, al fianco della quale combatt\u00e9 nella prima e seconda guerra macedonica contro Filippo V. Condusse numerose operazioni navali, ostacolando gli interessi macedoni in tutto il mar Egeo, ottenendo onori, accumulando spoglie e guadagnando al Regno di Pergamo l'isola greca di Egina, durante la prima guerra, e Andros, durante la seconda; sfugg\u00ec per poco alla cattura da parte di Filippo per ben due volte.\nMor\u00ec nel 197 a.C., poco prima della fine della seconda guerra, all'et\u00e0 di 72 anni, dopo essere stato colpito da un attacco al cuore alcuni mesi prima, mentre parlava durante un consiglio di guerra beotico. La sua vita privata fu famosa per essere stata felice: ebbe una moglie e quattro figli, uno dei quali, Eumene II, gli succedette come re.\nBiografia.\nGiovinezza.\nNon si conosce molto dei primi anni di Attalo. \u00c8 noto che suo padre fosse Attalo, il figlio dell'omonimo eponimo della dinastia, e della principessa siriana Antiochide. Il nonno paterno di Attalo I era il fratello di Filetero, fondatore della dinastia, e di Eumene, padre di Eumene I. Il padre di Attalo I viene menzionato, assieme ai propri zii, tra i donatori a Delfi; ebbe fama di ottimo auriga, vincendo persino a Olimpia, tanto da essere onorato con una statua a Pergamo.\nAttalo I aveva pochi anni quando il padre mor\u00ec, prima del 241 a.C.; in seguito venne adottato da Eumene I, erede designato della dinastia.\nLa madre di Attalo, Antiochide, apparteneva probabilmente alla famiglia reale dei Seleucidi, essendo forse la nipote di Seleuco I Nicatore; con il suo matrimonio col padre di Attalo, Filetero rafforz\u00f2 probabilmente il suo potere. Questa interpretazione \u00e8 anche consistente con l'ipotesi che il padre di Attalo fosse l'erede designato di Filetero, ma che questi venne succeduto da Eumene in quanto Attalo I era troppo giovane quando suo padre mor\u00ec.\nVittoria sui Galati.\nSecondo Pausania il Periegeta \u00abla pi\u00f9 grande delle sue imprese\u00bb fu la sconfitta dei \u0393\u03b1\u03bb\u03ac\u03c4\u03b1\u03b9 (\u00abGal\u00e0tai\u00bb), i \u00abGalli\u00bb. Pausania si riferisce ai Galati, dei Celti immigranti dalla Tracia che si erano recentemente stabiliti in Galazia, una regione dell'Asia Minore, e che i Romani e i Greci chiamavano \u00abGalli\u00bb, collegandoli ai Celti che vivevano nelle moderne Francia, Svizzera e Italia settentrionale. Sin dall'epoca di Filetero, zio di Eumene I e primo sovrano degli Attalidi, i Galati avevano costituito un problema per Pergamo, anzi per tutta l'Asia Minore, esigendo tributi per evitare guerre o altre ripercussioni. Eumene I aveva probabilmente gestito la minaccia dei Galati pagando loro dei tributi, cos\u00ec come avevano fatto gli altri sovrani asiatici; Attalo, al contrario, si rifiut\u00f2 di pagarli, primo fra tutti i sovrani dell'Asia Minore. Quando i Galati scesero in guerra contro Pergamo, Attalo li incontr\u00f2 nei pressi delle sorgenti del fiume Ca\u00efcus dove ottenne una vittoria decisiva; seguendo l'esempio di Antioco I, Attalo prese allora in titolo di \"Soter\", \u00abSalvatore\u00bb, e assunse quello di re.\nLa vittoria diede ad Attalo una fama leggendaria: nacque persino una voce, riportata da Pausania, su di un oracolo che aveva previsto gli eventi una generazione prima, in cui un \u00abfiglio di un toro\u00bb, che Pausania precisa essere Attalo in quanto \u00abera stato definito con le corna di bue da un altro oracolo\u00bb, avrebbe portato \u00abun giorno di distruzione\u00bb sul \u00abdevastante esercito dei Galli\u00bb.\nSull'acropoli di Pergamo fu eretto a commemorazione della battaglia un monumento trionfale, che includeva la famosa statua del \"Galata morente\".\nConquiste nell'Asia Minore seleucide.\nDiversi anni dopo la sua prima vittoria sui \u00abGalli\u00bb, Pergamo fu attaccata dai Galati e dal loro alleato Antioco Ierace, fratello minore di Seleuco II Callinico e sovrano dei territori seleucidi in Asia Minore, che governava dalla sua capitale a Sardi. Attalo sconfisse i Celti e Antioco nella battaglia di Afrodisio prima e poi in una seconda battaglia in oriente. In seguito continu\u00f2 la guerra contro il solo Antioco, affrontandolo in battaglia e sconfiggendolo ripetutamente: nella Frigia ellespontica, dove verosimilmente Antioco cerc\u00f2 rifugio presso il proprio suocero Ziaelas re di Bitinia; nei pressi di Sardi nella primavera del 228 a.C.; infine a sud, in Caria, sulle rive dell'Arpaso, un tributario del Meandro.\nA seguito di queste vittorie Attalo ottenne il controllo sull'intera Asia Minore seleucide a nord delle monti del Tauro; riusc\u00ec in seguito a difendere queste conquiste dai ripetuti tentativi di riconquista tentati da Seleuco III Cerauno, figlio e successore di Seleuco II, fin quando lo stesso Seleuco III attravers\u00f2 il Tauro col proprio esercito, solo per venire assassinato nel 223 a.C.\nAcheo, il generale che aveva accompagnato Seleuco III, assunse il controllo dell'esercito seleucide. Sebbene gli fosse stato offerto il regno, Acheo rifiut\u00f2 in favore del fratello minore di Seleuco, Antioco III, che in cambio nomin\u00f2 il generale governatore dell'Asia Minore seleucide a nord del Tauro: nel giro di due anni Acheo riconquist\u00f2 tutto il territorio seleucide perso, \u00abchiuse Attalo nelle mura di Pergamo\u00bb, e assunse il titolo di re.\nDopo un periodo di pace nel 218 a.C. Attalo approfitt\u00f2 del fatto che Acheo era impegnato in una spedizione a Selge (a sud del Tauro) per riconquistare i territori persi con l'aiuto dei Galli di Tracia. Quando Acheo torn\u00f2 da Selge, nel 217 a.C., riprese per\u00f2 le ostilit\u00e0 contro Attalo.\nAntioco, dopo aver stretto un'alleanza con Attalo, attravers\u00f2 il Tauro nel 216 a.C. e attacc\u00f2 Acheo, assediando Sardi, riuscendo a conquistare la citt\u00e0 nel 214 a.C., durante il secondo anno di assedio, sebbene la cittadella rimanesse sotto il controllo di Acheo. Ingannato da un falso tentativo di salvataggio, Acheo fu catturato e messo a morte, e la cittadella si arrese. Nel 213 a.C. Antioco aveva riconquistato il controllo su tutte le province asiatiche seleucidi.\nPrima guerra macedonica.\nRidimensionato a oriente, Attalo volse la propria attenzione a occidente. Probabilmente preoccupato dalle ambizioni di Filippo V di Macedonia, Attalo si alle\u00f2, prima del 219 a.C., con i nemici di Filippo, la Lega etolica, che raccoglieva gli stati greci della regione centrale dell'Etolia; Attalo finanzi\u00f2 persino la fortificazione di Eleo, una fortezza etolica a Calidone, nei pressi della foce del fiume Acheloo.\nL'alleanza di Filippo con Annibale e Cartagine (215 a.C.) preoccup\u00f2 anche la Repubblica romana, all'epoca impegnata nella seconda guerra punica. Nel 211 venne firmato un trattato tra Roma e la Lega etolica, che prevedeva la possibilit\u00e0 di coinvolgere alcuni alleati della lega, tra i quali Attalo. Attalo fu eletto come uno dei due \"strategoi\" (\u00abgenerale\u00bb) della Lega etolica, e nel 210 a.C. le sue truppe furono probabilmente coinvolte nella cattura dell'isola di Egina, che gli fu poi data come base per le sue operazioni in Grecia.\nNella primavera successiva (209 a.C.) Filippo marci\u00f2 a sud sulla Grecia. Sotto il comando di Pirria, il collega di Attalo, gli alleati persero due battaglie a Lamia. Attalo si rec\u00f2 in Grecia di persona in luglio e fu raggiunto a Egina dal proconsole romano Publio Sulpicio Galba, che svern\u00f2 l\u00ec. L'estate successiva (208 a.C.) la flotta composta da 35 navi pergamene e 25 romane non riusc\u00ec a prendere il possedimento macedone di Lemno, ma occup\u00f2 e saccheggi\u00f2 l'entroterra dell'isola di \"Peparethos\" (\"Skopelos\"), anch'essa macedone. Attalo e Sulpicio parteciparono alla riunione del Concilio degli Etolici a Eraclea Trachinia, dove i Romani si schierarono contro la proposta di fare pace con Filippo. Quando le ostilit\u00e0 ripresero, saccheggiarono sia Oreo, sulla costa settentrionale dell'Eubea, che Opus, la citt\u00e0 principale della Locride orientale. Il bottino di Oreo era stato riservato a Sulpicio, che ritorn\u00f2 l\u00ec, mentre Attalo rimase a raccogliere il bottino di Opus. Filippo approfitt\u00f2 della divisione delle forze alleate per attaccare Opus; Attalo, colto di sorpresa, fu a malapena in grado di fuggire alle proprie navi.\nAttalo fu obbligato a tornare in Asia, in quanto, mentre si trovava a Opus, era venuto a sapere che il re di Bitinia Prusias I, istigato da Filippo al quale era legato tramite un matrimonio dinastico, stava attaccando Pergamo. Poco dopo anche i Romani abbandonarono la Grecia per concentrarsi contro Annibale, essendo riusciti a prevenire che Filippo inviasse aiuti al generale cartaginese.\nNel 206 a.C. la Lega etolica chiese la pace ai Macedoni, che la concessero alle condizioni imposte da Filippo. Nel 205 a.C. la pace di Fenice pose fine alla prima guerra macedonica e allo scontro tra Prusias e Attalo, che mantenne il controllo su Egina.\nGuerra del 201 a.C..\nTrovandosi impedito dalla Pace di Fenice all'espansione verso oriente, Filippo decise di aumentare la propria influenza nel mar Egeo e in Asia Minore. Nella primavera del 201 a.C. conquist\u00f2 Samo, catturando la flotta egiziana che vi si trovava; mise inoltre sotto assedio Chio, a nord. Questi eventi spinsero Attalo ad allearsi con Rodi, Bisanzio e Cizico e a dichiarare guerra a Filippo. Una grande battaglia navale ebbe luogo nello stretto tra Chio e la terraferma, subito a sudovest di \"Erythrae\"; secondo Polibio la flotta macedone era composta da cinquantatr\u00e8 grandi navi e da centocinquanta navi pi\u00f9 piccole, mentre gli alleati gettarono nella mischia 65 grandi navi e un gran numero di piccole. Durante la battaglia Attalo rimase separato dalla propria flotta e inseguito da Filippo, e fu costretto a far spiaggiare le proprie tre navi, sfuggendo per poco alla cattura spargendo i tesori reali sulle navi abbandonate e inducendo i suoi inseguitori a interrompere la caccia per raccogliere i tesori.\nSempre nel 201 a.C. Filippo invase Pergamo; sebbene la cattura della citt\u00e0 gli fosse impossibile, anche grazie al previdente rafforzamento delle difese voluto da Attalo, il sovrano macedone distrusse i templi e gli altari circostanti. Nel frattempo, Rodi e Attalo inviarono dei messaggeri a Roma, perch\u00e9 fossero note le loro lamentele contro Filippo.\nSeconda guerra macedonica.\nNel 200 a.C. Attalo fu coinvolto nella seconda guerra macedonica. Gli Acarnanii invasero l'Attica col sostegno macedone, costringendo Atene, che era rimasta fino ad allora neutrale, a cercare l'aiuto dei nemici di Filippo V. Attalo, che si trovava con la propria flotta a Egina ricevette un'ambasciata ateniese che lo invitata nella citt\u00e0 attica per consultazioni. Scoperto che ad Atene c'erano gi\u00e0 i Romani, si mosse rapidamente raggiungendo la citt\u00e0, dove ricevette un'accoglienza straordinaria. Polibio racconta che ricevette l'accoglienza calorosa di magistrati, cavalieri e cittadini, che entr\u00f2 attraverso la porta Dyplum, con sacerdoti e sacerdotesse che gli fecero ala e gli resero l'omaggio di tenere aperti tutti i templi e gli offrirono di fare sacrifici; infine gli Ateniesi onorarono sommamente Attalo dando il suo nome a una delle trib\u00f9, inserendolo tra gli eroi eponimi.\nSulpicio Galba, ora divenuto console, convinse Roma a dichiarare guerra a Filippo, e chiese ad Attalo di congiungersi alla flotta romana e condurre una campagna navale in grado di disturbare i possedimenti macedoni nell'Egeo. Nell'estate del 199 a.C. la flotta romano-pergamena prese Andros, nelle Cicladi: il bottino and\u00f2 ai Romani, l'isola ad Attalo. Da qui veleggiarono verso sud, portando un attacco infruttuoso a un'altra delle Cicladi, Kythnos, ritornarono verso nord, devastarono il territorio di Skiathos, di fronte alla costa di Magnesia, in cerca di vettovaglie, e proseguirono a nord verso Mende, dove la flotta venne danneggiata da una tempesta e costretta a spiaggiare. Proseguendo via terra, i contingenti romano-pergameni subirono grosse perdite venendo respinti a Cassandrea. Proseguirono verso nord-est lungo la costa della Macedonia fino ad Acanthus, che saccheggiarono, dopo di che tornarono in Eubea, dove caricarono i loro vascelli con le numerose spoglie.\nAl loro ritorno Attalo e il comandante Romano andarono ad Eraclea a incontrare gli Etoli, i quali, in base ai termini del trattato chiesero ad Attalo mille uomini; Attalo rifiut\u00f2, rifacendosi al rifiuto oppostogli dagli Etoli ad attaccare la Macedonia due anni prima, quando Filippo stava attaccando Pergamo. Riprendendo le operazioni, Attalo e i Romani attaccarono Oreo senza riuscire a conquistarla e, lasciando un contingente ad assediarla, attraversarono lo stretto per attaccare la Tessaglia; tornati a Oreo, l'attaccarono prendendola: i Romani presero il bottino, Attalo la citt\u00e0. Terminata la stagione adatta per la guerra, Attalo, dopo aver partecipato ai Misteri eleusini, torn\u00f2 a Pergamo, dopo un'assenza di due anni.\nNella primavera del 198 a.C. Attalo torn\u00f2 in Grecia con 23 quinqueremi e si un\u00ec alle venti grandi navi di Rodi ad Andros, per completare la conquista dell'Eubea iniziata l'anno precedente. Ricongiuntasi alla flotta romana, la flotta alleata prese Eretria e in seguito Carystus, cosicch\u00e9 gli alleati si ritrovarono a controllare l'intera Eubea a eccezione di Calcide. Dopo un fallito tentativo di prendere Corinto, mentre i Romani partirono per Corf\u00f9, Attalo si rec\u00f2 al Pireo.\nAll'inizio del 197 a.C. Tito Quinzio Flaminino, il console romano, convoc\u00f2 Attalo a un concilio beota a Tebe per discutere con chi si sarebbe schierata la Beozia nel successivo anno di guerra. Attalo fu il primo a parlare nel concilio, ma durante il suo discorso si interruppe e collass\u00f2, con un lato del corpo paralizzato. Attalo fu riportato a Pergamo, dove mor\u00ec nell'autunno successivo, forse dopo essere venuto a conoscenza della vittoria decisiva dei Romani nella battaglia di Cinocefale, che pose fine alla seconda guerra macedonica.\nFamiglia.\nAttalo spos\u00f2 Apollonide di Cizico, da cui ebbe quattro figli, Eumene II, Attalo II, Filetero e Ateneo (che ricevette il nome del padre di Apollonide).\nPolibio descrisse Apollonide come una donna che sal\u00ec la scala sociale fino a diventare una regina grazie alle sue virt\u00f9 pubbliche e private, elogiandone il comportamento materno. Un'iscrizione ritrovata a Pergamo descrive Apollonide che ringrazia gli dei per aver potuto vedere i suoi tre figli minori vegliare sul maggiore e questi regnare senza il timore dei tre fratelli. L'educazione ricevuta dai figli e il loro amore per i genitori \u00e8 celebrato dalle fonti antiche, come in un decreto di Antioco IV. Anche Polibio elogia Attalo per essere riuscito a organizzare la successione del proprio figlio maggiore, Eumene II, senza che venisse minimamente contestata dagli altri figli.\nAttalo e l'introduzione del culto della \"Magna Mater\" a Roma.\nNel 205 a.C., dopo la Pace di Fenice, Roma si rivolse ad Attalo, in quanto suo unico alleato in Asia, per ottenere aiuto in una questione religiosa. Un numero elevato di meteore era infatti apparso nel cielo di Roma; dopo aver consultato i Libri sibillini, vennero scoperti dei versi che dicevano che in caso di un attacco straniero sull'Italia, il nemico sarebbe stato sconfitto se la \"Magna Idea\", la Dea Madre associata al Monte Ida in Frigia, fosse stata portata da Pessinunte a Roma.\nMarco Valerio Levino condusse una delegazione di notabili a Pergamo, per chiedere l'aiuto di Attalo. Secondo Tito Livio, Attalo ricevette la delegazione calorosamente e \u00abli condusse a Pessinunte in Frigia\u00bb, dove \u00abconsegn\u00f2 loro la sacra pietra che i locali affermavano essere \"la Madre degli Dei\", concedendo loro di portarla a Roma\u00bb.\nA Roma la dea divenne nota come la \"Magna Mater\"."}
{"id": "832133", "revid": "486946", "url": "https://it.wikipedia.org/wiki?curid=832133", "title": "Vasemmistoliitto", "text": ""}
{"id": "832135", "revid": "124280465", "url": "https://it.wikipedia.org/wiki?curid=832135", "title": "Montagne del Morrone", "text": "Le montagne del Morrone sono un gruppo montuoso dell'Appennino abruzzese che sovrasta la citt\u00e0 di Sulmona.\nRacchiuso tra la Valle Peligna a ovest, il fiume Aterno a nord e la Maiella ad est, dalla quale \u00e8 separato dalla valle del fiume Orta. Inserito nel territorio della comunit\u00e0 montana della Maiella e del Morrone, interessa i territori dei comuni di Caramanico Terme, Corfinio, Pacentro, Pratola Peligna, Roccacasale, Sant'Eufemia a Maiella e Sulmona, e fa parte del massiccio della Maiella.\nToponimo.\nIl nome \"Morrone\" deriva dal termine \"murrone\", col significato di roccia; \u00e8 un toponimo condiviso da alcune localit\u00e0 geografiche tra loro distanti nell'Italia meridionale.\nDescrizione.\nIl gruppo montuoso \u00e8 costituito da una dorsale stretta ed allungata, compatta ed aspra al contempo, costituita da rocce calcaree e dolomitiche molto compatte, che precipitano nella piana di Sulmona tra balze rocciose scoscese, sulla cui sommit\u00e0 si trovano le cime principali del gruppo (Monte Morrone, m; Monte Rotondo, m; Monte Corvo m). Le coordinate geografiche che lo limitano sono tra 42\u00b002\" e 42\u00b012\" latitudine N, tra 14\u00b010\" e 13\u00b050\" longitudine E.\nCostituiscono una riserva naturale protetta inserita nel parco nazionale della Maiella e sono meta di escursioni alpinistiche. La vegetazione \u00e8 costituita sui versanti boscosi sopra i m dalla faggeta e dal pino mugo, mentre le parti pi\u00f9 elevate sono occupate da una prateria a festuca circummediterranea che ospita un'orchidea rarissima, la \"nigritella di Widder\", una delle specie pi\u00f9 preziose dell'intera area. La fauna \u00e8 rappresentata da frequentazioni dell'orso bruno marsicano, del lupo appenninico, del muflone, del cervo, dell'aquila reale, del falco pellegrino, del gufo reale e della vipera dell'Orsini. Un tempo, fino all'inizio del Novecento, si poteva incontrare anche il gipeto. Sul versante est \u00e8 presente il comune di Sant'Eufemia a Maiella e passo San Leonardo che le divide dal massiccio della Maiella propriamente detto.\nStoria.\nSu una terrazza del Monte Morrone si trovano i resti della presunta villa di Ovidio presso la Badia Morronese del XIII secolo (da qui, seguendo un sentiero, si sale all'eremo di Sant'Onofrio); la villa \u00e8 stata recentemente riconosciuta come il santuario romano di Ercole Curino (Curino ha lo stesso etimo di Quirino e Curia, intesi come gruppo sacrale di uomini). Nel santuario fu rinvenuta la splendida statuetta bronzea dell'Ercole in riposo, considerata da alcuni studiosi un originale di Lisippo, oggi conservato nel museo archeologico nazionale d'Abruzzo, a Chieti.\nSul Monte Morrone si trovano anche due caverne che costituirono gli eremi del santo Pietro da Morrone, che si ritir\u00f2 in eremitaggio nel 1239 in una caverna isolata sul Monte Morrone, sopra Sulmona, da cui il suo nome. Nel 1241, dopo gli studi nel seminario romano, ritorn\u00f2 sul Monte Morrone, in un'altra grotta, presso la piccola chiesa di Santa Maria di Segezzano; spostatosi presso il Monte Palleno sulla Maiella, si stabil\u00ec poi nell'eremo di Sant'Onofrio.\nIl luogo divenne tristemente noto nel 1997 in seguito ad un caso di cronaca nera passato alla storia come il delitto del Morrone."}
{"id": "832138", "revid": "42179", "url": "https://it.wikipedia.org/wiki?curid=832138", "title": "I costruttori di Ringworld", "text": ""}
{"id": "832139", "revid": "307923", "url": "https://it.wikipedia.org/wiki?curid=832139", "title": "Episodi di Huff (prima stagione)", "text": "Nello studio del dott. Huff.\nTrama.\nC'\u00e8 una presentazione del dott. \"Huff\" dove vediamo il suo tipo di lavoro (psichiatra), la sua situazione familiare (sposato con un figlio), i suoi conflitti familiari (una moglie in \"guerra\" con la suocera che vive a pochi passi dalla sua abitazione) e altro ancora.\nHuff ha un fratello mentalmente disturbato, un amico avvocato e inoltre dimostra di avere buon cuore e di essere una persona di sani principi. Rimane turbato quando un suo paziente adolescente dopo avergli rivelato di essere omosessuale e di come la sua famiglia l'avesse presa si suicida nel suo studio.\nDomande a raffica.\nTrama.\nRussel passa una serata a base di droga insieme ad una giovane prostituta e al mattino si risveglia legato al letto senza nemmeno pi\u00f9 la televisione, a dargli il risveglio \u00e8 l'amico Huff. I due si dirigono in tribunale per discutere in maniera informale del suicidio del suo giovane paziente. Il suo amico-avvocato Russel riesce ad avere la meglio bluffando e inventando dei particolari sul caso del ragazzo, in questo modo non verranno svolte ulteriori indagini sull'incolpevole Huff.\nLa festa dell'arcobaleno.\nTrama.\nRussel dopo l'acquisto di un televisore riesce a portare a casa con s\u00e9 due commesse e due tecnici del negozio, nonostante inviti anche Huff lui non ci va, insieme ai suoi invitati d\u00e0 vita a un festino a base di droghe e alcool. Byrd invece nella stessa serata si reca ad una festino di tipo sessuale chiamata \"festa dell'arcobaleno\", nonostante in un primo momento riesca a farla franca Beth lo scopre. Beth e Huff discutono sull'accaduto \u00e8 decidono di metterlo in punizione per un mese. Sul finale Huff rivela a Byrd di avere avuto paura quando il suo paziente deceduto gli punt\u00f2 la pistola addosso.\nControllo.\nTrama.\nHuff e Russel vanno al processo per il ragazzo suicidatosi, e dopo diversi momenti riescono a vincere la causa dimostrando che non \u00e8 stata colpa di Huff ma della famiglia del ragazzo. Tra i testimoni chiamati contro Huff anche la sua paziente ossessiva Melody, che nonostante non sia pi\u00f9 in cura da lui lo perseguita. Nel frattempo un paziente di Huff finisce in ospedale senza che lui sia riuscito a dargli un aiuto concreto, visto i soli due incontri tra i due.\nByrd da ripetizioni di matematica a una ragazza estremamente religiosa e tra i due sembra nascere qualcosa. Beth e Izzy invece discutono sul fatto che quest'ultima non debba entrare in casa dalle 6 del mattino ogni giorno. A fine giornata Huff e Teddy hanno il loro classico colloquio.\nIl pap\u00e0 d'America.\nTrama.\nHuff \u00e8 ancora alle prese con l'ossessiva Melody che va ripetutamente nel suo ufficio cercando anche di simulare una violenza da parte di lui. Byrd e Gail (la ragazza a cui dava ripetizioni) entrano in intimit\u00e0 ma per sfortuna Byrd si fa male ad un occhio con il reggiseno di lei ed \u00e8 costretto ad andare all'ospedale accompagnato da Izzy. Beth si tocca il seno, probabilmente ha un nodulo. Huff incontra suo padre Ben e quando ne parla a Teddy lui ha un attacco nervoso. La madre del ragazzo suicidatosi torna nello studio di Huff per parlare con lui, mentre Russel fa ricoverare un suo amico con problemi di cocaina.\n\u00c8 morta?\nTrama.\nLa madre del ragazzo deceduto inizia ad andare nello studio di Huff, e questi incontri diventano dei veri e propri incontri di terapia. Si scopre che quando il ragazzo era pi\u00f9 piccolo lei aveva abusato di lui. Russel organizza una cena con un'amica e mentre ci sta andando abusa di droghe nella limousine e sviene. Gail va da Byrd e gli dice che non potranno pi\u00f9 vedersi per ordine del padre di lei. Byrd viene poi consolato da Izzy. Teddy scappa durante una gita organizzata dal centro in cui \u00e8 ricoverato e va nella sua vecchia abitazione, qua Beth riesce a trovarlo e lo porta a casa sua dove ad aspettarlo ci sono Huff e Izzy. Quest'ultima alla domanda di Teddy su come mai non va mai a trovarlo risponde dicendogli di sentirsi responsabile della sua condizione.\nQuel vecchio rifugio.\nTrama.\nHuff e Byrd si recano al \"vecchio rifugio\" e trovano anche Ben (il padre di Huff), insieme danno una sistemata a questo posto che \u00e8 rimasto abbandonato da diverso tempo. Russel con l'aiuto di Pepper cerca di disintossicarsi dalle droghe e dall'alcool con molta difficolt\u00e0.\nMadeleine riesce ad introdursi in casa di Huff e dopo una crisi si azzuffa con Beth che esce ferita da questo scontro, Melody va via dicendo di aver appena incominciato con loro.\nNervi a fior di pelle.\nTrama.\nHuff inizia ad avere dei pensieri su Melody e lei lascia dei segnali minacciosi tipo una rosa davanti a casa di lui. Beth scopre che sua madre sta per morire. Byrd fa uso di droghe leggere con i suoi amici che gli chiedono anche di sottrarre qualche sostanza\nUn brutto Natale.\nTrama.\n\u00c8 Natale, la famiglia di Beth arriva a casa Huff per festeggiarlo, Beth vede sua madre Madeleine malata di cancro la prima volta e scopre che non sta facendo la chemioterapia perch\u00e9 si sente meglio cos\u00ec. Anche Russel e Pepper si recano l\u00ec, stranamente Doug (il cognato di Huff) sembra conoscere Pepper. Gail ha un incontro con Byrd e passano il Natale a letto insieme. Ben lo chiama malinconico da un bar, ripensa alla firma di Izzy sulla causa di divorzio e poi dice che probabilmente si recher\u00e0 ad Hong Kong dalla sua compagna che \u00e8 partita da poco per la sua citt\u00e0 natale. Izzy conclude la serata insieme alla sua amica malata che muore davanti ai suoi occhi.\nDistrazioni coniugali.\nTrama.\nUn agente dell'F.B.I. va nello studio di Russel per chiedere spiegazioni riguardo ad un criminale deceduto, in realt\u00e0 Russel ha avuto da lui solo della cocaina, ma l'agente crede che sia implicato in altre attivit\u00e0 illecite come il riciclaggio di denaro. Huff ha un incontro di lavoro con una giovane ragazza, i due si scambiano i numeri di telefono e una sera escono, lei lo bacia. Russel diventa paranoico e dopo aver scoperto una cimice nel suo telefono fa rivoltare tutto l'ufficio, ma non ne trova altre.\nHuff vede per l'ennesima volta il barbone a cui aveva dato dei soldi tempo fa e che spesso aveva rivisto, dopo questa apparizione si ha la conferma che sia solo il frutto della sua immaginazione.\nCane bastonato.\nTrama.\nHuff rivede la giovane ragazza e i due di nuovo si baciano. Maggie (la segretaria di Russel) va da lui dicendo che si sarebbe licenziata, visto che sua sorella \u00e8 stata espulsa dagli Stati Uniti e la pratica era stata affidata proprio a Russel, che non gli ha dedicato tempo sufficiente.\nHuff, Beth, Izzy e Russel si recano ad una festa, qui Beth passa diverso tempo con un collega, Huff ubriaco va da loro e gli urla contro, Beth gli dice di non tornare a casa. Si reca quindi dalla giovane ragazza dicendole che oltre al bacio non ci sarebbe stato dell'altro. Si scopre poi che Russel e Izzy hanno passato una notte insieme in precedenza ma decidono di tenere segreta la cosa. La madre di Beth (che \u00e8 malata di tumore) continua a chiamare a casa senza trovare Beth che comunque non la richiama. Una delle commesse del negozio di televisioni con cui Russel aveva dato un festino tempo fa va da lui dicendogli di essere incinta.\nHuff si accasa da Teddy.\nDopo la tempesta....\nTrama.\nHuff e Beth litigano ancora, viene fuori per\u00f2 che il collega di Beth era realmente attratto da lei, Huff allora racconta a Beth dei suoi duoi baci con la giovane ragazza e Beth s'infuria.\nLa madre di Beth incontra Gail e fanno amicizia, Russel invece ha la certezza che il figlio sia suo visto che la donna ha fatto gli esami. Maggie torna da Russel e dopo qualche discussione e la promessa di Russel di occuparsi della sorella di lei sembra che dopo una vacanza Maggie torner\u00e0 a lavorare per lui. La madre di Beth ha un malore e sviene in cucina. Teddy studia spagnolo, Huff gli propone un nuovo medicinale che per\u00f2 potrebbe avere effetti collaterali rischiosi.\nPazzi svitati.\nTrama.\nRussel cerca di sbrigare la faccenda riguardante suo figlio, in un primo momento si accorda con la donna incinta per un aborto ma poi ci ripensa. Maggie riprende il suo posto di lavoro. Melody irrompe di notte in casa di Huff, sanguinante e affaticata, si scopre che \u00e8 stata violentata, viene rinchiusa in una casa di cura e Huff si occupa di lei. Questo porta a nuovi litigi tra Huff e Beth, e lei decide di accompagnare sua madre Madeleine a casa (visto che da qualche tempo era ospite in casa di Huff) e di fermarsi per qualche tempo dai suoi genitori. Nel frattempo Teddy viene accompagnato da Izzy per parlare del medicinale che dovrebbe prendere, quando arriva insieme a Huff lui aspetta in macchina mentre Huff sale in camera e trova Russel nuovamente a letto con sua madre; Huff finalmente li scopre e questo porta a un litigio con Russel che tira anche un pugno ad Huff, dopo varie spinte Russel cade dalle scale e perde i sensi. Teddy chiede alla madre se pu\u00f2 prendere la medicina, lei gli dice di no e lui fugge con l'auto di Huff."}
{"id": "832147", "revid": "1608157", "url": "https://it.wikipedia.org/wiki?curid=832147", "title": "Errore di parallasse", "text": "L'errore di parallasse \u00e8 un errore di misurazione dovuto al diverso punto di vista che si pu\u00f2 assumere nell'osservare uno strumento nell'atto della misura.\nUn esempio di errore di parallasse si ha quando si usa ad esempio un termometro per misurare la temperatura atmosferica e il termometro usa una scala graduata che \u00e8 distante dal tubo stesso. Se la misura non viene presa stando esattamente all'altezza raggiunta dal liquido, il valore ricavato non \u00e8 corretto. Per questo motivo bisogna allineare l'occhio alla linea durante la lettura cos\u00ec da potere ottenere un valore corretto.\nSi ha errore di parallasse anche nel caso di strumenti con lancetta non appoggiata sulla scala graduata: \u00e8 il caso tipico degli strumenti analogici."}
{"id": "832153", "revid": "31886", "url": "https://it.wikipedia.org/wiki?curid=832153", "title": "Resistenza al fuoco", "text": "La resistenza al fuoco \u00e8 una delle misure antincendio di protezione da perseguire per garantire un adeguato livello di sicurezza di un\u2019opera da costruzione in condizioni di incendio. Essa riguarda la capacit\u00e0 portante in caso di incendio, per una struttura, per una parte della struttura o per un elemento strutturale nonch\u00e9 la capacit\u00e0 di compartimentazione in caso di incendio per gli elementi di separazione strutturali (es. muri, solai, ...) e non strutturali (es. porte, divisori, ...). La capacit\u00e0 portante in caso di incendio \u00e8 l'attitudine della struttura, di una parte della struttura o di un elemento strutturale, a conservare una sufficiente resistenza meccanica sotto l\u2019azione del fuoco, tenendo conto delle altre azioni agenti.\nDescrizione.\nI principali parametri per la valutazione della resistenza al fuoco sono: \nIn accordo con la norma attuale EN 13501, esistono anche altri parametri come il livello di radiazione (simbolo W), la resistenza all'impatto (M), l'auto-chiusura dell'elemento costruttivo in caso di incendio (C) ed altre. Mentre alcune di esse, alla stregua di R, E, ed I, sono fondamentalmente delle misure di tempo per i quali il criterio viene mantenuto (fra queste ricade W), altre sono valutate in vario modo e non necessariamente indicando il tempo di resistenza.\nLa sigla \"REI\" deriva dalle parole francesi:\nSpecificamente le grandezze si combinano nel seguente modo:\nIl numero n indica la classe di resistenza al fuoco, calcolata e commisurata al \"carico di incendio\" specifico di progetto caratterizzante il compartimento analizzato.\nLe classi di resistenza al fuoco sono: 10, 15, 20, 30, 45, 60, 90, 120, 180, 240 e 360, ed esprimono il tempo, in minuti primi di esposizione alla curva nominale ISO 834, durante il quale la resistenza al fuoco deve essere garantita\nLa verifica di resistenza al fuoco pu\u00f2 essere eseguita sostanzialmente i 3 modi differenti:\nIl metodo tabellare \u00e8 sicuramente il pi\u00f9 semplice, infatti il progettista deve semplicemente (rispettando alcuni parametri) commisurare il proprio elemento da certificare con tabelle le quali forniscono senza alcun calcolo le caratteristiche di resistenza al fuoco dell'elemento.\nIl metodo analitico \u00e8 sicuramente quello pi\u00f9 complesso e quello dove il progettista sfrutta a pieno le sue capacit\u00e0 ingegneristiche per verificare le prestazioni di resistenza al fuoco della struttura, analizzando sia le sollecitazioni sulla struttura che l'andamento delle temperature all'interno delle sezione analizzata. Lo sforzo di progettazione \u00e8 giustificato in quanto \u00e8 possibile certificare strutture senza dover far sostenere spese eccessive al cliente.\nIl metodo sperimentale pu\u00f2 ritenersi piuttosto semplice a livello di progettazione, ma decisamente oneroso per il cliente. Con questo metodo infatti, il cliente \u00e8 costretto ad installare e sostenere spese ingenti per la protezione delle strutture mediante elementi protettivi (lastre in carton-gesso REI, vernici intumescenti, intonaci speciali...)\nI certificati ottenuti secondo le vecchie normative sono validi 5 anni se ottenuti dopo il 1995 e mantengono la loro valenza solo in Italia; attualmente, come da decreto ministeriale 16 febbraio 2007 i nuovi prodotti ed elementi da costruzione devono essere certificati secondo le regole che fanno capo alla norma EN 13501 e, pi\u00f9 specificamente, alla EN 13501-1 per la reazione al fuoco e 13501-2 per la resistenza al fuoco.\nLe norme di riferimento sono di vario carattere: per ogni nazione appartenente alla Comunit\u00e0 Europea il campo di applicabilit\u00e0 del risultato della EN 13501 \u00e8 vario e non univoco.\nNormativa di riferimento.\nNormative obsolete\nNorme in vigore\nElementi strutturali\nElementi non strutturali\nInstallazioni di servizio"}
{"id": "832158", "revid": "775372", "url": "https://it.wikipedia.org/wiki?curid=832158", "title": "Gualdicciolo", "text": "Gualdicciolo \u00e8 una \"curazia\" (frazione) del castello di Acquaviva, nella Repubblica di San Marino, percorsa dal Torrente San Marino.\nGeografia fisica.\nLa localit\u00e0, il cui nome significa \"piccolo bosco\", si trova lungo la strada provinciale 15, nei pressi del confine di Stato con l'Italia che porta in localit\u00e0 Torello.\nEconomia.\nGrazie alla conformazione pianeggiante e alla vicinanza a vie di comunicazione, la frazione si \u00e8 sviluppata nel settore artigianale ed industriale: \u00e8 sorta infatti una delle aree pi\u00f9 produttive della Repubblica con pi\u00f9 di 60 industrie manifatturiere.\nArchitetture religiose.\nLa chiesa di Gualdicciolo \u00e8 dedicata a san Giuseppe Lavoratore ed \u00e8 stata eretta nel 1971."}
{"id": "832160", "revid": "1776051", "url": "https://it.wikipedia.org/wiki?curid=832160", "title": "Be Chrool to Your Scuel", "text": "Be Chrool to Your Scuel \u00e8 un singolo dei Twisted Sister estratto dall'album \"Come Out and Play\" (1985) e prodotto nel 1986. La canzone \u00e8 stata composta dal frontman Dee Snider con la collaborazione speciale di Alice Cooper.\nIl titolo, errato sintatticamente, consiste nel gioco di pronuncia delle parole 'cruel' (crudele) e 'school' (scuola). \u00c8 considerato un inno di ribellione di studenti e \"aspiranti\" rockers.\nLa canzone e il video, per la loro controversia e il messaggio \"anti-scolastico\", vennero rifiutati da MTV, che non li mand\u00f2 in onda. La canzone \u00e8 anche, in parte, una parodia della canzone \"Be True to Your School\" dei Beach Boys."}
{"id": "832161", "revid": "767487", "url": "https://it.wikipedia.org/wiki?curid=832161", "title": "NanoHive@home", "text": "NanoHive@home era un progetto di calcolo distribuito che si occupava di simulazioni ed analisi di sistemi nanotecnologici.\nIl progetto girava sulla piattaforma Berkeley Open Infrastructure for Network Computing (BOINC). Questo vuole dire che ciascuno poteva collaborare ai progetti di ricerca come questo.\nIl progetto era gestito da Brian Helfrich che coordinava una rete di scienziati, ingegneri e sviluppatori.\nImportanza del progetto.\nLe simulazioni e i modelli possono portare a notevoli passi avanti nello studio delle nanotecnologie fino alla costruzione di nanofabbriche, delle \"fabbriche\" che hanno come obiettivo la costruzione di oggetti su scala atomica.\nClient disponibili.\nEra disponibile solo il client per Windows.\nFasi del progetto.\nNanofabbrica.\nEra la fase in esecuzione, la prima non in 'test' ma effettivamente parte di BOINC.\nLa simulazione permetteva di ricercare elementi e meccanismi per nano-fabbriche, direttamente dalla manipolazione di atomi e molecole.\nGli elementi ricercati erano:\nNanoArena.\nQuesta fase si sarebbe occupata della simulazione di 'battaglie' tra nanobot, per determinare secondo un metodo evolutivo la soluzione migliore nella progettazione degli stessi nanobot.\nCi sarebbero stati vari tipi di competizione:"}
{"id": "832165", "revid": "78273", "url": "https://it.wikipedia.org/wiki?curid=832165", "title": "Donna con una bilancia", "text": ""}
{"id": "832180", "revid": "775372", "url": "https://it.wikipedia.org/wiki?curid=832180", "title": "Falciano", "text": "Falciano \u00e8 una \"curazia\" (frazione) del castello di Serravalle, nella Repubblica di San Marino.\nStoria.\nAl contrario dell'altra grande frazione del castello, Dogana, Falciano \u00e8 una zona in gran parte rurale. Gi\u00e0 dal 1400 vasti appezzamenti di terra erano destinati alla coltivazione degli ulivi, in seguito anche cereali e vigne (da segnalare un grande vigneto in localit\u00e0 \"Le Bosche\").\nLa Parrocchia, ristrutturata negli ultimi anni insieme al campanile, innalzato nel 1957, \u00e8 dedicata a San Pietro. La festa della Parrocchia ricorda la Madonna Addolorata e cade la terza domenica di settembre.\nNella curazia ha sede Reggini S.p.A., l'unico concessionario ufficiale di auto della Repubblica, che rappresenta Audi, Volkswagen e \u0160koda ed il Bioscience Institute S.p.A., che usa le cellule staminali.\nGeografia fisica.\nLa frazione sorge all'estremo nord della repubblica, contigua con Dogana, e nei pressi del confine italo-sammarinese con il comune di Coriano (IT-RN), e con la sua frazione Cerasolo.\nSport.\nLa squadra di calcio della localit\u00e0 \u00e8 la Societ\u00e0 Sportiva Folgore/Falciano, vincitrice di tre Campionati sammarinesi e due Trofei Federali\nLa Folgore \u00e8 stata la prima squadra sammarinese a partecipare alle coppe europee nel 2000 contro il Basilea ."}
{"id": "832183", "revid": "120875", "url": "https://it.wikipedia.org/wiki?curid=832183", "title": "Paran\u00e0", "text": ""}
{"id": "832185", "revid": "729019", "url": "https://it.wikipedia.org/wiki?curid=832185", "title": "Vomere (anatomia)", "text": "Il vomere \u00e8 un osso impari e mediano dello splancnocranio. Si articola con lo sfenoide, l'etmoide, le ossa palatine e mascellari di entrambi i lati, costituendo la parte postero-inferiore del setto nasale osseo.\nAspetto.\nIl vomere \u00e8 localizzato lungo il piano sagittale mediano, ma la sua porzione anteriore \u00e8 frequentemente piegata verso un lato. Si presenta come una lamina quadrangolare ossea, che concorre a formare la parte postero-inferiore del setto nasale.\nIl vomere ha due facce e quattro margini; le facce sono caratterizzate da piccoli solchi per il decorso dei vasi sanguigni e su ciascuna di esse si ha il \"solco nasopalatino\", che decorre obliquamente dall'alto verso il basso postero-anteriormente. Esso ospita l'omonimo nervo e vasi sanguigni relativi (arterie e vene nasopalatine).\nIl \"margine superiore\", pi\u00f9 spesso, presenta un solco profondo, delimitato lateralmente da un'ala ossea orizzontale. Esso riceve il rostro dello sfenoide, articolandosi in schindilesi con esso. Le ali, invece, contattano posteriormente i processi vaginali delle lamine pterogoidee mediali dello sfenoide e anteriormente i processi sfenoidali delle ossa palatine.\nIl \"margine inferiore\" si va ad articolare con la cresta formata, lungo la linea mediana, dalle lamine orizzontali delle ossa palatine e dai processi palatini delle ossa mascellari.\nIl \"margine anteriore\" \u00e8 il pi\u00f9 lungo e si porta in basso e in avanti. Nella sua parte superiore \u00e8 congiunto con la lamina perpendicolare dell'etmoide, mentre verso il basso \u00e8 incavato ad accogliere la cartilagine del setto nasale.\nIl \"margine posteriore\", infine, \u00e8 libero e concavo posteriormente, separando le aperture dorsali delle fosse nasali (coane). Cranialmente \u00e8 spesso e bifido, caudalmente sottile.\nArticolazioni.\nIl vomere si articola in totale con sei ossa: due del neurocranio (sfenoide ed etmoide), e quattro dello splancnocranio (le due ossa mascellari e le due ossa palatine); \u00e8 inoltre articolato con la cartilagine del setto nasale.\nOssificazione.\nIn un periodo precoce il setto nasale consiste di una lamina cartilaginea, la cartilagine etmovomerina.\nLa parte postero-superiore di essa si ossifica, formando la lamina perpendicolare dell'etmoide. La porzione antero-inferiore persiste come cartilagine del setto, mentre il vomere si ossifica nella porzione di membrana postero-inferiore.\nDue centri di ossificazione, uno da ciascun lato della linea mediana, appaiono all'incirca durante l'ottava settimana di sviluppo fetale, in questa parte della membrana. Da tale momento in avanti il vomere consiste principalmente di due lamelle. Attorno al terzo mese, queste si uniscono in basso, formando un profondo solco in cui \u00e8 alloggiata la cartilagine.\nMan mano che la crescita procede, l'unione delle due lamelle si estende in alto e avanti, e contemporaneamente la cartilagine tra le due viene riassorbita.\nEntro la pubert\u00e0 le lamelle sono quasi completamente unite a formare una lamina mediana, ma prova dell'origine bilamellare di tale osso si pu\u00f2 vedere nelle ali postero-superiori e dal solco sul suo margine anteriore.\nNegli altri animali.\nNei pesci ossei, i vomeri sono ossa pari, appiattite, che formano la parte anteriore del tetto della cavit\u00e0 orale, situati appena posteriormente alle ossa premascellari. In molte specie presentano denti, che si aggiungono a quelli propri di mandibola, mascella, del palato e della faringe: in alcune specie estinte i denti del vomere erano pi\u00f9 sviluppati degli altri.\nNegli anfibi e nei rettili i vomeri diventano pi\u00f9 stretti, a causa della presenza di coane pi\u00f9 larghe da entrambi i lati, e possono estendersi notevolmente dietro alle mascelle. Sono solitamente piccoli negli uccelli, dove costituiscono la parte postero-superiore del becco, posti tra le coane.\nNei mammiferi, i vomeri sono ancora pi\u00f9 sottili e vicini, fondendosi in un unico osso orientato verticalmente. Lo sviluppo del palato duro caudalmente al vomere rende il vomere un osso completamente localizzato nella cavit\u00e0 nasale, separata da quella orale."}
{"id": "832189", "revid": "32428", "url": "https://it.wikipedia.org/wiki?curid=832189", "title": "Etmoide", "text": ""}
{"id": "832191", "revid": "1649409", "url": "https://it.wikipedia.org/wiki?curid=832191", "title": "Stephen Harper", "text": "Biografia.\nLaureato all'Universit\u00e0 di Calgary in economia, inizia l'attivit\u00e0 politica negli anni 1980, inizialmente come liberale, quindi come conservatore progressista, partito che lascer\u00e0 nel 1986 per partecipare alla fondazione dell'oggi defunto \"Partito Riformista\"; per tale partito corre come candidato al parlamento presso il collegio di \"Calgary Ovest\" per la prima volta nel 1988, ma riesce a vincere un seggio Parlamento solo cinque anni dopo, nel 1993. Rinuncia a candidarsi nel 1997 a causa di tensioni con il leader del suo partito Preston Manning.\nHarper rientra in politica nel 2002 riuscendo a farsi eleggere leader dell'erede del vecchio Partito Riformista, l'Alleanza Canadese, con il 55% dei voti congressuali. Eletto in parlamento sempre nel 2002 in una elezione suppletiva presso il seggio di \"Calgary Sud-Ovest\", durante la sua leadership propone l'unione dei due partiti della destra canadese, l'Alleanza e il Partito Conservatore Progressista, che viene ratificata nel 2003. Eletto leader del nuovo Partito Conservatore del Canada nel 2004, partecipa alle elezioni dello stesso anno senza tuttavia riuscire a battere i liberali di Paul Martin, sebbene ora privi della maggioranza assoluta del parlamento.\nUn anno dopo, nel 2005, il governo di minoranza retto da Paul Martin cade su una mozione di sfiducia presentata da Harper stesso, che guida il partito conservatore a una vittoria di stretta misura nelle elezioni federali del gennaio 2006, divenendo il primo conservatore a ricoprire la carica di primo ministro dal 1993, anno della vittoria di Jean Chr\u00e9tien, leader liberale, alle elezioni legislative. Alla guida di un governo conservatore di minoranza inaugurato il 6 febbraio 2006, Harper non riusc\u00ec a concludere la legislatura stante la precaria situazione del suo partito in parlamento. Nelle elezioni anticipate del 14 ottobre 2008, ha ottenuto un netto successo, sebbene i Conservatori mancassero nuovamente, seppur ora di poco, la maggioranza assoluta dei seggi della Camera (143 su 308). I Tories di Harper vinsero le elezioni federali del maggio 2011 ottenendo finalmente la maggioranza assoluta dei seggi al Parlamento, con 166 seggi. Era dal 2004 che in Canada si erano succeduti solo Governi di minoranza. Nell'agosto 2015, Harper ha chiesto al Governatore generale la dissoluzione del Parlamento, formula per indire nuove elezioni il 19 ottobre.\nIl 19 ottobre 2015 ha perso le elezioni generali, battuto dal Partito Liberale del Canada guidato da Justin Trudeau."}
{"id": "832198", "revid": "828781", "url": "https://it.wikipedia.org/wiki?curid=832198", "title": "Mireille Mathieu", "text": "Primogenita d'una famiglia di 14 figli, si \u00e8 rivelata nel 1965 in un concorso televisivo ed \u00e8 stata l'archetipo della cantante popolare francese degli anni sessanta e settanta, periodo in cui ottiene i suoi pi\u00f9 grandi successi discografici da \"Mon Cr\u00e9do\", composto da Paul Mauriat e scritto da Andr\u00e9 Pascal nel 1966 che arriva prima in classifica in Francia per due settimane, ad \"Une femme amoureuse\" nel 1980.\nDall'inizio degli anni ottanta ha privilegiato la carriera internazionale in numerosi paesi, dov'\u00e8 considerata il simbolo della canzone francese. La cantante ha venduto 133 milioni di album e oltre 55 milioni di singoli, per un totale di quasi 190 milioni di dischi in tutto il mondo, registrando e cantando pi\u00f9 d'un migliaio di canzoni in 11 lingue (francese, spagnolo, tedesco, inglese, italiano, russo, finlandese, giapponese, cinese, catalano e occitano). Nel 1978 ha rappresentato la Marianne, l'emblema nazionale francese. Nel novembre del 2005 ha festeggiato i suoi quaranta anni di carriera sulla scena dell'Olympia, dove si \u00e8 esibita per l'ottava volta.\nGli inizi e il successo.\n\u00c8 suo padre, Roger Mathieu, un baritono amante della lirica, che le fa scoprire il mondo della canzone. Poi la scoperta di \u00c9dith Piaf le mostra la sua via: quella di cantante. Con ostinazione Mireille si presenta ai concorsi canori e dopo averne vinto uno nel 1964, cantando \"La Vie en rose\", comincia ad apparire in televisione e a farsi conoscere dal grande pubblico.\nIl successo arriva quando il grande impresario Johnny Stark prende in mano la sua carriera. Da allora, le canzoni, i concerti si succedono a ritmo sfrenato in tutto il mondo. Nel 1966 si esibisce per la prima volta come vedette all'Olympia. La vendita dei suoi dischi \u00e8 fenomenale. Tra i suoi successi: \"Mon credo\" (pi\u00f9 d'un milione di copie vendute), \"Qu'elle est belle\", \"Viens dans ma rue\" (Andr\u00e9 Pascal/Paul Mauriat) e \"Paris en Col\u00e8re\", che nel 1967 arriva prima in Francia per due settimane.\nUna carriera internazionale.\nNel 1967 con l'adattamento in francese del successo d'Engelbert Humperdinck \"The Last Waltz\", intitolato \"La derni\u00e8re valse\", la Mathieu arriva prima in Francia per sei settimane e terza in Svizzera. Questo successo le apre le porte del Regno Unito e le procura l'onore di partecipare per la prima volta alla \"Royal Performance\" davanti alla regina Elisabetta II. In seguito, alla fine degli anni sessanta, partecipa a numerosi \"shows\" con i pi\u00f9 grandi artisti anglo-sassoni dell'epoca: Tom Jones, Dusty Springfield, Burt Bacharach, Cliff Richard, Danny Kaye, Des O'Connor, John Davidson.\nContemporaneamente ai suoi successi francesi e inglesi, la cantante si fa conoscere ed apprezzare anche in Germania. I suoi maggiori successi tedeschi sono stati composti da Christian Bruhn. Cant\u00f2 anche con Mia Martini e Renzo Arbore, il brano \"Caruso\". Nel 1973, la sua esibizione all'Olympia ottiene un grande successo di pubblico e di critica.\nNel 1988 partecipa allo show televisivo Raffaella Carr\u00e0 Show condotto da Raffaella Carr\u00e0 sulla rete ammiraglia dell'allora Fininvest. \u00c8 ospite nel 1999 nello show di Rai 1 \"C'era un ragazzo\", un one man show di Gianni Morandi, dove esegue \"La Vie en rose\" e duetta con il padrone di casa sulle note di \"Caruso\".\nCollaborazioni artistiche prestigiose.\nDalla canzone al cinema, per Mireille Mathieu, il passo \u00e8 breve. Sull'onda del successo, parecchi registi famosi la chiamano per affidarle la colonna sonora, la canzone d'inizio o piccole parti di film. Tra essi ricordiamo: Francis Lemarque; Georges Coulonges; Jacques Demy; Claude Lelouch.\nMolti dei suoi successi degli anni settanta sono stati scritti da Francis Lai. Si ricordano \"Je t'aime avec ma peau\" (1978), \"T'aimer\" (1986), \"La vie n'est plus la vie sans nous\" (2002), \"Un peu d'esp\u00e9rance\" (2005), \"Une histoire d'amour\" (1971). L'ultima \u00e8 stata classificata tra i cento pi\u00f9 grandi successi francesi degli ultimi cinquant'anni. Nel 1974, la cantante produsse un album in cui era accompagnata da Ennio Morricone: \"Mireille Mathieu canta Ennio Morricone\".\nLa vita senza Johnny Stark.\nLa scomparsa brutale del suo mentore Johnny Stark nel 1989 spinge Mireille a programmare da sola la sua carriera (con sua sorella Monique detta \"Matite\") e a ridurre l'intensit\u00e0 sia delle sue esibizioni sia della produzione discografica. Nel 1989 dedica l'album \"L'americano\" a Johnny Stark, dedicandosi e consacrandosi ai paesi stranieri dove diventa simbolo della Francia.\nIl suo primo album totalmente in spagnolo \u00e8 \"Embrujo\". Registra anche diversi album in Germania e canta anche in Italia, in Finlandia, in Ucraina, in Slovacchia, in Russia, negli Stati Uniti. Nel 2000 pubblica anche una compilation in Canada. Le sue esibizioni in Francia sono sempre pi\u00f9 rare e diventano sempre degli avvenimenti. I suoi dischi continuano ad ottenere vendite eccezionali.\nSuccessi recenti.\nNel 2006 Mireille celebra i quarant'anni di carriera. Esce il suo primo DVD. Si esibisce ancora una volta all'Olympia. Appare in numerose trasmissioni televisive. Nel 2007 partecipa il 13 gennaio ad uno show televisivo in Germania ed ottiene il premio di migliore cantante internazionale nel paese. In Francia riceve il disco d'oro per il DVD \"Mireille Mathieu \u00e0 l'Olympia\".\nNel 2014 pubblica un album per festeggiare i suoi 50 anni di carriera. Le 50.000 copie vendute solo in Francia le permettono di vincere un altro disco d'oro. Dopo 4 anni, nel 2018, pubblica un album di inediti di musica classica dedicato a sua madre morta nel 2016 di un'embolia polmonare.\nRepertorio.\nSu pi\u00f9 di 1200 titoli registrati in 9 lingue, segue una selezione di circa un centinaio di canzoni tra le pi\u00f9 rappresentative dell'opera di Mireille Mathieu. Questa selezione comprende i suoi pi\u00f9 grandi successi discografici in Francia e nel mondo, compresa la Marsigliese e altre canzoni meno popolari ma che, nel corso degli anni, hanno costituito il cuore del repertorio dell'artista.\nFestival di Sanremo.\nMireille Mathieu ha partecipato come ospite al Festival di Sanremo 1997, divenendo una dei cinque artisti che nella storia della manifestazione hanno ottenuto di concedere un \"bis\" a furor di popolo, insieme a Whitney Houston, Michael Bolton, Amii Stewart e Asaf Avidan."}
{"id": "832200", "revid": "554814", "url": "https://it.wikipedia.org/wiki?curid=832200", "title": "Naja nigricollis", "text": "Il cobra dal collo nero o cobra sputatore (Naja nigricollis) \u00e8 un serpente della famiglia degli elapidi.\nSottospecie.\nNe sono state descritte tre distinte sottospecie: il \"Naja nigricollis nigricollis\", il \"Naja nigricollis woodi\" e il \"Naja nigricollis nigricinta\", ciascuna delle quali \u00e8 diffusa in aree diverse, sebbene a volte parzialmente sovrapposte, e possiede caratteristiche morfologiche differenti, soprattutto per quanto riguarda le dimensioni e la colorazione del corpo.\nHabitat.\nQueste sottospecie di cobra sputatore sono specifiche del continente africano e vivono principalmente nella savana e nelle aree cespugliose, dal Kenya fino al Sudafrica. Sono tutte caratterizzate da una dentatura proteroglifa, nella quale i denti cavi per l'inoculazione del veleno si trovano nella parte anteriore. Sono serpenti pericolosi anche per l'uomo: il loro veleno \u00e8 severamente irritante, una volta lanciato raggiunge i 150 metri al secondo, quando raggiunge gli occhi, pu\u00f2 causare la cecit\u00e0.\nDescrizione.\nIl \"Naja nigricollis nigricollis\" \u00e8 la sottospecie di maggiori dimensioni. La colorazione del suo dorso oscilla dal grigio scuro tendente al nero al marrone giallastro, mentre la regione ventrale \u00e8 normalmente di colore giallo crema. Nella zona del collo presenta fasce nere di larghezza variabile, che in alcuni esemplari arrivano a ricoprirlo interamente.\nHa dimensioni medio-grandi, la lunghezza massima va dai 120 ai 280\u00a0cm.\nIl nero e il grigio scuro sono i colori predominanti nel \"Naja nigricollis woodi\", senza distinzione tra regione ventrale e dorsale. In alcuni esemplari le squame dorsali possono essere leggermente azzurrate.\nIl \"Naja nigricollis nigricinta\" \u00e8 considerato uno dei serpenti africani pi\u00f9 belli proprio per la colorazione a strisce nere, distribuite su tutto il corpo su uno sfondo che nella regione dorsale pu\u00f2 essere marrone, mentre in quella ventrale \u00e8 giallo o bianco.\nBiologia.\nTutte e tre le sottospecie sono notturne e trascorrono la giornata evitando il forte calore del sole nascoste nei loro rifugi. I luoghi in cui solitamente preferiscono passare il giorno possono essere cavit\u00e0 sotto le rocce, tane di roditori o, pi\u00f9 frequentemente, termitai abbandonati.\nAlimentazione.\nQuando il calore diminuisce, il cobra sputatore esce a caccia di prede. Non dimostra preferenze particolari e, a seconda del territorio, si nutre sia di roditori che di anfibi, rettili o uccelli.\nPer cacciare, utilizza la tecnica abituale di tutti i cobra: morde la vittima inoculandole il veleno che la uccide prima dell'inizio del processo digestivo. La preda viene inghiottita intera a partire dalla testa, in modo da facilitare il passaggio del corpo lungo l'apparato digerente. La digestione del pasto \u00e8 piuttosto lenta e, a seconda delle dimensioni della preda inghiottita, il serpente pu\u00f2 trascorrere molto tempo senza uscire di nuovo per cacciare.\nRiproduzione.\nL'accoppiamento ha luogo alla fine dell'inverno o all'inizio della primavera, quando la femmina emette un feromone che attira i maschi dei dintorni. Ha inizio cos\u00ec un corteggiamento che termina con la copula. Dai 90 ai 100 giorni dopo, la femmina sceglie una cavit\u00e0 con una temperatura adatta e depone uova di colore bianco in numero variabile da 10 a 24. Terminata la deposizione, la femmina non presta alcuna cura parentale e si disinteressa completamente della discendenza.\nIl periodo di incubazione dura circa due mesi, al termine dei quali nascono dei piccoli che misurano tra i 20 e i 25\u00a0cm e si disperdono rapidamente in cerca di un territorio in cui stabilirsi."}
{"id": "832202", "revid": "125098351", "url": "https://it.wikipedia.org/wiki?curid=832202", "title": "Eumene II", "text": "Il suo nome \u00e8 legato a numerosi celebri monumenti dell'antichit\u00e0, tra cui l'altare di Pergamo, oggi custodito al \"Pergamonmuseum\" di Berlino, la biblioteca di Pergamo, con i quali arricch\u00ec la sua capitale, e la sto\u00e0 sull'acropoli ateniese.\nBiografia.\nSeguendo le orme del padre collabor\u00f2 con i romani, opponendosi prima ai macedoni, e dunque all'espansione dei seleucidi verso l'Egeo, contribuendo alla sconfitta di Antioco il Grande in special modo nella battaglia navale di Corico (191 a.C.) e in quella terrestre di Magnesia (190 a.C.). Precedentemente, nel 195 a.C., aveva partecipato alla guerra laconica, assieme ai romani.\nDopo la pace di Apamea nel 188 a.C., ricevette le regioni di Frigia, Lidia, Pisidia, Panfilia, e parte della Licia dagli alleati romani, poich\u00e9 questi non avevano nessun effettivo interesse ad amministrare il territorio nell'oriente ellenistico, bens\u00ec volevano un forte stato in Asia Minore che fungesse da baluardo contro ogni possibile futura espansione seleucida. I romani per debito di riconoscenza sostennero la sua campagna militare contro Prusia di Bitinia (186-185 a.C.), e il re del Ponto Farnace (183-179 a.C.).\nQuando Perseo sal\u00ec sul trono di Macedonia (179 a.C.) e tent\u00f2 di rilanciare il prestigio del regno, ripristinando le vecchie alleanze con Achei, Seleucidi e con Rodi, Eumene II, preoccupato, invi\u00f2 prontamente ambasciatori a Roma per convincere il popolo romano a intervenire. I Romani furono inizialmente restii a intraprendere una nuova guerra, ma quando un attentatore cerc\u00f2 (peraltro senza successo) di uccidere Eumene, Roma si decise a impiegare le sue forze armate in Macedonia. La terza guerra macedonica (171-168 a.C.) si concluse con la battaglia campale di Pidna che fu seguita dalla caduta del regno di Macedonia.\nPoco dopo Eumene cadde in disgrazia dei romani per essere sospettato di cospirare con Perseo di Macedonia e di conseguenza nel 167 a.C., i romani fecero un tentativo fallimentare di corrompere suo fratello Attalo II, come un possibile pretendente al trono di Pergamo, dopo che Eumene si era rifiutato di andare in Italia a fare valere le sue ragioni.\nSpos\u00f2 Stratonice, figlia del re Ariarate IV di Cappadocia e di sua moglie Antiochis, da cui ebbe Attalo III. Eumene II mor\u00ec nel 160 a.C. (o forse 159 a.C.) e poich\u00e9 il loro figlio era ancora in minore et\u00e0, il trono fu assunto dal fratello minore, Attalo II, che spos\u00f2 la vedova di Eumene.\nDurante il suo fiorente dominio sulla citt\u00e0 realizz\u00f2 una grande opera di edilizia monumentale destinata a rimanere famosa per secoli, l'altare di Zeus; costru\u00ec inoltre una sto\u00e0 sull'acropoli ateniese. Una delle pi\u00f9 grandi imprese di Eumene II fu l'espansione della biblioteca di Pergamo, una delle pi\u00f9 grandi del mondo antico e il luogo tradizionalmente associato alla creazione della pergamena, sebbene a quel tempo esistesse gi\u00e0 da secoli."}
{"id": "832206", "revid": "889336", "url": "https://it.wikipedia.org/wiki?curid=832206", "title": "Siti dolmenici di Gochang, Hwasun e Ganghwa", "text": "I siti dolmenici di Gochang, Hwasun e Ganghwa (in coreano: \uace0\ucc3d / \ud654\uc21c / \uac15\ud654\uc9c0\uc11d\ubb18\uad70 in hang\u016dl, \u9ad8\u655e / \u548c\u9806 / \u6c5f\u83ef\u652f\u77f3\u5893\u7fa4 in hanja) sono un raggruppamento di alcune centinaia di dolmen in pietra che venivano usati per scopi funerari o rituali durante il I millennio a.C. nella penisola coreana, durante la cultura megalitica. Nel 2000 i siti vennero inclusi nell'elenco dei Patrimoni dell'umanit\u00e0 dell'UNESCO. Si dice che la Corea contenga oltre il 40% di tutti i dolmen sparsi per il mondo, la maggior parte dei quali si trova proprio in questi 3 siti, all'interno dei confini della Corea del Sud.\nQueste enormi pietre segnano i luoghi in cui venivano sepolti i personaggi importanti, e infatti dalle tombe sottostanti sono stati recuperati manufatti in bronzo, ceramica e altri materiali. Inoltre questi dolmen costituiscono l'indizio pi\u00f9 prezioso per quanto riguarda la cultura delle popolazioni che li ha eretti, oltre a darci informazioni sul modo in cui furono scolpiti.\nGli scavi archeologici in questi siti non iniziarono fino al 1965, dopo di che il governo coreano cerc\u00f2 di recuperare il tempo perduto iniziando un completo inventario dei dolmen e di ci\u00f2 che essi contenevano\nDescrizione.\nNell'Asia orientale i dolmen si dividono fondamentalmente in due tipi, quello settentrionale e quello meridionale. Il primo tipo \u00e8 caratterizzato dall'avere quattro pietre posizionate in modo da costituire i muri di una specie di abitazione, sormontata da una quinta pietra. Il secondo tipo invece \u00e8 caratterizzato dall'essere interrato nel suolo e dall'avere una lastra di copertura sopra le pietre verticali.\nIl sito di Gochang.\nA Gochang si trovano i dolmen pi\u00f9 grandi e vari fra quelli della Corea. Sono noti col nome di \"dolmen Jungnim-ri\" e si trovano concentrati nei pressi del villaggio di \"Maesan\". Questi dolmen hanno un'orientazione da est a ovest e sono stati eretti ai piedi di una serie di basse colline, ad un'altezza che varia fra i 15 e i 50 metri. In media le lastre di copertura hanno una lunghezza compresa fra 1 e 5,8 metri, con un peso che varia fra 10 e 300 tonnellate. Qui sono stati inventariati 442 dolmen, probabilmente costruiti intorno al VII secolo a.C.\nIl sito di Hwasun.\nI dolmen che si trovano a Hwasun sono stati eretti sul fianco di una collina e seguono il corso del fiume Jiseokgang. Qui si distinguono due gruppi diversi, i \"dolmen Hyosan-ri\" sono 158 e i \"dolmen Dasin-ri\" sono 129. Questi sono comunque meno ben conservati dei dolmen di Gochang, ma in compenso si \u00e8 scoperta la cava da cui le pietre sono state estratte. Probabilmente vennero eretti fra il VI e il V secolo a.C.\nIl sito di Ganghwa.\nQuesti dolmen si trovano sull'isola di Ganghwa, sulle pendici di alcuni monti e quindi eretti pi\u00f9 in alto degli altri dolmen coreani. Bench\u00e9 non sia stato provato, si pensa che questi dolmen (che appartengono ai gruppi \"Bugun-ri\" e \"Cocheon-ri\") siano precedenti rispetto a quelli di Gochang e di Hwasun. Sull'isola si trova il pi\u00f9 grande dolmen della Corea del Sud, (2,6 per 7,1 per 5,5 metri), del tipo settentrionale, sul quale si crede venissero svolti riti ancestrali."}
{"id": "832215", "revid": "6923", "url": "https://it.wikipedia.org/wiki?curid=832215", "title": "Maurizio Battistini", "text": "Biografia.\nBattistini \u00e8 nato nel 1957 a Rimini da famiglia sammarinese.\nCarriera sciistica.\nHa partecipato ai XII Giochi olimpici invernali di , in Austria, (lo slalom gigante e lo slalom speciale).\nCarriera diplomatica.\nNel 1986 entra nel consiglio dell'associazione \"Gente del Titano\" costituita da cittadini sammarinesi residenti a Rimini, assumendone la carica di presidente dal 1987 al 1993. Nel 2004 ha ricevuto la nomina di console sammarinese presso il Consolato della Repubblica di San Marino in Rimini."}
{"id": "832218", "revid": "858648", "url": "https://it.wikipedia.org/wiki?curid=832218", "title": "Keskusta", "text": ""}
{"id": "832220", "revid": "842", "url": "https://it.wikipedia.org/wiki?curid=832220", "title": "NanoHive@Home", "text": ""}
{"id": "832227", "revid": "1776051", "url": "https://it.wikipedia.org/wiki?curid=832227", "title": "Raymond McCreesh", "text": "Biografia.\nNato a Camlough, penultimo di 8 tra fratelli e sorelle, a 17 anni entra a far parte del Primo Battaglione della Brigata South Armagh (\"South Armagh Brigade\") dell'IRA, sfruttando il suo lavoro di lattaio per indagare su possibili obiettivi.\nViene arrestato con due compagni, uno dei quali era Paddy Quinn, nel giugno 1976 mentre sta preparando un'imboscata a una pattuglia dell'esercito britannico. Appena arrivato a Long Kesh si unisce subito alla protesta carceraria che poi sfocer\u00e0 nello sciopero della fame. Inizia a digiunare il 22 marzo 1981 e muore dopo 61 giorni, il 21 maggio. Il suo funerale venne officiato dall'allora Primate d'Irlanda, l'arcivescovo di Armagh T\u00f3mas O'Fiaich, che aveva consacrato sacerdote Brian, fratello di Raymond. Raymond McCreesh \u00e8 sepolto a Camlough, South Armagh."}
{"id": "832234", "revid": "339392", "url": "https://it.wikipedia.org/wiki?curid=832234", "title": "Dinastia Attalide", "text": ""}
{"id": "832235", "revid": "1660296", "url": "https://it.wikipedia.org/wiki?curid=832235", "title": "The Singles (Eminem)", "text": "The Singles \u00e8 una compilation del rapper statunitense Eminem, pubblicata nel 2003. Contiene 42 delle sue prime canzoni, dai primi lavori per la Interscope Records, ed \u00e8 stata distribuita come un box set di 11 CD."}
{"id": "832236", "revid": "1919892", "url": "https://it.wikipedia.org/wiki?curid=832236", "title": "Filandro Castellani", "text": "Biografia.\nStudi\u00f2 all'Istituto di Belle Arti di Roma all'inizio del '900. Fu amico e compagno di studi del pittore e concittadino Pio Pullini, dello scultore Vittorio Morelli e dell'ingegnere Amos Luchetti Gentiloni.\nFervente nazionalista, volontario e mutilato di guerra, nell'estate del 1921 partecip\u00f2 ad Ancona alla prima Esposizione Marchigiana d'arte moderna. \nEsegu\u00ec poi alcune opere per la chiesa del Sacro Cuore di Ancona e un busto di Edmondo De Amicis per l'omonima scuola elementare del capoluogo marchigiano. \nAder\u00ec al fascismo. Fu direttore della scuola professionale istituita dalla sezione locale dell'Opera Nazionale Dopolavoro.\nAutore della lapide per l'atleta anconetano Guido Neri (1931), del monumento in onore di Alberto Negroni (1931) per il cimitero delle Tavernelle, del bassorilievo \"Il mio Regno non \u00e8 di questo mondo\", nella chiesa di san Domenico. \nNel 1932 espose due bronzi di animali alla prima Mostra sindacale degli artisti marchigiani e modell\u00f2 le statue allegoriche per l'Acquario (\"L'Arte del corallo\" e \"L'Industria\"). \nPartecip\u00f2 alla terza Mostra sindacale di Ancona del 1935. \nAl 1941 risale il busto in onore del garibaldino e uomo politico anconetano Augusto Elia eretta al Gianicolo."}
{"id": "832238", "revid": "438678", "url": "https://it.wikipedia.org/wiki?curid=832238", "title": "Converge", "text": "I Converge sono un gruppo proveniente da Salem, Massachusetts, formatosi nel 1990. Il loro genere \u00e8 una miscela di metal estremo, noise rock, post rock e hardcore e la loro musica ha contribuito alla nascita ed allo sviluppo del metalcore.\nStoria del gruppo.\nI Converge si sono formati nel 1990 come una band di cover hardcore punk e metal.\nCominciarono a suonare live nel 1991 dopo aver registrato alcuni demo su un registratore a 4 tracce. In tempi recenti il gruppo ha goduto di una certa popolarit\u00e0 nel campo dell'hardcore e hanno firmato contratti con le label Equal Vision Records ed Epitaph Records\nStile ed influenze.\nLe influenze dei Converge vanno dall'hardcore punk di Black Flag e di Negative Approach a band di metal estremo come Slayer ed Entombed.\nLe liriche di Jacob Bannon tendono spesso a essere incentrate sulle emozioni e sono caratterizzate da caratteri romantici.\nLo stile di canto utilizzato pi\u00f9 spesso da Bannon \u00e8 l'urlato, anche se ci sono eccezioni: le canzoni dei Converge sono spesso caratterizzate dalla complessit\u00e0 delle linee di chitarra e dalla velocit\u00e0 della batteria.\nC'\u00e8 tuttora molto dibattito su quale definizione sia adatta alla musica dei Converge, dato che questi ultimi spaziano in vari generi (gli stessi componenti del gruppo sono soliti definire la loro musica con il termine di \"musica aggressiva\")."}
{"id": "832241", "revid": "307923", "url": "https://it.wikipedia.org/wiki?curid=832241", "title": "Pagano da Rho", "text": "Fu tra gli scrivani che operarono alla corte di Francesco Sforza, duca di Milano, tra il 1440 e il 1468.\nApplic\u00f2 le sue doti da copista per trascrivere opere di autori classici e di un poeta molto noto all'epoca, Francesco Filefo. Pagano aveva un'abitudine particolare, unica tra gli altri suoi colleghi, egli infatti firmava e datava le sue opere, ci\u00f2 gli ha permesso di essere ricordato e riconosciuto nei secoli. Dopo la morte di Francesco Sforza, avvenuta nel 1468, si trasfer\u00ec e ricopr\u00ec il ruolo di bibliotecario presso la corte del conte Pietro Latti, feudatario di Montorio in Sabina.\nA lui vengono attribuiti i 22 manoscritti conservati presso biblioteche di Milano, Firenze, Citt\u00e0 del Vaticano, Bruxelles, Leida, Parigi, Londra, Valencia e Chicago. Il pi\u00f9 noto di questi manoscritti \u00e8 il \"De pratica seu arte tripudii\", prezioso trattato di danza conservato presso la Biblioth\u00e8que nationale de France a Parigi; l'opera descrive dettagliatamente gli usi e i costumi dell'aristocrazia rinascimentale, ove il ballo era elemento fondamentale nell'educazione dei giovani rampolli nobili, i quali dovevano essere sempre preparati per partecipare alle feste nobiliari."}
{"id": "832243", "revid": "122246391", "url": "https://it.wikipedia.org/wiki?curid=832243", "title": "Lezioni americane", "text": "Lezioni americane. Sei proposte per il prossimo millennio \u00e8 un libro di Italo Calvino basato su una serie di lezioni preparate in vista di un ciclo di sei discorsi da tenere all'Universit\u00e0 di Harvard per l'anno accademico 1985-1986. Fu pubblicato postumo nel 1988.\nGenesi.\nInvitato a tenere le lezioni nell'ambito delle prestigiose \"Charles Eliot Norton Poetry Lectures\" - intitolate al dantista e storico dell'arte americano Charles Eliot Norton - il ciclo era previsto per l'autunno del 1985 ma non si tenne a causa della morte improvvisa di Calvino avvenuta nel settembre 1985. Colpito da ictus il 6 settembre 1985, Calvino muore dopo dodici giorni. Alla sua morte, egli aveva terminato tutte le lezioni tranne l'ultima, la sesta.\nQuando Calvino mor\u00ec, non aveva ancora pensato a un titolo italiano. La moglie Esther Judith Singer racconta che \u00abaveva dovuto pensare prima al titolo in inglese, \"Six Memos for the Next Millennium\", ed era il titolo definitivo\u00bb. La prima edizione postuma usc\u00ec infatti in inglese. Il titolo \"Lezioni americane\" fu scelto dalla vedova. Esso deriva dal modo in cui Pietro Citati, che era solito visitare in quell'ultima estate lo scrittore ligure nella sua casa di Roccamare, aveva l'abitudine di chiedergli: \u00abCome vanno le lezioni americane?\u00bb Il successo di vendite fu enorme.\nContenuto.\nLe \"Lezioni americane\" offrono appunti utili per orientarsi nelle trasformazioni che apparivano davanti ai suoi occhi. L'informatica dei suoi anni \u00e8 ancora configurata all'ambito numerico; ma Calvino ci offre spunti che vanno ben al di l\u00e0 di queste applicazioni. In tutte le Lezioni Calvino sottolinea la sua predilezione per testi brevi. \nInoltre, Calvino offre suggerimenti meno ovvi, come quello della scrittura come sistema di controllo. E, ancora, sottolinea l'importanza del ritmo, anche nelle narrazioni in prosa. \nOgni lezione prende spunto da un valore della letteratura che Calvino considerava importante e che considerava alla base della letteratura per il nuovo millennio. L'ordine delle lezioni non \u00e8 casuale; segue, infatti, una gerarchia decrescente; si comincia dalla caratteristica pi\u00f9 importante (la leggerezza) e si procede con la trattazione di quelle meno essenziali.\nOgni lezione pu\u00f2 essere collegata, grosso modo, ad alcune delle opere pi\u00f9 famose dell'autore: per esempio, il tema della leggerezza \u00e8 affrontato in \"I nostri antenati\" e \"Il barone rampante\"; \"Il sentiero dei nidi di ragno\" \u00e8 invece collegato alla rapidit\u00e0. Procedendo in questo modo, si possono collegare l\"'Esattezza\" a \"Le cosmicomiche\" e a \"Ti con zero\"; la \"Molteplicit\u00e0\" a \"Se una notte d'inverno un viaggiatore\", la \"Visibilit\u00e0\" a \"Le citt\u00e0 invisibili\".\nInnumerevoli, in ogni lezione, sono i rimandi ad autori e testi letterari della tradizione occidentale. Talvolta gli esempi citati sono dei pi\u00f9 disparati, spaziano dal Medioevo alla contemporaneit\u00e0, dalla letteratura americana a quella italiana, ma Calvino riesce a unirli in una trattazione sistematica e coerente, in cui il filo conduttore \u00e8 determinato dalla caratteristica presa in esame."}
{"id": "832245", "revid": "6884801", "url": "https://it.wikipedia.org/wiki?curid=832245", "title": "Stadio Saint-Denis", "text": ""}
{"id": "832246", "revid": "1632387", "url": "https://it.wikipedia.org/wiki?curid=832246", "title": "Paliotto", "text": "Il paliotto (dal latino \"pallium\", \"mantello, coperta\") o antependium, (termine latino composto dalle radici di \"ante\" e \"pendere,\" \"che pende davanti\") \"a\"nche italianizzato in antependio (ma il lemma latino \u00e8 adottato in molte altre lingue)\",\" \u00e8 la parte anteriore decorata di un altare, talvolta un pannello decorativo che pu\u00f2 essere posto a rivestimento dello stesso. Esso pu\u00f2 essere di stoffa, di marmo, a mosaico, in cuoio, a tavola dipinta, a legno intagliato, oppure lavorato con metalli preziosi, come, ad esempio, l'argento. Il paliotto pu\u00f2 avere un valore artistico notevole. \nDescrizione.\nLa denominazione si usava nel tardo medioevo. Proprio nell'arte romanica e gotica, queste decorazioni ebbero la definitiva consacrazione, con esemplari in marmo o legno scolpiti, lamine sbalzate in oro e argento e tessuti riccamente ricamati. Lo sfarzo e ricchezza dell'oggetto fu affidato nell'epoca rinascimentale e barocca a materiali pi\u00f9 durevoli; erano, infatti, caratterizzati da intarsi di marmi colorati, talvolta imitati dalla scagliola.\nNella basilica di Sant'Ambrogio a Milano, vi \u00e8 uno tra i pi\u00f9 antichi (secolo IX) e preziosi paliotti, detto altare di Sant'Ambrogio; questo \u00e8 fatto interamente d'oro ed \u00e8 opera di Vuolvinio.\nUn analogo paliotto dell'orafo milanese Borgino dal Pozzo (met\u00e0 del XIV secolo) riveste la mensa dell'altar maggiore del duomo di Monza.\nA Citt\u00e0 di Castello presso il Museo del duomo della citt\u00e0 \u00e8 custodito un paliotto del XII secolo, donato da papa Celestino II.\nL'\"Altare della Madonna\", nella basilica di Santa Maria, presso Impruneta, \u00e8 ornato da un paliotto in argento, eseguito dagli orafi Cosimo Merlini il giovane e Bernardo Holzmann, su disegno di Giovan Battista Foggini; la decorazione venne donata come ex voto da Cosimo III de' Medici."}
{"id": "832248", "revid": "1175439", "url": "https://it.wikipedia.org/wiki?curid=832248", "title": "NGC 6643", "text": "NGC 6643 \u00e8 una galassia a spirale, di aspetto un po' irregolare, sfumata, di dimensione alquanto estesa, inclinata da NE a SW. Ad un'osservazione attenta presenta zone pi\u00f9 cospicue e zone pi\u00f9 rarefatte nei dintorni del nucleo. Le regioni pi\u00f9 dense di queste formazioni sono state identificate dai ricercatori come regioni HII, cio\u00e8 vastissime regioni in cui \u00e8 abbondante l'idrogeno ionizzato.\nFanno bella mostra pochi secondi ad est della galassia fanno due stelline prospettiche pressoch\u00e9 gemelle in luminosit\u00e0: la GSC 4441:118 di magnitudine 12,0 e GSC 4441:525 di magnitudine 12,2, sistemate a guisa di \"protezione\" del lato destro.\nLa stella pi\u00f9 luminosa di questa zona della costellazione del Dragone \u00e8 la SAO 9050, situata a ben 14' a SE dalla galassia, di magnitudine 7,89 e tipo spettrale K5 alle coordinate e .\nData la sua estensione, \u00e8 fra le galassie di taglia medio-piccola preferite dai cacciatori di supernove, finora ne sono state scoperte due, la \"2008bo\" e la \"2008ij\".\nRecenti studi hanno analizzato la velocit\u00e0 di campo della galassia, rivelando un campo a simmetria bilaterale con velocit\u00e0 peculiari non circolari ma approssimate a spirali logaritmiche viste sotto un certo angolo."}
{"id": "832249", "revid": "31886", "url": "https://it.wikipedia.org/wiki?curid=832249", "title": "UGC 11218", "text": ""}
{"id": "832250", "revid": "31886", "url": "https://it.wikipedia.org/wiki?curid=832250", "title": "MCG +12-17-21", "text": ""}
{"id": "832252", "revid": "31886", "url": "https://it.wikipedia.org/wiki?curid=832252", "title": "PGC 61742", "text": ""}
{"id": "832260", "revid": "767487", "url": "https://it.wikipedia.org/wiki?curid=832260", "title": "Nel mio giardino", "text": "Nel mio giardino \u00e8 il primo singolo estratto dall'album \"Dove sei tu\" di Cristina Don\u00e0, pubblicato nel 2003.\nLa canzone.\n\"Nel mio giardino\" \u00e8 il singolo che alla fine di febbraio 2003 anticipa l'uscita dell'album \"Dove sei tu\". Il brano che d\u00e0 titolo al disco, nelle due versioni (\"Nel mio giardino\" e \"Nel mio giardino (reprise)\") \u00e8 presente nell'album \"Dove sei tu\", mentre gli altri due brani \"Stelle buone\" e \"Terapie\", presenti rispettivamente in \"Tregua\" e \"Nido\", sono stati registrati dal vivo: \"Stelle buone\" al Teatro Politeama di Saluzzo in occasione del concerto di Cristina Don\u00e0, Manuel Agnelli e Marco Parente al Premio Grinzane Cavour (di cui \u00e8 stata pubblicata su cd una versione integrale: \"Premio Grinzane Cavour 2002\") e \"Terapie\" al Cinema Teatro Astra di Parma, in versione acusitca, con Cristina Don\u00e0 alla chitarra e alla voce, accompagnata dal solo Cristian Calcagnile alle percussioni."}
{"id": "832263", "revid": "71155", "url": "https://it.wikipedia.org/wiki?curid=832263", "title": "Casa Editrice Salani", "text": ""}
{"id": "832264", "revid": "1714743", "url": "https://it.wikipedia.org/wiki?curid=832264", "title": "G\u00e9za I d'Ungheria", "text": "Da non confondere con il Principe G\u00e9za d'Ungheria (940/945-997), padre di Stefano I \"il Santo\".\nBiografia.\nFiglio di B\u00e9la I. Sal\u00ec al trono dopo anni di aspri conflitti con il fratello Ladislao I, e col cugino e predecessore, Salomone.\nLadislao fu incoronato dopo la sua morte. Mor\u00ec a V\u00e1c, da dove aveva regnato e l\u00ec fu sepolto, ma la sua tomba non \u00e8 stata ancora trovata.\nSecondo la stragrande maggioranza degli storici la sua immagine sarebbe da riconoscere in una raffigurazione della Corona di Santo Stefano (simbolo dell'unit\u00e0 della nazione ungherese) affiancata dalla scritta in greco \"\u0413\u0454\u03c9\u03b2\u03b9\u03c4z\u0430\u02c7\u0441\u041f\u03b9\u0441\u03c4\u043e\u0441\u039a\u03c1\u0430\u03bb\u04a3\u0441\u03a4\u043e\u03c5\u0440\u0445\u03b9\u0430\u0441\", da leggere \"A Geza, leale re di Turchia\" (dove per \"Turchia\" si deve intendere Ungheria, che allora presso Bisanzio era chiamata ancora Turchia).\nEredi.\nDei matrimoni di G\u00e9za si conosce poco; si sa della nascita di due figli:"}
{"id": "832265", "revid": "123291163", "url": "https://it.wikipedia.org/wiki?curid=832265", "title": "Patsy O'Hara", "text": "Biografia.\nNato a Derry nel 1957 in una famiglia di tradizione repubblicana, aveva 3 fratelli, due dei quali, Sean e Tony, hanno entrambi scontato delle pene per crimini legati alla militanza nell'IRA.\nA 13 anni entra nei Fianna Eireann, l'organizzazione giovanile dell'IRA e a 15 viene ferito da un soldato britannico pochi giorni prima del \"Bloody Sunday\". Dopo la scissione Patsy rimane nell'Official IRA e poi nel 1974 si unisce all'INLA.\nInternato un paio di volte a Long Kesh, per un periodo si trasferisce a Dublino, dove entra a far parte dell\"'Ard Comhairle\" (Comitato Esecutivo) dell'Irish Republican Socialist Party, il braccio politico dell'INLA. Tornato a Derry nel 1979, dopo pochi mesi viene arrestato e condannato a 8 anni.\nAll'inizio del primo sciopero della fame diventa OC (\"Officer Commanding\"), comandante, dei detenuti dell'INLA in sostituzione di John Nixon, che partecipa al digiuno. Durante il secondo sciopero della fame inizia il digiuno il 22 marzo 1981 e muore 61 giorni dopo, il 21 maggio, a poche ore di distanza da Raymond McCreesh, che aveva iniziato a digiunare lo stesso giorno di Patsy. \u00c8 sepolto nel City Cemetery di Derry."}
{"id": "832273", "revid": "1543377", "url": "https://it.wikipedia.org/wiki?curid=832273", "title": "Renault NN", "text": "La Type NN \u00e8 un'autovettura di fascia medio-bassa, prodotta tra il 1925 ed il 1929 dalla casa francese Renault.\nProfilo.\nLa NN era una vettura di fascia medio-bassa, ma orientata decisamente verso categorie di clientela ancor meno abbienti. Presentata a Parigi nel 1924, la NN era decisamente semplice nella sua progettazione e fu l'ultima rappresentante Renault di quella linea stilistica all'epoca denominata \"skiff\", che utilizzava soluzioni di tipo nautico, a tal punto da far somigliare la carrozzeria delle vetture allo scafo di certe piccole imbarcazioni. Questo tipo di linea stilistica permetteva di ridurre i costi di realizzazione, in quanto si avvaleva di lamierati lisci e piani, quindi con necessit\u00e0 di meno lavorazioni e trattamenti, e pertanto pi\u00f9 economici. La NN era chiamata a sostituire le Renault Type KJ e Type MT, quest'ultima altro validissimo esponente (se non il pi\u00f9 valido in assoluto) della scuola dello \"skiff-style\".\nLa NN era caratterizzata dalla tipica calandra appuntita, completamente liscia ed inclinata all'indietro. L'angolo formato dalle due superfici che costituiscono la calandra prosegue anche all'indietro lungo il cofano motore, per interrompersi una volta giunto a contatto con il parabrezza. Sempre il cofano motore era caratterizzato lateralmente da due prese d'aria, una per lato, dedicate al raffreddamento del motore.\nLa NN fu prevalentemente prodotta con carrozzerie berlina, torpedo e anche coup\u00e9, era di dimensioni relativamente ridotte e montava un motore a 4 cilindri da 951 cm\u00b3 in grado di erogare una potenza massima compresa tra i 15 ed i 17 CV a 2000 giri/min. La velocit\u00e0 massima raggiungibile dalla NN era di 60\u00a0km/h, un dato non molto entusiasmante, neppure per l'epoca, dal momento che una vettura come la Peugeot Type 172 5CV riusciva a fare altrettanto con un motore di cilindrata pi\u00f9 ridotta e con potenza inferiore. La colpa era da attribuire in primo luogo al peso della vettura, non certo trascurabile. La trazione era posteriore con cambio a 3 marce.\nIn ogni caso la NN ebbe un successo commerciale pi\u00f9 che buono e fu prodotta anche nelle serie NN1 ed NN2, migliori dal punto di vista prestazionale, grazie al peso ridotto, il quale consentiva loro di raggiungere una velocit\u00e0 massima di 70\u00a0km/h. La produzione prosegu\u00ec fino al 1929. La sua erede, la Juvaquatre, sarebbe arrivata solo 8 anni dopo, nel 1937.\nCollegamenti esterni.\n "}
{"id": "832274", "revid": "242434", "url": "https://it.wikipedia.org/wiki?curid=832274", "title": "Bastone del pellegrino", "text": ""}
{"id": "832280", "revid": "287204", "url": "https://it.wikipedia.org/wiki?curid=832280", "title": "Campionati mondiali di canoa/kayak 1973", "text": "I decimi Campionati mondiali di canoa/kayak si sono svolti a Tampere (Finlandia) nel 1973."}
{"id": "832281", "revid": "339392", "url": "https://it.wikipedia.org/wiki?curid=832281", "title": "Svenska Folkpartiet i Finland", "text": ""}
{"id": "832282", "revid": "38120", "url": "https://it.wikipedia.org/wiki?curid=832282", "title": "Bordone da priore", "text": "In araldica il bordone da priore \u00e8 un bastone raffigurato in forma stilizzata che rappresenta la dignit\u00e0 priorale. Pu\u00f2 comparire sia come figura interna allo scudo sia come ornamento esteriore."}
{"id": "832284", "revid": "42179", "url": "https://it.wikipedia.org/wiki?curid=832284", "title": "Numeri di Harshad", "text": ""}
{"id": "832285", "revid": "838137", "url": "https://it.wikipedia.org/wiki?curid=832285", "title": "Partito Popolare Svedese di Finlandia", "text": "Il Partito Popolare Svedese di Finlandia (in svedese \"Svenska folkpartiet i Finland\", SFP, in finlandese \"Suomen ruotsalainen kansanpuolue\", RKP), conosciuto fino al 2010 come Partito Popolare Svedese (in svedese \"Svenska folkpartiet\", in finlandese \"Ruotsalainen kansanpuolue\"), \u00e8 un partito politico finlandese liberale, rappresentante della minoranza linguistica degli svedesi di Finlandia.\nIl partito \u00e8 membro dell'Internazionale Liberale e dell'ALDE.\nStoria.\nIl partito fu fondato nel 1906 da Axel Lille, ed \u00e8 perci\u00f2 uno dei pi\u00f9 antichi partiti politici finlandesi. Nasce come rappresentanza della minoranza di lingua svedese ed \u00e8 perci\u00f2 .\nOccasionalmente nel gruppo parlamentare dell'SFP fanno parte i deputati dell'\u00c5land.\nIl partito ha partecipato spesso al governo del Paese facendo spesso da \"ago della bilancia\", sebbene negli anni abbia subito un progressivo declino: \u00e8 passato dal 12,7% delle elezioni del 1907 al 7% nell'immediato dopoguerra fino al 4,5% delle ultime elezioni. La ragione risiede soprattutto nella progressiva diminuzione della percentuale di finlandesi di madrelingua svedese.\nPur rimanendo come peculiarit\u00e0 principale del partito la difesa della comunit\u00e0 di lingua svedese, in materia fiscale ha posizioni liberiste e in materia ambientale \u00e8 un partito fortemente ambientalista.\nRadicato soprattutto nelle zone rurali dove si concentra la minoranza svedese il partito si rivolge anche alla medio-piccola borghesia del paese.\nIl partito si \u00e8 mostrato molto eclettico; ha infatti composto coalizioni governative sia con il Partito di Centro sia con il Partito Socialdemocratico. Soprattutto riguardo alle elezioni presidenziali, dove nessun candidato \u00e8 mai arrivato al secondo turno, il partito decide di volta in volta quale candidato appoggiare."}
{"id": "832287", "revid": "1305772", "url": "https://it.wikipedia.org/wiki?curid=832287", "title": "Federazione italiana ricetrasmissioni - Citizen's Band", "text": "La Federazione italiana ricetrasmissioni\u00a0\u2013 Citizen's Band, in acronimo FIR CB o FIR CB - SER o FIR - SER \u00e8 una federazione nazionale composta inizialmente dai radio club CB nati spontaneamente, ancora prima della legalizzazione della CB, sul territorio nazionale italiano, ed in seguito da associazioni di volontariato che operano principalmente nel settore del radiantismo. La federazione fa parte della European CB Federation (ECBF) e della World Citizen's Band Union (WCBU).\nLa federazione.\nLa federazione \u00e8 nata nel febbraio 1971, quando le ricetrasmissioni nella banda cittadina non erano ancora state legalizzate in Italia. Il riconoscimento ufficiale della CB \u00e8 difatti avvenuto con l'introduzione del nuovo codice postale tramite il D.P.R. 156/73 nel marzo del 1973.\nDopo il terremoto del Friuli del 1976, dove anche gli operatori CB offrirono la loro assistenza nell'opera di soccorso, nacque l'idea di creare, all'interno della federazione, una struttura dedicata all'emergenza, dando vita al Servizio emergenza radio.\nServizio emergenza radio.\nIl Servizio emergenza radio, in acronimo SER, costituisce un'emanazione diretta della FIR CB e fornisce un servizio di protezione civile della federazione stessa. Tale servizio \u00e8 spesso identificato con l'acronimo FIR - SER.\nIl compito del SER \u00e8 quello di garantire i collegamenti radio a tutti i livelli, partendo da quello locale (comunale, intercomunale e provinciale) arrivando sino a quello strategico (regionale e nazionale). Le frequenze impiegate sono usualmente i normali canali della CB, ma possono essere utilizzate anche altre frequenze assegnate alle operazioni del Dipartimento di Protezione Civile (banda dei 160\u00a0MHz e dei 43\u00a0MHz) oppure frequenze in VHF o UHF assegnate dal Ministero delle comunicazioni alle strutture o alle associazioni facenti parte del SER.\nDurante gli anni la FIR CB ha preso parte a emergenze e grandi eventi che si sono tenuti sul territorio nazionale, tra cui:\nRegolamentazione legislativa.\nLa FIR-CB SER ha partecipato attivamente alla regolamentazione dell'utilizzo degli apparati radio per uso personale in Italia, prendendo parte a vari tavoli d'incontri con organizzazioni di settore e i funzionari del Ministero dello Sviluppo Economico, al fine di mantenere il libero uso e senza il pagamento di nessun contributo degli apparati di radio per i CB o PMR446."}
{"id": "832289", "revid": "1372005", "url": "https://it.wikipedia.org/wiki?curid=832289", "title": "Salomone d'Ungheria", "text": "Era figlio di Andrea I, re d'Ungheria e della di lui consorte Anastasia di Kiev.\nBiografia.\nUna disputa col fratello di Andrea, B\u00e9la I, port\u00f2 Salomone a combattere contro il cognato, l'imperatore Enrico IV, fratello della moglie Giuditta Maria di Baviera. Dopo la morte di B\u00e9la I, avvenuta nel 1063, Salomone torn\u00f2 al trono come monarca, mentre ai figli di B\u00e9la venivano concessi dei principati.\nScoppi\u00f2 presto una guerra civile ma il 14 marzo 1074, alla battaglia di Mogyor\u00f3d, le armate del re vennero sconfitte definitivamente dall'esercito dei cugini e dei loro alleati, i Duchi di Polonia e di Boemia. La moglie Giuditta fugg\u00ec in Germania, mentre Salomone continu\u00f2 le sue lotte per il trono ungherese. Nel 1077 egli accett\u00f2 il governo del cugino Ladislao I, il quale lo ripag\u00f2 con ampie propriet\u00e0 terriere dopo la sua abdicazione formale avvenuta nel 1071.\nNonostante questo, Salomone non abbandon\u00f2 mai le proprie pretese e ben presto inizi\u00f2 a complottare contro il cugino: i suoi piani vennero per\u00f2 scoperti e fu quindi imprigionato nella torre di Visegr\u00e1d fino al 15 agosto 1083 quando, in occasione della canonizzazione di Stefano I, primo re d'Ungheria, Salomone venne rilasciato. Dopo la scarcerazione Salomone si rec\u00f2 in Germania, dove tent\u00f2 di ricongiungersi con la moglie, la quale per\u00f2 si rifiut\u00f2 di riceverlo. Al termine di un lungo peregrinare, Salomone strinse un'alleanza con Kuteshk, capo di una trib\u00f9 di Peceneghi stabilitasi nel vecchio Principato di Moldavia; tra il 1084 ed il 1085 Salomone ne spos\u00f2 la figlia, risultando cos\u00ec colpevole di bigamia.\nSalomone promise al nuovo suocero di cedergli parti del Regno d'Ungheria in cambio del suo appoggio militare; nel 1085, quindi condusse le truppe peceneghe in Ungheria, ma re Ladislao gli si oppose con successo. Due anni pi\u00f9 tardi, nel 1087, Salomone prese parte alla campagna pecenega contro l'Impero bizantino e venne ucciso in una battaglia nei pressi di Adrianopoli, l'attuale Edirne.\nFigli.\nSalomone non ebbe figli dalle sue mogli, tuttavia alcune fonti indicano come Salomone e Giuditta Maria avessero avuto una figlia, Sofia, che in seguito spos\u00f2 il conte Poppo di Berg-Schelklingen."}
{"id": "832294", "revid": "2186893", "url": "https://it.wikipedia.org/wiki?curid=832294", "title": "Aree storiche di Gyeongju", "text": "Le aree storiche di Gyeongju (in coreano: \uacbd\uc8fc \uc5ed\uc0ac\uc720\uc801 \uc9c0\uad6c in hang\u016dl, \u6176\u5dde\u6b77\u53f2\u907a\u8e5f\u5730\u5340 in hanja) sono un sito che nel 2000 \u00e8 stato inserito nell'elenco dei Patrimoni dell'umanit\u00e0 dell'UNESCO che si trovano in Corea del Sud. Le aree protette abbracciano le rovine di templi, palazzi, pagode, statue e altri artefatti del regno Silla. Le aree storiche sono conosciute come uno dei pi\u00f9 grandi musei all'aperto del mondo.\nIl monte Namsan.\nLa \"catena del monte Namsan\" \u00e8 un gruppo di queste aree storiche che si trova sul monte omonimo, ritenuto sacro dalla popolazione Silla. Qui sono stati trovati artefatti sia di origine buddhista che relativo allo sciamanesimo, precedente all'introduzione del Buddhismo in Corea. Tra le rovine buddhiste si trovano 122 templi, 53 statue in pietra, 64 pagode in pietra e 16 lanterne. Oltre a queste vi sono anche la fortezza del monte Namsan (costruita nel 591), il padiglione Poseokjeong e lo stagno artificiale Seochulji.\nIl monte Namsan, famoso per le numerose figure di Buddha scavate nella roccia, mostra il progresso dell'arte del popolo Silla in un lungo periodo di tempo; la pi\u00f9 famosa si trova nella valle Tapgol e consiste di tre muri decorati con immagini di Buddha e dei suoi discepoli. Sulle pendici del monte si trovano anche tumuli funerari dei sovrani Silla, datati fra il II e il X secolo.\nWolseong.\nLe attrazioni principali della cosiddetta \"cintura Wolseong\" sono costituite dalle rovine del Banwolseong (palazzo-fortezza della mezza luna), dalla foresta di Gyerim, dalle rovine dei padiglioni (in parte ricostruiti) dello stagno artificiale di Anapji, dalle rovine del palazzo Imhaejeon e dal famoso osservatorio astronomico Cheomseongdae.\nIl parco dei tumuli.\nQuesta zona consiste di tre gruppi di parchi reali. La maggior parte dei tumuli hanno la forma di cupole o cumuli di terra, mentre una piccola parte di essi ha la forma di zucche o mezze lune. Le tombe sottoposte a scavi archeologici hanno rivelato bare in legno coperte di ghiaia e contenenti ricchi doni in oro, vetro e ceramica. La tomba pi\u00f9 famosa \u00e8 quella detta del \"cavallo divino\", che conteneva un dipinto su legno di betulla rappresentante un cavallo alato.\nHwangnyongsa.\nQuesto gruppo di rovine \u00e8 concentrato intorno ai templi di Hwangnyongsa e Bunhwangsa. Secondo quanto si pu\u00f2 intuire dagli scavi archeologici, Hwangnyongsa era il pi\u00f9 grande tempio della Corea con un'estensione di 72.500 metri quadri. Il tempio Bunhwangsa oggi \u00e8 una parte di ci\u00f2 che doveva essere in origine, uno dei pi\u00f9 importanti templi buddhisti. Un altro edificio della zona \u00e8 una pagoda costruita con pietre simili a mattoni, che probabilmente aveva sette o nove piani, ma di cui ne restano solamente tre."}
{"id": "832298", "revid": "1825453", "url": "https://it.wikipedia.org/wiki?curid=832298", "title": "Unione Sportiva Baracca Lugo", "text": "L'Unione Sportiva Baracca Lugo, meglio nota come Baracca Lugo o Lugo, \u00e8 stata una societ\u00e0 calcistica italiana della citt\u00e0 di Lugo, in Provincia di Ravenna. Portava come simbolo il cavallino rampante, emblema dell'asso dell'aviazione italiana della prima guerra mondiale Francesco Baracca, cittadino lughese di cui era presente anche il cognome nella denominazione sociale della societ\u00e0 stessa.\nLa squadra ha disputato per ventitr\u00e9 anni i campionati di Serie C (nei periodi 1936-1950 e 1990-1999, quest'ultimo a carattere prettamente professionistico) e ventitr\u00e9 anni nella massima serie dilettantistica nazionale. \nSciolta la storica societ\u00e0 nel 2007, un anno dopo la polisportiva lughese \"Madonna delle Stuoie\" ne ha adottato il marchio, a dare lo \"Stuoie Baracca Lugo\" e continuando a militare nei campionati regionali. Nel 2013, a seguito della chiusura della sezione calcistica da parte della polisportiva, la squadra di calcio si \u00e8 scissa tornando al nome Baracca Lugo e ai soli colori tradizionali bianco e nero, venendo poi sciolta un'ultima volta nel 2015, dopo la retrocessione in Terza Categoria FIGC.\nStoria.\nIl Baracca Lugo (1909-2007).\nLa prima formazione calcistica di Lugo, antenata del Baracca Calcio viene fondata nel 1909, con colori sociali bianco e nero ed \u00e8 stata rifondata dopo il fallimento dell'anno 2000; ha in seguito assunto l'attuale denominazione.\nFu nei primi anni della sua storia che il Baracca Lugo ottenne il suo miglior risultato in Coppa Italia (Coppa Italia 1926-1927), raggiungendo gli ottavi di finale prima che quella edizione venisse interrotta.\nIl club milit\u00f2 dal 1937 al 1950 in Serie C. Al termine della stagione 1946-1947 giunse al primo posto nel suo girone, a pari merito con il Gubbio, e perse il successivo spareggio per la promozione in Serie B; l'anno seguente riconferm\u00f2 la prima posizione, ottenendo per\u00f2 la sola permanenza in Terza Serie a causa di una riforma del campionato. Nei decenni successivi il Baracca Lugo prese parte a vari campionati di IV Serie (poi Serie D) e campionati regionali.\nFu al termine degli anni ottanta che il club raggiunse nuovamente le categorie professionistiche: vincendo l'Interregionale al termine della stagione 1988-1989 e la Serie C2 nel 1989-1990, approd\u00f2 in Serie C1 (in panchina sedeva Alberto Zaccheroni), ottenendo la salvezza con l'undicesimo posto (stagione 1990-1991). Nel campionato successivo retrocesse in Serie C2, categoria in cui disput\u00f2 sette campionati consecutivi.\nAl termine della stagione 1998-1999, dopo un cambio di presidenza (Brognuolo al posto di Galli), la squadra retrocesse in Serie D al termine di un combattuto play-out contro il Tempio. Inoltre, a seguito di un tentativo di corruzione operato da un dirigente verso il portiere avversario, la squadra si ritrov\u00f2 penalizzata di 7 punti nel campionato successivo. A causa della penalizzazione e di una difficile situazione economica, il Baracca, guidato da Mario Somma, dovette rinunciare al ritorno tra i professionisti. La stagione si chiuse con un fallimento e la rifondazione; al termine del campionato 2006-2007, disputato in Eccellenza Emilia-Romagna - Girone B il club bianconero non \u00e8 stato iscritto ad alcuna competizione per la stagione successiva e si \u00e8 sciolto. Il marchio dello storico club \u00e8 rimasto nelle mani di lughesi.\nLa Stuoie-Baracca Lugo (2008-2013).\nIl 1\u00ba luglio 2008 la societ\u00e0 polisportiva lughese \"A.S.D. Madonna delle Stuoie\" acquista il marchio storico del cavallino rampante, cambiando la propria denominazione in \"Associazione Sportiva Dilettantistica Stuoie Baracca Lugo\"; il nuovo logo societario affianca al gallo delle Stuoie il Cavallino bianconero e sia il rosso-blu che il bianco-nero diventano i colori della societ\u00e0 (viene in pratica attuata un'unione delle tradizioni delle due societ\u00e0).\nLa sezione calcistica del Madonna delle Stuoie, nel 2008 milita in Promozione e nel girone D emiliano-romagnolo continua il proprio cammino, retrocedendo dopo i play-out nell'anno calcistico 2008-2009 ma torna in Eccellenza nell'estate del 2009, grazie all'acquisto del titolo sportivo del Fusignano Calcio (gi\u00e0 fuso con l'Alfonsine). Nel 2010 perde ancora i play-out, con il Verucchio e retrocede in Promozione, categoria in cui permane fino al 2013, anno in cui retrocede in Prima Categoria.\nIl ritorno al nome \"Baracca Lugo\" e il ritiro (2013-2015).\nNel 2013 la Polisportiva Stuoie abbandona l'attivit\u00e0 calcistica per l'insostenibilit\u00e0 dei costi; la sezione calcistica, scindendosi dal resto della polisportiva, modifica la propria denominazione in \"Societ\u00e0 Sportiva Dilettantistica Baracca Lugo a R.L.\" e lasciando come propri colori sociali i soli bianco e nero.\nDopo aver giocato la stagione 2013-2014 in Prima Categoria, il \"Cavallino Rampante\" disputa nel 2014-2015 il girone G della Seconda Categoria romagnola, terminato al penultimo posto e quindi con la retrocessione in Terza Categoria cui non viene iscritto per la stagione successiva."}
{"id": "832302", "revid": "3115", "url": "https://it.wikipedia.org/wiki?curid=832302", "title": "Tiburzio Del Maino", "text": "Biografia.\nLavor\u00f2 con il fratello Giovanni Angelo in una delle pi\u00f9 importanti botteghe attive nel campo della scultura lignea nel ducato di Milano all'inizio del XVI secolo.\nDiscendente da una famiglia di intagliatori, si form\u00f2 a Milano presso la fiorente bottega di suo padre Giacomo capace di realizzare una vasta gamma di arredi sacri in legno (stalli dei cori, struttura architettoniche e statue per ancone d'altare, gruppi scultorei, rilievi scolpiti, crocifissi, ecc.).\nNel 1496, quando il padre decise di trasferire la bottega a Pavia, poteva gi\u00e0 vantare il titolo di \"magister a lignamine\". Dopo la morte del padre collabor\u00f2 intensamente con il fratello Giovan Angelo pur possedendo, almeno a partire dal 1526, una bottega propria.\nI due fratelli affrontarono assieme la realizzazione delle commesse pi\u00f9 importanti, quali le grandiose ancone d'altare nel santuario dell'Assunta a Morbegno, nella chiesa di San Lorenzo ad Ardenno e nel santuario della Madonna a Tirano.\nIl linguaggio artistico di Tiburzio, a paragone con quello di Giovan Angelo, si dimostra pi\u00f9 aspro e tagliente, meno attento alle novit\u00e0 del classicismo lombardo. Su tale base stilistica si cerca di riconoscere l'apporto di ciascuno dei due fratelli: si ritiene, ad esempio, che il \"Compianto sul Cristo morto\" nella chiesa di Santa Maria a Bellano debba ascriversi prevalentemente alla mano di Tiburzio."}
{"id": "832305", "revid": "729019", "url": "https://it.wikipedia.org/wiki?curid=832305", "title": "Fabulinus", "text": "Fabulinus era una divinit\u00e0 minore della mitologia romana. Il suo nome viene dal latino \"fabulari\", cio\u00e8 \"parlare\": si pensava infatti che questo dio insegnasse ai bambini a parlare. A Roma le madri gli facevano un'offerta quando i propri figli pronunciavano la loro prima parola."}
{"id": "832316", "revid": "2108263", "url": "https://it.wikipedia.org/wiki?curid=832316", "title": "Colomanno d'Ungheria", "text": "L'inizio incerto.\nNato attorno al 1070 Coloman era figlio di G\u00e9za I d'Ungheria e dalla prima moglie Sophia, il maggiore dei suoi figli che era riuscito a sopravvivere alla prima infanzia. Sia lui che il fratello \u00c1lmos, duca di Croazia erano nati nello stesso periodo e l'inusuale nome di battesimo di Colman, che nei documenti medievali viene scritto nella forma latina \"Colomanus\" o \"Colombanus\" viene attribuito a una devozione verso Colmano di Stockerau, missionario irlandese martirizzato in Austria all'inizio dell'XI secolo. Altre ipotesi vogliono che sia un nome di origine turca che significa \"riposo\". G\u00e9za sal\u00ec al trono nel 1074 e al momento della morte tre anni dopo i suoi figli erano ancora bambini e fu quindi lo zio Ladislao I d'Ungheria a succedergli e proclam\u00f2 come suo successore il nipote \u00c1lmos preferendo per Coloman una carriera ecclesiastica. \nUna decisione inusuale essendo Coloman il maggiore, le \"Cronache illuminate\" dipingono Coloman come una sorta di disabile dipingendolo come un ragazzo di media statura, che, bench\u00e9 sveglio e pronto di mente, era scarmigliato, mezzo cieco, gobbo, che camminava con una certa zoppia e che balbettava, tutte descrizioni che vanno prese con le pinze giacch\u00e9 scritte da uomini che vissero sotto il regno dei discendenti di \u00c1lmos. In preparazione alla sua vita clericale egli venne istruito nel latino e la sua conoscenza del Diritto canonico venne lodata in una lettera che Papa Urbano II gli mand\u00f2 nel 1096. Finiti gli studi, poco dopo il 1090 Colomanno venne ordinato prete e poi vescovo o nella diocesi di Eger o a V\u00e0rad.\nSempre secondo le Cronache illuminate nel 1095 lui e il fratello accompagnarono lo zio in una spedizione contro la Boemia, prima di raggiungere i confini Ladislao cadde malato e riconferm\u00f2 \u00c1lmos quale erede, Colomanno non volle sottomettersi a tale autorit\u00e0 e fugg\u00ec in Polonia tornando in patria solo quella stessa estate alla morte dello zio. Le Cronache illuminate vogliono che Ladislao avesse invitato il nipote a tornare indietro e che anche il fratello gli chiese di tornare arrivando ad offrirgli la corona. Colomanno ascese al trono nel 1096 ritardo che pu\u00f2 essere spiegato in due modi, o fra i due fratelli vi furono delle questioni circa la persona che doveva succedere al trono oppure Colomanno, per essere incoronato, dovette attendere che Urbano II lo riportasse allo stato laicale.\nIl lungo regno.\nColomanno venne incoronato a Sz\u00e9kesfeh\u00e9rv\u00e1r dall'arcivescovo Seraphin di Esztergom e secondo le Cronache illuminate offr\u00ec al fratello il titolo di Duca che, nell'Ungheria del tempo, indicava l'essere a capo di zone del paese governate in maniera pi\u00f9 o meno indipendente dai membri della dinastia degli Arpadi, \u00c1lmos, pare, accett\u00f2 di riconoscere il fratello come re solo in cambio di quello che era stato il ducato paterno pari a 1/3 del regno.\nPoco dopo la sua incoronazione Colomanno dovette fronteggiare i problemi derivanti dal passaggio dell'esercito della Prima crociata che attravers\u00f2 l'Ungheria diretto in Terra Santa e Colomanno ne autorizz\u00f2 il passaggio a patto che non arrecassero danno o vi sarebbero state delle rappresaglie. Il primo esercito guidato da Gualtieri Senza Averi arriv\u00f2 ai confini ungheresi l'8 marzo 1096 e pass\u00f2 senza creare problemi, anche l'altro comandato da Pietro l'eremita all'inizio non ebbe problemi fino a che non arriv\u00f2 a Zemun (attuale Serbia) dove scoppiarono dei disordini fra crociati e locali.\nSecondo Alberto di Aquisgrana i crociati assediarono la citt\u00e0 e ne uccisero gli abitanti allontandosi solo quando videro arrivare l'esercito di Colomanno, un terzo gruppo di crociati raggiunse Nitra (attuale Slovacchia) e inizi\u00f2 a razziarla, ma venne disperso dai locali, mentre un altro contingente che devast\u00f2 Mosonmagyar\u00f3v\u00e1r fu scacciato dalle truppe di Colomanno. Colomanno quindi rifiut\u00f2 di l'entrata a un altro gruppo capitanato dal conte renano Emicho, essi ignorarono tale disposizione raggiungendo e assediando Mosonmagyar\u00f3v\u00e1r. In sei settimane Colomanno mise insieme un esercito che riusc\u00ec a dar da fare ai crociati quel che bastava perch\u00e9 la guarnigione di Mosonmagyar\u00f3v\u00e1r fosse in grado di rispondere all'assedio ricacciandoli indietro. Secondo Alberto d'Aquisgrana molti cristiani videro la vittoria ungherese come una punizione di Dio contro i crociati che lungo il cammino avevano compiuto diversi massacri contro gli ebrei, guidati pi\u00f9 dal denaro che dalla giustizia. Altri episodi di saccheggio e abusi vennero perpetrati da tale Folkmar e dal prete tedesco Gottschalk che conducevano una loro disorganizzata Crociata.\nIl primo esercito crociato, propriamente detto, arriv\u00f2 in settembre sotto il comando di Goffredo di Buglione duca della Bassa Lorena, i due si incontrarono a Sopron dove i due raggiunsero un accordo, i crociati potevano passare, ma il fratello minore di Goffredo, Baldovino, doveva restare come ostaggio insieme alla sua famiglia. I crociati passarono, questa volta, pacificamente da una riva all'altra del Danubio e gli ostaggi vennero rilasciati solo quando i crociati passarono la Sava che segnava il confine meridionale del regno. La notizia dell'attraversamento pacifico dei crociati si sparse per l'Europa portando a Colomanno una certa fama.\nCosma Praghese ebbe a scrivere che gli ebrei perseguitati nel resto del continente trovarono un rifugio in Ungheria, Cosma non specifica il numero, ma gli storici ritengono che vi sia stato un discreto flusso migratorio. Colomanno emise diversi decreti e statuti separati, i \"Capitula de Iudeis\", per regolamentare la permanenza degli ebrei, essi, per esempio, non potevano avere schiavi cristiani ne risiedere al di fuori delle diocesi. Secondo diversi storici le leggi, pur volte a separare ebrei e cristiani per preservarne la \"purezza\" emanate da Colomanno giocarono un ruolo minore se paragonate a quelle del XII. Egli per altro non tent\u00f2 di convertire gli ebrei suoi sudditi, mentre tent\u00f2 di farlo con i mussulmani emanando decreti appositi fra cui uno che voleva se un mussulmano aveva ospiti a tavola dovessero mangiare maiale per evitare che potessero seguire le loro usanze in materia di cibo.\nDopo la vittoria che Colomanno riport\u00f2 sui crociati Enrico IV di Franconia, che era stato supportato da Ladislao contro Urbano II, scrisse ad \u00c1lmos dicendogli che il fratello non aveva ottemperato ai propri doveri con l'impero perch\u00e9 preso dai propri interessi, e gli chiedeva di intervenire a suo favore. D'altro canto Colomanno, che era stato un vescovo, appoggiava una politica pi\u00f9 favorevole al pontefice e alcuni storici ritengono che tale decisione possa essere stata influenzata dal fatto che \u00c1lmos avesse intrattenuto per diverso tempo uno stretto rapporto con l'imperatore. In questo senso Colomanno spos\u00f2, nel 1097, Felicia d'Altavilla figlia di Ruggero I di Sicilia e fido alleato del papa, sua sorella Costanza and\u00f2 in sposa a Corrado di Lorena figlio minore di Enrico che si era ribellato al padre raggiungendo le fila del pontefice.\nNello stesso anno Colomanno invase la Croazia, il suo ultimo sovrano, nominale, Petar Sva\u010di\u0107 aveva resistito per anni contro Ladislao, ma cadde nella Battaglia di Gvozd che ebbe luogo proprio nel 1097. Le truppe ungheresi raggiunsero l'importante porto di Zaravecchia, sul Mare Adriatico, minacciati dall'avanzata di Colomanno le citt\u00e0 di Tra\u00f9 e Spalato giurarono fedelt\u00e0 al Doge di Venezia Vitale I Michiel che salp\u00f2 per la Dalmazia. Non avendo flotte adeguate Colomanno cerc\u00f2 l'accordo e lui e Michiel stipularono un trattato, la \"Conventio Amicitiae\" in cui si conveniva che le regioni costiere della Croazia sarebbero state dell'Ungheria, mentre la Dalmazia sarebbe andata alla Repubblica di Venezia. Approfittando dell'assenza di Colomanno \u00c1lmos complott\u00f2 contro di lui ed ammass\u00f2 un esercito quindi il re, di ritorno dalla Croazia, marci\u00f2 verso il suo ducato nel 1098. I due eserciti si incontrarono a Tiszav\u00e1rkony con solo il Tibisco a separarli, infine i due decisero di non ricorrere alle armi spinti dal fatto che i loro comandanti erano tutt'altro che inclini a guerreggiare.\nIl principe Svjatopolk II di Kiev mand\u00f2 suo figlio Jaroslav di Kiev, marito di una delle nipoti di Colomanno, chiedendo aiuto perch\u00e9 lo aiutasse a tenere a freno i governanti delle regioni pi\u00f9 occidentali della Rus' di Kiev. Colomanno assent\u00ec e il suo esercito pass\u00f2 i Carpazi prendendo d'assedio Przemy\u015bl sede di Volodar of Peremyshl (morto 19 marzo 1124), uno dei principi ribelli. David Igorevich, uno dei sostenitori di Volodar, convinse i Cumani ad attaccare gli ungheresi che subirono una netta sconfitta. Sia le Cronache miniate ungheresi sia la Cronaca degli anni passati riferiscono che lo scontro fu un vero e proprio massacro cui lo stesso Colomanno scamp\u00f2 a malapena fuggendo per la valle del San. In quello stesso anno Colomanno si mosse verso la regione della Moravia per prestare aiuto a Svatopluk, duca di Boemia e Otto II, il Nero (morto 18 febbraio 1126) contro Bretislaus II, duca di Boemia (1060circa-22 dicembre 1100). I due si incontrarono presso il fiume Ol\u0161ava dove infine rinnovarono la loro reciproca amicizia, secondo Cosma Praghese.\nAttorno al 1100 Colomanno convoc\u00f2 i magnati perch\u00e9 si sottoponesse a revisione il testo di leggi redatto a suo tempo da Stefano I d'Ungheria, l'assemblea di Tarcal eman\u00f2 diversi decreti che ammorbidirono gli statuti voluti dai predecessori di Colomanno e regolarono diversi aspetti dell'economia. Uno di questi probiva la persecuzione delle \"strigae\", vampiri o mare perch\u00e9 \"non esistono\". La tassazione crebbe sotto il regno di Colomanno segno che i commerci erano fiorenti, tuttavia era proibita l'esportazione di schiavi e cavalli ungheresi.\nNel 1102 Colomanno venne incoronato anche Sovrano della Croazia, il cronista del XIII secolo Tommaso Arcidiacono scrisse che tale incoronazione avvenne per opera di conquista, mentre il manoscritto del tardo XIV secolo Pacta conventa, la cui attendibilit\u00e0 per\u00f2 \u00e8 dubbia, vuole che l'incoronazione fosse il frutto di una conciliazione fra Colomanno e i nobili croati.\nNel 1104 o 1105 Alessio I Comneno organizz\u00f2 il matrimonio fra il proprio erede Giovanni II Comneno e Piroska d'Ungheria, nipote di Colomanno, per impedire che questi stringesse alleanza con Boemondo I d'Antiochia.\nNel 1105 Colomanno invase la Dalmazia ponendo sotto assedio Zara, la pi\u00f9 importante delle citt\u00e0 dalmate, assedio che, secondo la \"Vita del benedetto Giovanni di Tra\u00f9\" egli guid\u00f2 personalmente. L'assedio continu\u00f2 fino a che non venne stipulato un trattato, negoziato da Giovanni di Tra\u00f9, fra Colomanno e i cittadini in cui essi accettavano la sua sovranit\u00e0. Anche Spalato capitol\u00f2 dopo un breve assedio, mentre Tra\u00f9 e Sebenico capitolarono senza opporre resistenza. Secondo la \"Vita di San Cristoforo Martire\" Colomanno sottomise anche il isole di Quarnaro incluse Brazza, Cres, Krk e Arbe e secondo Tommaso Arcidiacono Colomanno garant\u00ec a ogni citt\u00e0 dalmata una \"carta delle libert\u00e0\" per assicurarsi la loro lealt\u00e0, tali libert\u00e0 comprendevano il diritto di eleggere per conto proprio il vescovo e l'esenzione delle tasse da versare al sovrano.\nGli affari dentro e fuori dal regno.\nNel 1105 Colomanno incoron\u00f2 il proprio figlio Stefano II d'Ungheria cosa che caus\u00f2 un'aperta ribellione di \u00c1lmos, questi si rivolse a Enrico IV per avere aiuto, ma poich\u00e9 egli era impegnato a fronteggiare quella del proprio figlio \u00c1lmos torn\u00f2 in patria l'anno seguente. In quello stesso anno fugg\u00ec dal cognato Boleslao III di Polonia e con il suo aiuto riusc\u00ec a prendere la fortezza di Aba\u00fajv\u00e1r, poco dopo Colomanno incontr\u00f2 Boleslao, i due si riappacificarono, Boleslao ritir\u00f2 le truppe ed \u00c1lmos fu costretto a ritirarsi a sua volta.\nIn quello stesso anno Colomanno mand\u00f2 degli inviati al Concilio di Guastalla, indetto da Papa Pasquale II dove essi annunciarono che il sovrano rinunciava alla sua prerogativa regia di nominare i prelati, alcuni storici vogliono che tale atto fosse necessario perch\u00e9 il papato riconoscesse la sua sovranit\u00e0 sulla Dalmazia. Quando scoppi\u00f2 una guerra civile fra Boleslao III ed il fratello Zbigniew di Polonia Colomanno si schier\u00f2 con il primo aiutando a disperedere le truppe dell'altro nel Voivodato della Masovia nel 1107. Nello stesso anno Colomanno aiut\u00f2 Alessio I contro Boemondo che venne sonoramente sconfitto e costretto ad accettare il Trattato di Devol nel 1108.\nIn quello stesso lasso di tempo \u00c1lmos decise di recarsi in Terra Santa ed approfittandosi della sua assenza Colomanno gli requis\u00ec il ducato, gli fu permesso di tenere ci\u00f2 che era di sua propriet\u00e0 e, con il ducato nelle proprie mani, il regno di Colomanno era completamente integro. Al suo ritorno \u00c1lmos fond\u00f2 un monastero a D\u00f6m\u00f6s e quando lo si consacr\u00f2 venne accusato, falsamente secondo le Cronache illuminate, di aver complottato per assassinare il fratello. \u00c1lmos venne quindi posto agli arresti e i due si riconciliarono solo a seguito dell'intervento di alcuni vescovi, \u00c1lmos, scarcerato, and\u00f2 a Passavia e su sua richiesta Enrico V di Franconia invase l'Ungheria cingendo d'assedio Bratislava nel settembre 1108. Anche Svatopluk si mosse attaccando le regioni a nord del Danubio e fu per l'intervento di Boleslao che questi fu costretto a ritirarsi, anche il tentativo di Enrico V di prendere Bratislava fall\u00ec e i due fratelli si riconciliarono per l'ennesima volta sotto la spinta, questa volta, dell'imperatore.\nNel 1112 Colomanno, vedovo, si spos\u00f2 con Euphemia di Kiev, figlia di Vladimir II di Kiev, secondo le Cronache illuminate un paio di anni dopo fu scoperta in flagrante aduleterio e rimandata dal padre.\nNel 1113 Boleslao III che aveva accecato il fratello causandone la morte intraprese un pellegrinaggio presso l'abbazia di Somogyv\u00e1r e i due si incontrarono col\u00e0, entro il 1115 Colomanno scopr\u00ec che il fratello stava ancora cospirando contro di lui e questa volta accecc\u00f2 lui ed il nipote B\u00e8la per assicurare una successione pacifica al figlio. Nella stessa occasione anche diversi sostenitori del fratello patirono delle mutilazioni, le Cronache illuminate vogliono che Colomanno avesse dato ordine di castrare il giovane B\u00e9la, ma che i soldati incaricati non si sentirono di portare a termine il compito e rifiutarono.\nNell'agosto dello stesso anno le flotte del doge Ordelaffo Falier occuparono alcune zone della Dalmazia, ormai per\u00f2 Colomanno era malato e i sintomi riportati dalle cronache fanno pensare a un'otite che diede luogo ad una Encefalite. Colomanno mor\u00ec il 3 febbraio 1116 e venne sepolto presso la cattedrale di Sz\u00e9kesfeh\u00e9rv\u00e1r\nI figli.\nDalla prima moglie Felicita Colomanno ebbe almeno tre figli:\nTornata in patria dopo essere stata ripudiata Euphemia diede alla luce:\nRiconoscimenti.\nConsiderato un eroe nazionale ungherese una sua statua \u00e8 stata posta nel colonnato della Piazza degli Eroi in Budapest."}
{"id": "832320", "revid": "13976", "url": "https://it.wikipedia.org/wiki?curid=832320", "title": "Colomanno d' Ungheria", "text": ""}
{"id": "832321", "revid": "124516572", "url": "https://it.wikipedia.org/wiki?curid=832321", "title": "Movimenti della Terra", "text": "I movimenti della Terra sono una serie di moti simultanei che incidono su diversi aspetti di natura astronomica e climatica sulla vita del pianeta. L'effetto combinato di questi moti sul pianeta \u00e8 stato illustrato nei Cicli di Milankovi\u0107. I movimenti della Terra determinano anche l'alternarsi delle stagioni.\nMoti principali.\nI moti principali della terra sono due: la rotazione attorno all'asse polare e la rivoluzione intorno al Sole.\nMoti galattici.\nAltri movimenti coinvolgono la Terra in quanto fa parte del Sistema Solare, della Galassia e dell'Universo: il moto di traslazione che il Sistema Solare esegue in direzione della costellazione di Ercole; la partecipazione sia al moto di recessione della Galassia, sia alla probabile espansione dell\u2019Universo. La velocit\u00e0 con cui la Terra si muove assieme alla propria galassia \u00e8 di 2,6 Mkm/h."}
{"id": "832324", "revid": "6066", "url": "https://it.wikipedia.org/wiki?curid=832324", "title": "San Ladislao", "text": ""}
{"id": "832325", "revid": "599013", "url": "https://it.wikipedia.org/wiki?curid=832325", "title": "Joachim Mattern", "text": "Alle Olimpiadi di Montr\u00e9al 1976 ha vinto una medaglia d'oro nel K2\u00a0500\u00a0m e una d'argento nel K2\u00a01000, sempre in coppia con Bernd Olbricht."}
{"id": "832327", "revid": "767487", "url": "https://it.wikipedia.org/wiki?curid=832327", "title": "Non \u00e8 vero... ma ci credo (film)", "text": "Non \u00e8 vero... ma ci credo \u00e8 un film del 1952 diretto da Sergio Grieco e tratto da una commedia omonima in tre atti del 1942, scritta da Peppino De Filippo.\nTrama del film.\nIl commendatore Gervasio Savastano \u00e8 tormentato dalla superstizione; i suoi affari non vanno bene e lui ritiene che la colpa sia di un suo impiegato, Belisario Malvurio, cui attribuisce un influsso malefico. Anche in famiglia ci sono problemi: sua figlia Rosina si \u00e8 innamorata di un giovane impiegato, che il commendatore ritiene non all'altezza della ragazza. All'improvviso per\u00f2 in azienda arriva un giovane gobbo, Alberto Sammaria, e con il suo arrivo gli affari cominciano di colpo ad andar bene. Anche la figlia del commendatore sembra aver ritrovato la serenit\u00e0, il giovane di cui era innamorata \u00e8 diventato un lontano ricordo.\nTutto sembra filare liscio, quando Alberto Sammaria confessa al commendatore di essersi innamorato di Rosina, e per questo motivo \u00e8 costretto a dare le dimissioni. Il commendatore \u00e8 disperato, ma trova una soluzione: convince sua figlia a sposare Sammaria. Dopo un'iniziale resistenza, la ragazza si convince; ma un incubo sconvolge i sogni del commendatore: che i suoi nipotini ereditino il difetto fisico di Sammaria. Il matrimonio si celebra, ma il commendatore non riesce ad allontanare i suoi timori e comunica ai ragazzi la sua intenzione di invalidare le nozze; solo a questo punto scopre di essere stato raggirato: Sammaria non \u00e8 altri che il giovane di cui Rosina era sempre stata innamorata e la gobba era solo un artificio per consentirgli di entrare nelle grazie del futuro suocero. Il commendatore cede all'amore dei due giovani."}
{"id": "832329", "revid": "2091899", "url": "https://it.wikipedia.org/wiki?curid=832329", "title": "Triathlon (singolo)", "text": "Triathlon \u00e8 il secondo singolo estratto dall'album \"Dove sei tu\" di Cristina Don\u00e0, pubblicato nel 2003, in cui \u00e8 presente anche la versione remix realizzata da Casasonica, etichetta e studio controllato dai Subsonica.\n\u00c8 proprio il remix scelto dall'etichetta Mescal come veicolo promozionale. Il pezzo viene lanciato in radio e ne viene realizzato un video, diretto da Lorenzo Vignolo, in cui Cristina Don\u00e0 canta insieme a Samuel e dove compaiono Max Casacci dei Subsonica ed Ale Bavo degli LNRipley.\nLe cinque tracce che compongono il singolo, comprendono pure due versioni live di due pezzi della Don\u00e0: \"In fondo al mare\", sempre tratto dall'album \"Dove sei tu\", e \"Goccia\", uno dei brani pi\u00f9 popolari della cantautrice, tratto dall'album \"Nido\"."}
{"id": "832330", "revid": "1652635", "url": "https://it.wikipedia.org/wiki?curid=832330", "title": "Aves", "text": "Gli uccelli (Aves [ sono una classe di dinosauri teropodi (dinosauri aviani) altamente specializzati caratterizzati dalla presenza di becchi sdentati e forcule, code corte con pigostilo, corpi ricoperti di piumaggio e ripieni di sacchi aeriferi, dita anteriori fuse, uova dai gusci duri, metabolismi alti e ossa cave ma robuste. In base a diversi criteri di classificazione, il numero di specie di uccelli conosciute oscilla fra le e le , delle quali almeno 120 si sono estinte in tempi storici.\nGli uccelli hanno ali pi\u00f9 o meno sviluppate; gli unici non forniti di ali sono i moa e gli uccelli elefante, entrambi estinti tra l'XI e il XVIII secolo. Le ali consistono di braccia specializzate, e la maggior parte delle specie riesce a volare. Tra gli uccelli non volatori ci sono i ratiti, i pinguini, e varie specie isolane. Certi uccelli, come i pinguini e gli anseriformi, sono nuotatori specializzati. Altri, come i corvidi e i pappagalli, sono tra gli animali pi\u00f9 intelligenti, capaci d'utilizzare attrezzi e di lasciare in eredit\u00e0 comportamenti non congeniti, in effetti formando una sorta di cultura.\nMolte specie sono migratorie, traversando distanze notevoli annualmente. Gli uccelli sono sociali, comunicando con segnali visuali, richiami, canti, e partecipando in altri comportamenti sociali, inclusi la riproduzione cooperativa, la caccia, la formazione di stormi, e l'assalto cooperativo ai predatori. La maggioranza degli uccelli sono temporaneamente monogami, mentre altri dimostrano comportamenti poligini e (pi\u00f9 raramente) poliandri. Le uova sono solitamente covate e incubate nei nidi.\nGli uccelli sono i tetrapodi pi\u00f9 abbondanti, con circa diecimila specie (la met\u00e0 di esse classificate come passeridi). Vivono in quasi tutto il mondo, variando in grandezza da 5\u00a0cm per il colibr\u00ec di Elena, fino a tre metri per l'uccello elefante. I reperti fossili indicano che gli uccelli propriamente detti ebbero origine durante il Cretaceo, circa cento milioni di anni fa. Ci furono per\u00f2 uccelli primitivi al di fuori dal gruppo Avialae che risalivano sino dal periodo Giurassico. Molti di questi uccelli primitivi, come \"Archaeopteryx\", non erano capaci di volo potenziato, e molti ritenevano tratti primitivi come denti e code lunghe.\nDescrizione.\nGli uccelli sono animali bipedi, alati, omeotermi ed ovipari, specializzati nel volo. Le loro dimensioni variano dai del piccolo e leggero colibr\u00ec di Elena ai dell'uccello elefante, un uccello malgascio estinto inadatto al volo.\nTutti gli uccelli (tranne i moa e gli uccelli elefanti) hanno i due arti anteriori modificati in ali e questa caratteristica permette a quasi tutti gli appartenenti alla classe di volare. Proprio questa capacit\u00e0 ha portato all'evoluzione di particolari adattamenti anatomici, tra i quali si possono citare il sistema digestivo unico ed il sistema respiratorio. La maggior parte degli uccelli \u00e8 dotata di grande intelligenza, e specie come corvi e pappagalli sono considerate tra le pi\u00f9 intelligenti tra gli animali. Molti uccelli sono infatti in grado di modificare ed usare piccoli oggetti per perseguire i propri scopi, ed \u00e8 ormai accertato che in alcune specie vi sia una trasmissione delle conoscenze tra le generazioni. Sono animali socievoli che spesso vivono in colonie, comunicando grazie a segnali di tipo visivo o di tipo uditivo. Spesso partecipano a comportamenti sociali quali caccia e difesa.\nLe caratteristiche comuni a tutti gli uccelli sono:\nDistribuzione.\nSi calcola che al mondo esistano circa specie viventi e che circa 120-130 specie si siano estinte, a partire dal XVII secolo, a causa delle attivit\u00e0 umane; per centinaia di altre l'estinzione \u00e8 avvenuta in tempi pi\u00f9 remoti. Gli uccelli vivono e si stabiliscono per riprodursi nella maggior parte degli habitat terrestri, in tutti e sette i continenti, anche se le zone in cui si ritrova la maggiore diversit\u00e0 di volatili sono le regioni tropicali. Una grande quantit\u00e0 di specie si sono adattate per vivere sia sulla terra che sugli oceani, colonizzando quindi anche l'acqua, come, per esempio, i pinguini. Altre specie, come ad esempio gli uccelli domestici originari delle regioni tropicali, si sono diffuse a causa dell'attivit\u00e0 umana, colonizzando territori in cui prima non erano presenti. Non \u00e8 raro che esemplari di tali specie introdotte si siano ritrovati liberi, dando origine a delle piccole colonie.\nAnatomia.\nGli uccelli hanno sviluppato alcune caratteristiche proprie ed uniche. A differenza dei mammiferi, essi non urinano, ma i nitrati vengono filtrati nei reni ed espulsi dalla cloaca sotto forma di cristalli di acido urico (la parte biancastra degli escrementi).\nL'apparato scheletrico.\nL'apparato scheletrico si \u00e8 evoluto per permettere il volo, inducendo peculiari adattamenti quali la modifica dello sterno, che si \u00e8 appuntito a formare la carena, pi\u00f9 aerodinamica e maggiormente adatta all'inserzione dei potenti muscoli alari. Gli uccelli che posseggono la capacit\u00e0 di volare hanno ossa cave, con delle strutture, simili a puntelli, che le attraversano per renderle pi\u00f9 resistenti. Le cavit\u00e0 ossee sono spesso collegate con i sacchi d'aria, che si sviluppano dai polmoni. Viceversa, le specie che non sono in grado di volare, come i pinguini, hanno solamente ossa non cave. Le ossa cave (o ossa pneumatiche) sono leggere e prive di midollo osseo e questa caratteristica non consente l'emopoiesi (la produzione delle cellule del sangue), funzione riservata al fegato ed alla milza. Perci\u00f2 le eventuali fratture ossee non possono essere riparate. Infine, la superficie della gabbia toracica \u00e8 molto ampia rispetto al corpo dell'animale.\nGli uccelli, paragonati ad altre specie animali, hanno un numero di ossa molto basso e questa caratteristica \u00e8 dovuta al fatto che le loro ossa sono fuse insieme a formare singole ma grandi ossificazioni.\nI volatili hanno anche pi\u00f9 vertebre cervicali di tutti gli altri animali, e questo permette loro una grandissima flessibilit\u00e0 del collo, che consiste di un numero di vertebre che varia da 13 a 25. Le vertebre cervicali sono generalmente eterocerche.\nAltra tipicit\u00e0 degli uccelli \u00e8 il fatto che sono gli unici vertebrati ad avere le clavicole fuse una con l'altra (formando la forcula), o in assenza di questo adattamento, uno sterno rovesciato, per permettere un solido attacco ai muscoli, in particolare ai pettorali, utilizzati per il volo, o per il nuoto, nel caso degli uccelli acquatici. Altro adattamento tipico \u00e8 la forma delle costole, che hanno un profilo uncinato che permette una resistenza maggiore agli sforzi del volo, incastrando questi uncini con quelli delle costole precedenti e successive.\nA livello della zona sacrale si pu\u00f2 notare la presenza di una struttura ossea compatta, derivata dalla fusione di vertebre sacrali, lombari e caudali, definita sinsacro, grazie alla quale viene attutito l'urto causato dall'atterraggio.\nTesta.\nGli uccelli sono dotati di una vista molto sviluppata, la migliore nel mondo animale: gli uccelli da preda, come la poiana, posseggono un'acutezza visiva molto sviluppata che permette una visione a distanza 6-8 volte migliore di quella umana, mentre un gufo riesce a vedere perfettamente nel buio pi\u00f9 assoluto (grazie ad un sistema di amplificazione oculare della luce notturna). Questo adattamento \u00e8 permesso dall'altissima densit\u00e0 di fotorecettori posti nella retina (in media per millimetro quadrato, contro i degli umani), da un gran numero di nervi ottici, da un secondo gruppo di muscoli che controllano gli occhi, assenti negli altri animali e, in alcuni casi, grazie ad una zona dell'occhio che permette una maggiore risoluzione dell'immagine. Molti uccelli, oltre a queste particolarit\u00e0, possono anche captare la luce polarizzata e la radiazione elettromagnetica corrispondente ai raggi ultravioletti (invisibile all'occhio umano in quanto non possiede i fotorecettori sensibili a questa lunghezza d'onda / frequenza). Gli occhi occupano una parte del cranio considerevole e sono circondati da un anello osseo.\nIn correlazione con la testa \u00e8 la presenza del cervello, che ha un peso relativo molto elevato, rispetto alla totale massa dell'animale e confrontato con quello di tutti gli altri animali. Questo implica, ed \u00e8 conseguenza del fatto, che gli uccelli sono tra gli animali pi\u00f9 intelligenti, caratterizzati da processi mentali complessi e avanzati. Tutti gli uccelli, e in particolare quelli migratori, possiedono, all'interno di alcuni neuroni siti in determinati agglomerati (\"nuclei\") del cervello sottilissimi aghi di magnetite in grado di permettere l'orientamento con il campo magnetico terrestre in modo cos\u00ec perfetto da essere funzionale anche per migliaia di chilometri in mare aperto, un luogo notoriamente privo di punti di riferimento.\nBecco.\nIl becco \u00e8 una struttura anatomica esterna degli uccelli usata, oltre che per mangiare, per pulire le penne e le piume, per manipolare oggetti, per uccidere le prede, per ricercare il cibo, per nutrire i piccoli ed interviene, in alcuni casi, anche nel corteggiamento. Ci sono vari tipi di becco, che mostrano diversi adattamenti da parte dei pennuti, avvenuti soprattutto per potersi procurare il cibo in base alle proprie abitudini alimentari. La regione compresa tra gli occhi ed il becco viene detta \"lore\", ed in qualche caso si presenta senza piume e colorata. Il becco \u00e8 composto da una mandibola superiore (o maxillia), e da una mandibola inferiore. Entrambe sono fatte d'osso, spesso cavo o poroso. La superficie esterna del becco \u00e8 ricoperta da una sottile guaina di cheratina, chiamata rhamphotheca. Tra questo duro livello esterno, che ha il compito di fornire protezione al becco, e l'osso vero e proprio, vi \u00e8 un livello vascolare che contiene capillari e le terminazioni nervose. Sulla superficie del becco si trovano due forellini, le narici, che connettono alla parte cava del becco stesso con il sistema respiratorio. In alcune specie le narici sono poste in una struttura carnosa, spesso cerea, posta alla base del becco, chiamata cere. La procellaria e l'albatross possiedono delle guaine esterne, chiamate \"naricorns\", che proteggono le narici. In qualche specie, la punta del becco \u00e8 dura ed \u00e8 formata da tessuto morto usato per compiti che richiedono forti pressioni, come rompere noci o uccidere prede. In altre specie ancora, la punta \u00e8 sensibile, e contiene terminazioni nervose, permettendo all'animale di identificare oggetti, toccandoli. Il becco di molti pulcini possiede anche un piccolo apparato osseo, detto dente d'uovo, che facilita la rottura dell'uovo durante la sua schiusa. Il becco \u00e8 una struttura che deperisce velocemente con il tempo e, soprattutto, con l'utilizzo, ed \u00e8 per questo che cresce costantemente per tutto l'arco della vita dell'animale.\nCome not\u00f2 Charles Darwin durante il suo viaggio alle Gal\u00e1pagos, i becchi degli uccelli si sono evoluti per adattarsi agli scopi ecologici nei quali essi intercorrono. Per questo motivo, per esempio, i predatori hanno becchi ricurvi per strappare la carne delle carcasse delle loro prede, i colibr\u00ec hanno becchi lunghi ed affusolati per arrivare al nettare presente nella parte pi\u00f9 nascosta dei fiori, mentre le spatole hanno un becco con una forma che permette di filtrare l'acqua, procurandosi cibo.\nIl sistema respiratorio.\nIl sistema respiratorio degli uccelli \u00e8 estremamente complesso. Vi sono tre differenti set di organi che intercorrono nella respirazione: i sacchi d'aria anteriori (divisi in inerclavicolari, cervicali e toracici anteriori), i polmoni ed i sacchi d'aria posteriori (toracici posteriori ed addominali).\nI sacchi d'aria (o \"sacchi aeriferi\") posteriori ed anteriori, tipicamente nove, si espandono durante l'inalazione e sono strutture che possiamo trovare soltanto nei volatili. Non hanno un ruolo diretto nello scambio di gas con l'esterno, ma immagazzinano l'aria e si comportano come dei mantici, permettendo ai polmoni di mantenere un volume costante, grazie all'aria fresca che costantemente arriva dai sacchi. L'aria, durante l'inspirazione, entra all'interno del corpo dell'animale attraverso le narici, passando poi nella trachea. Il 75% supera i polmoni, senza entrarvi, e viene incanalata direttamente nei sacchi d'aria, che si estendono dai polmoni e si connettono con le cavit\u00e0 ossee, che vengono quindi riempite di gas. Il restante 25% di aria inalata, viene invece indirizzato direttamente nei polmoni. Durante l'espirazione, invece, l'aria utilizzata fuoriesce dai polmoni, mentre quella inutilizzata passa dai sacchi d'aria ai polmoni. Quindi, durante entrambe le fasi della respirazione, i polmoni di un uccello ricevono costante apporto di aria, fatto di fondamentale importanza in un'attivit\u00e0 dispendiosa come il volo. Questo meccanismo consente ad alcune specie di volare ad altezze inimmaginabili, dove la concentrazione di ossigeno \u00e8 estremamente rarefatta. Alcune oche dalla testa barrata sono state osservate in volo a metri d'altezza. Dal momento che gli uccelli hanno un'alta richiesta metabolica, derivante dal volo, il loro organismo ha una grandissima domanda di ossigeno.\nA differenza dei polmoni dei mammiferi, quelli degli uccelli non hanno alveoli, ma contengono milioni di piccoli passaggi, chiamati parabronchi, connessi l'uno con l'altro dai dorsobronchi e dai ventrobronchi. L'aria fluisce attraverso le pareti dei parabronchi, che hanno la stessa struttura tipica degli alveari, per finire poi nelle vescicole d'aria, chiamate atria, che si proiettano radialmente dai parabronchi stessi. Dalle atria, si sviluppano i capillari d'aria, dove l'ossigeno ed il biossido di carbonio sono scambiati per diffusione, passando nei capillari che trasportano il sangue. Gli uccelli non hanno un diaframma e perci\u00f2 l'intera cavit\u00e0 del corpo funziona come un unico mantice, per muovere l'aria attraverso i polmoni. Per questo motivo, l'espirazione richiede la contrazione muscolare.\nStrettamente legata all'apparato respiratorio \u00e8 anche la produzione di suoni da parte dell'animale. La siringe \u00e8 l'organo, caratteristico degli uccelli, che interviene per questo scopo, ed \u00e8 localizzato alla base della trachea. Il suono viene prodotto grazie alle vibrazioni indotte dal passaggio dell'aria attraverso quest'organo, che permette, in alcune specie, l'emissione di pi\u00f9 tonalit\u00e0 alla volta, producendo vocalizzazioni molto articolate e complesse.\nL'apparato digerente.\nL'apparato digerente degli uccelli \u00e8 provvisto di uno stomaco simile a quello dei mammiferi, il cui compito \u00e8 quello di sciogliere il cibo ingerito mediante l'azione dell'acido cloridrico concentrato e dell'enzima proteolitico pepsina. Essendo sprovvisti di denti, essi dispongono di un secondo stomaco, lo stomaco trituratore o ventriglio, posto tra lo stomaco propriamente detto e il piccolo intestino, la cui funzione consiste nel triturare il cibo vicariando cos\u00ec l'azione dei denti. A tale scopo gli uccelli, spesso, ingurgitano volontariamente piccoli sassi che incamerano nello stomaco trituratore, come del resto facevano i dinosauri, stando alle recenti scoperte.\nApparato riproduttore.\nAnche se la maggior parte degli uccelli maschi non presenta un organo sessuale esterno, tutti hanno due testicoli che, durante la stagione riproduttiva si espandono e diventano attivi nella produzione di sperma. Anche le ovaie degli esemplari femminili si espandono e si attivano anche se si \u00e8 notato che, solitamente, solo l'ovaio sinistro \u00e8 funzionante e quello destro rimane inattivo per attivarsi nel caso in cui il sinistro smetta di funzionare.\nIn alcune specie i maschi non posseggono un organo copulatore. Lo sperma viene conservato nella glomera seminale, che si trova accanto alla protuberanza che interviene nell'atto sessuale, la cloaca. Durante la copulazione, la femmina sposta la propria coda di lato mentre il maschio, ponendosi sul suo dorso, accosta la propria cloaca a quella della femmina, permettendo la fecondazione. L'atto sessuale pu\u00f2 essere spesso molto veloce durando, in alcuni casi, anche meno di mezzo secondo. Lo sperma viene poi conservato nei tubuli dell'apparato riproduttivo femminile per un periodo che, a seconda delle specie, pu\u00f2 variare da una settimana ad un anno. Successivamente le uova vengono fecondate individualmente prima della deposizione. Le uova, e quindi le cellule riproduttive, continuano il loro sviluppo all'esterno del corpo della femmina. Alcune specie, soprattutto di uccelli acquatici, possiedono un fallo che, quando non utilizzato, viene nascosto all'interno della cloaca.\nIl sistema nervoso.\nLa parte pi\u00f9 sviluppata del sistema nervoso \u00e8 quella deputata al controllo del volo, mentre al cervelletto sono demandate le attivit\u00e0 di controllo dei movimenti e degli istinti riproduttivi (corteggiamento, costruzione del nido) e del comportamento in generale. Gli occhi sono ben sviluppati e, a seconda della specie, possono essere posti:\nPenne e piumaggio.\nLe penne sono delle escrescenze epidermiche, tipiche degli uccelli. Vengono considerate le strutture dell'apparato tegumentario pi\u00f9 complesse nei vertebrati. Esse si sviluppano solamente in alcuni tratti ben definiti dell'epidermide degli uccelli, e intervengono nel volo, nell'isolamento termico, nell'impermeabilit\u00e0 e nella colorazione, aspetto di fondamentale importanza nella comunicazione dei volatili. Le penne si formano nei piccoli follicoli presenti nell'epidermide che producono proteine della cheratina. La loro struttura portante \u00e8 composta dal calamo, la parte che permette l'attacco all'ala, e dal rachide, la continuazione del calamo. Al rachide sono attaccate le barbe che, a loro volta, presentano ai lati le barbule. La penna matura degli uccelli \u00e8 una parte morta paragonabile al pelo nei mammiferi. Vi sono due tipi fondamentali di penne:\nLe penne vengono ricambiate periodicamente nel momento in cui una nuova piuma si forma nello stesso follicolo, da cui la vecchia viene espulsa. Il ricambio delle penne di un uccello viene attuato in maniera da non lasciare nuda nessuna parte del corpo e in modo tale da non compromettere il volo. Le penne della coda vengono cambiate a coppie simmetriche proprio per questo motivo. Le piume servono, inoltre, ad isolare il corpo degli uccelli proteggendoli dall'acqua e dalle temperature rigide. Alcune piume delle ali e della coda servono per regolare il volo. Queste hanno precise caratteristiche e sono disposte in punti ben precisi. Alcune specie hanno delle vere e proprie creste di piume sulla testa. Le piume non sono distribuite uniformemente sulla pelle degli uccelli, se non raramente (i pinguini). Nella maggior parte dei casi, le penne crescono in alcune aree specifiche dell'epidermide, chiamate \"pterylae\", anche se vi sono delle zone in cui la crescita non avviene, dette \"apterylae\". La disposizione delle penne, detta \"pteryloghrafia\", varia molto tra le famiglie di uccelli, ed in passato veniva utilizzata per determinare i rapporti evolutivi tra le varie specie. Alcune specie possiedono, sulle ali, particolari penne strutturate in modo tale da permettere la produzione di suoni per stridulazione. Nonostante le piume siano leggere, l'intero piumaggio di un uccello pesa circa tre volte di pi\u00f9 del suo scheletro.\nIl colore assume la funzione mimetica e sessuale, permettendo la distinzione degli individui maschi o femmine. In alcuni casi, tra i due sessi non vi \u00e8 alcuna differenza di colorazione visibile. I colori delle piume sono prodotti dalla presenza di pigmenti, soprattutto melanine (che danno tonalit\u00e0 di colore che variano dal marrone, nero e grigio) e carotenoidi (che determinano i colori rosso, giallo ed arancione). Le melanine danno anche una notevole resistenza aggiuntiva, anche se le penne che contengono questo pigmento sono degradate pi\u00f9 facilmente dai batteri, rispetto a quelle che contengono carotenoidi. Un'altra importante caratteristica che determina il colore \u00e8 la struttura della penna stessa. In questo senso i colori blu e verde della maggior parte dei pappagalli, sono prodotti dall'interazione prodotta dalla riflessione della luce tra differenti livelli della struttura delle piume ed i carotenoidi di colore giallo. L'evoluzione della colorazione \u00e8 strettamente collegata alla selezione sessuale ed \u00e8 stato dimostrato che i pigmenti basati sui carotenoidi si sono evoluti perch\u00e9 sono un segnale di ottimo stato fisico, in quanto essi derivano dalla dieta dell'animale. In alcuni casi, il colore delle penne pu\u00f2 essere modificato o creato grazie alle secrezioni di una speciale ghiandola, tipica degli uccelli, detta dell'uropigio. Queste secrezioni possono anche avere effetti sulla conservazione delle stesse piume, attaccando ed inibendo i batteri che si annidano sulla superficie. Le piume rappresentano l'habitat di molti ectoparassiti, pidocchi e acari. Gli uccelli cercano di mantenere la condizione ottimale delle loro piume bagnandosi in acqua, ricoprendosi di polvere o lisciandole con l'aiuto del becco.\nLe varie teorie sull'evoluzione delle piume si sono basate sostanzialmente su tre punti di partenza:\nLa scoperta di antenati fossili degli uccelli incapaci di volare, ma dotati di penne, ha portato a scartare l'ipotesi che le penne si siano sviluppate esclusivamente per il volo. In passato si pensava che potessero essere un'evoluzione delle squame dei rettili, da cui gli uccelli si sono evoluti. Attualmente vi sono varie obiezioni a questa teoria, la pi\u00f9 importante delle quali afferma che se fosse cos\u00ec, non si spiegherebbe il fatto che le penne degli uccelli odierni si sviluppano dai follicoli. Il numero di piume per unit\u00e0 di area risulta maggiore negli uccelli pi\u00f9 piccoli rispetto a quelli pi\u00f9 grandi, e questo sta ad indicare l'importanza che esse hanno nella regolazione termica, in quanto i primi perdono pi\u00f9 calore, perch\u00e9 hanno una superficie relativamente ampia, in relazione alla loro massa. Questo fatto potrebbe avvalorare la teoria che le piume si siano evolute per regolare la temperatura degli animali, ma non vi sono prove certe.\nQuasi tutte le specie di volatili mutano il piumaggio annualmente, di solito dopo la stagione degli accoppiamenti, e questo tipo di muta, detta \"pre-basica\", forma il \"piumaggio basico\". Molte specie per\u00f2, intraprendono anche una seconda muta, anticipata rispetto alla stagione degli accoppiamenti, conosciuta come muta \"pre-alternata\", che d\u00e0 origine al \"piumaggio alterno\" o \"nuziale\". Questo tipo di piumaggio \u00e8 spesso molto pi\u00f9 chiaro rispetto a quello basico, allo scopo di attirare il partner con cui accoppiarsi, ma pu\u00f2 anche venire utilizzato per nascondersi durante la covata, periodo durante il quale gli uccelli sono molto vulnerabili. Un esempio \u00e8 dato dagli esemplari maschili delle anatre che hanno un piumaggio chiaro e ricco di colorazioni, mostrando un grande dimorfismo sessuale rispetto alle femmine della stessa specie, che viene per\u00f2 mutato in un piumaggio pi\u00f9 pallido, simile a quello delle femmine, quando non si trovano nella stagione degli accoppiamenti. Questo piumaggio, meno appariscente, viene detto \"piumaggio d'eclissi\", e nel periodo di muta dal \"piumaggio nuziale\" al \"piumaggio d'eclissi\" le anatre non sono in grado di volare, in quanto perdono gran parte della penne.\nNel piumaggio possono esserci delle variazioni (sia di tipo ereditario sia non ereditario) molto rare, che vanno perci\u00f2 a comporre un piumaggio anormale o \"aberrante\". Un tipo di piumaggio anormale \u00e8 dato dal leucismo, che include in parte l'albinismo, consistente nella mancanza di pigmenti in alcune parti o nella totalit\u00e0 del corpo. Il melanismo si riferisce invece ad un eccesso di colori neri o scuri. L'eritromelanismo indica, invece, l'eccessiva presenza di melanine rosse o marroni, che variano perci\u00f2 il colore del piumaggio. Le variazioni di colore di un piumaggio, tra cui anche l'albinismo, vengono raggruppate comunque tutte sotto la dicitura di schizocromismo.\nEvoluzione.\nL'evoluzione degli uccelli da antenati teropodi celurosauri ha sempre rappresentato uno dei pi\u00f9 grandi ed affascinanti misteri dell'evoluzione. In pieno dibattito fra sostenitori ed oppositori delle teorie di Darwin, venne trovata nel 1860 in Baviera la prima penna fossile e, poco dopo, lo scheletro dell'animale al quale tale penna era verosimilmente appartenuta. Si trattava del celeberrimo \"Archaeopteryx\", risalente al tardo Giurassico e lungamente considerato quale membro pi\u00f9 arcaico della classe Aves. Tale gruppo monofiletico \u00e8 qualificato dalla presenza di penne omologhe a quelle degli uccelli attuali, tali da permettere all'animale di volare. La struttura scheletrica dell\"'Archaeopteryx\", provvisto di coda ossea e privo di becco, fornisce, gi\u00e0 di per s\u00e9, un'evidente prova del fatto che gli Uccelli discendono da un antenato appartenente ai dinosauri, anche se al tempo di Darwin gli scienziati non furono ancora in grado di stabilire tale collegamento. Solo il fido darwiniano Thomas Henry Huxley mise in relazione lo scheletro di alcuni dinosauri carnivori (teropodi) con quello degli Uccelli, considerandoli, per\u00f2, soltanto dei lontani cugini. Il dromeosauride \"Cryptovolans\" era capace di volo attivo, uno sterno simile a quello degli uccelli attuali e costole con processi uncinati, il che lo faceva pi\u00f9 simile ad un uccello rispetto ad \"Archaeopteryx\", che mancava di queste caratteristiche.\nDopo il ritrovamento di \"Cryptovolans\", alcuni studiosi hanno addirittura avanzato l'ipotesi che i dromeosauri fossero uccelli a tutti gli effetti, i cui membri di taglia maggiore erano inetti al volo.\nAltre scuole di pensiero vorrebbero gli uccelli e i \"Maniraptora\" discendenti dei primi arcosauri come il \"Longisquama\".\nRecenti esami filogenetici hanno dimostrato che gli uccelli sono pi\u00f9 strettamente imparentati con i dinosauri di quanto si pensasse, tanto da ritenere opportuno piazzarli nel sottordine dei teropodi (che fanno parte dei saurischi), dove assieme all'ordine dei \"Crocodylia\" costituirebbero gli ultimi membri esistenti del clade \"Archosauria\".\nEssendo, in accordo a questa analisi, gli uccelli una superfamiglia di Dinosauria, tutt'oggi si dibatte su di un'eventuale unificazione delle classi Aves e Reptilia.\nDinosauri piumati.\nLe penne di tipo moderno, presenti in tutti gli uccelli e in molti dinosauri non-aviari come il \"Caudipteryx\" (collegato ma non direttamente ancestrale ad \"Archaeopteryx\"), hanno uno stelo centrale, la cui parte superiore (rachide) sorregge un vessillo piatto costituito da barbe parallele. Ulteriori ramificazioni perpendicolari alle barbe (le barbule) si incastrano tra loro tramite piccoli uncini, creando una superficie compatta che permette una notevole resistenza all'aria. Si presume che nella linea generante gli uccelli si sia intensificato l'uso degli arti anteriori, gi\u00e0 ben sviluppati in tutti i celurosauri del gruppo dei Maniraptora, ponendo le basi al complesso sistema osseo e muscolare che porter\u00e0 alla modificazione degli arti anteriori in ali, capaci di sostenere il volo attivo. Si precisa che il volo attivo comparir\u00e0 solo successivamente, dato che in questi primi uccelli le penne consentivano un semplice volo planato, tale da permettere facili spostamenti tra i rami degli alberi ed una maggiore velocit\u00e0 nella caccia.\nLo sviluppo embrionale di squame e penne, molto simile nelle prime fasi, e la presenza in entrambi questi annessi di \u03b2-cheratina sono tra le prove che giustificano l'appartenenza di Rettili e Uccelli al gruppo dei Sauropsidi e mostrano come l'evoluzione degli Uccelli sia pi\u00f9 strettamente legata a quella dei Rettili attuali di quanto non sia a quella dei Mammiferi.\nNon \u00e8 granch\u00e9 supportabile l'ipotesi che faceva delle penne strutture primariamente evolutesi per il volo, bens\u00ec pare che queste abbiano avuto all'origine un ruolo di termoregolazione, al pari della pelliccia dei mammiferi. Successivamente, le penne potrebbero aver svolto ulteriori funzioni, ad esempio nella protezione dei nidi o a scopo intimidatorio o nuziale, analogamente a quanto avviene negli uccelli moderni attraverso la selezione di fogge e colorazioni specie specifiche.\nI ritrovamenti di fossili in Asia hanno permesso di ricostruire pi\u00f9 dettagliatamente la filogenesi dei primi uccelli e dei rettili che hanno condotto a loro. Per ulteriori informazioni si veda il dendrogramma dei Saurischia, in particolare a quei rettili gi\u00e0 provvisti di penne primitive come \"Sinornithosaurus\" e \"Microraptor\" (Dromaeosauridae), \"Caudipteryx\" (Oviraptorosauria), \"Beipiaosaurus\" (Therizinosauria), \"Shuvuuia\" (Alvarezsauridae) e \"Sinosauropteryx\" (Compsognathidae), il pi\u00f9 antico rettile piumato oggi noto. Dati i numerosi reperti rinvenuti, soprattutto nei saurischi ma anche in ornitischi, non \u00e8 da escludere che il connubio tra squame e piumaggio (nei suoi diversi stadi evolutivi) sia una caratteristica dell'intero Dinosauria.\nTassonomia.\nBench\u00e9 spesso si usi indicare come uccelli forme direttamente imparentate, quali Archaeopterygiformes, Confuciusornithiformes, Hesperornithes Ichthyornithes dal becco munito di denti, Enantiornithes, in realt\u00e0 i soli veri uccelli (classificati come Neornithes), sono solo quelli attuali pi\u00f9 tutti i rappresentanti del clade Neornithes, dal loro ultimo antenato comune compreso.\nI neorniti (uccelli) sembrano aver evoluto le proprie caratteristiche comuni alla fine del Cretaceo.\nI Neornithes vengono a loro volta divisi in due superordini, Palaeognathae (soprattutto uccelli inetti al volo), e Neognathae.\nA seconda del loro comportamento o habitat, gli uccelli possono venire suddivisi in:\nFilogenetica.\nCladogramma delle parentele degli uccelli odierni, basato su Jarvis, E.D. \"et al.\" (2014) con certi clade nominati da Yury, T. \"et al.\" (2013).\nComportamento.\nL'abilit\u00e0 al volo non \u00e8 una propriet\u00e0 caratterizzante della classe, poich\u00e9 esistono uccelli inetti al volo (ratiti, pinguini, molte specie insulari) ed altri animali volatori (pipistrelli, molti insetti).\nGli uccelli possono praticare monogamia (91% delle specie), poliginia (2%) o poliandria (meno dell'1%). La monogamia pu\u00f2 essere perpetua (come negli psittaciformi) o limitata al periodo riproduttivo. Specie con tendenze monogame perpetue hanno dimorfismo sessuale scarso od assente. Il motivo della predominanza della monogamia fra gli uccelli \u00e8 da ricercarsi nella tendenza del maschio ad occuparsi della prole in misura uguale alla femmina, cosa assai rara fra gli altri animali.\nLa maggior parte degli uccelli \u00e8 diurna ed erbivora, nutrendosi di semi, nettare, germogli o frutta; esistono per\u00f2 anche specie notturne (come i succiacapre o i gufi) e/o carnivore (i gi\u00e0 citati gufi, i rapaci), dove per carnivoro si pu\u00f2 intendere un animale che si nutre di insetti, pesci o d'altri vertebrati.\nAlcune specie di uccelli sono stanziali, rimangono cio\u00e8 nella stessa zona durante tutto l'arco dell'anno: in regioni temperate od inospitali, durante la stagione fredda, molte specie di uccelli tendono a migrare verso climi pi\u00f9 miti, dove nidificare, per poi tornare nel paese d'origine.\nLegami con l'essere umano.\nDa sempre, gli uccelli sono stati un'importante fonte di cibo per l'uomo, sia come uccello vero e proprio, sia come uovo: basti pensare al pollo domestico, alle varie anatre e tacchini, alla selvaggina.\nOltre all'utilizzo per la carne, degli uccelli sono state utilizzate (soprattutto in passato) penne e piume per ornamento o per imbottire materassi, oltre che il guano ricco di nitrati come concime e come componente della polvere da sparo.\nGli uccelli vivi, fino a tempi recenti, hanno trovato impiego presso l'uomo in varie forme: basti pensare al piccione viaggiatore, per secoli utilizzato come messaggero, al piccione fotografo (una tecnica fotografica inventata da Julius Neubronner) o ai rapaci usati in falconeria, od ancora ai cormorani utilizzati dai pescatori mediorientali.\nNella ricerca, polli e piccioni vengono utilizzati come cavie per la biologia e la psicologia comparata.\nGrazie alla loro sensibilit\u00e0 alle tossine, per decenni i canarini hanno fatto da spia per la presenza di gas tossici in trincee e miniere di carbone.\nAncora, molti uccelli vengono abitualmente tenuti in casa come animali da compagnia (si pensi ai pappagalli o ai canarini).\nGli uccelli nella letteratura e nelle arti.\nSimilitudine degli uccelli in poesia.\nLa similitudine degli uccelli con gli esseri umani, gi\u00e0 presente in Omero e in Sofocle (dove gruppi di persone gridano o fuggono come \"stormi d'uccelli\"), \u00e8 un \"topos\" letterario molto significativo in Virgilio e Dante. Virgilio ad esempio l'utilizza nel canto della catabasi di Enea nell'Ade, paragonando le ombre che si affollano sull'Acheronte a \"uccelli a frotte\" che \"fuggono l'inverno oltre il mare verso terre calde\". Il paragone pi\u00f9 celebre di Dante (in cui \u00e8 frequentissima la presenza di questi animali) \u00e8 nel canto di Paolo e Francesca, le \"colombe dal disio chiamate\", che \"con l'ali alzate e ferme al dolce nido / volan per l'aere, dal voler portate\". Nello stesso quinto canto \u00e8 ripetuta la similitudine delle anime con le gru, che \"van cantando lor lai\", e con \"li stornei\", che volano \"nel freddo tempo, a schiera larga e piena\".\nNell'antichit\u00e0 gli etruschi ed i romani divinavano il futuro analizzando il volo degli uccelli, pratica denominata ornimanzia."}
{"id": "832336", "revid": "111433", "url": "https://it.wikipedia.org/wiki?curid=832336", "title": "B\u00fari", "text": "Buri o Tuisto \u00e8 un gigante primordiale della mitologia norrena, nato nel ghiaccio di Ginnungagap al principio dei tempi, dal quale fu liberato dalla vacca Au\u00f0humla. \nFu padre di Borr e quindi progenitore degli \u00c6sir (gli d\u00e8i).\nL'unica fonte documentaria di questo personaggio mitologico \u00e8 l'Edda di Snorri Sturluson nel quale si narra:"}
{"id": "832337", "revid": "1543377", "url": "https://it.wikipedia.org/wiki?curid=832337", "title": "Reptilia", "text": "I rettili (Reptilia , 1768, dal latino \"reptilis\" = \"strisciante\") rappresentarono la prima classe di vertebrati svincolatasi dall'ambiente acquatico e quindi adattata, per le fondamentali funzioni biologiche, alla vita in un ambiente strettamente terrestre. Il numero di specie di rettili attualmente viventi \u00e8 di circa .\nCi\u00f2 \u00e8 dovuto innanzitutto a basilari adattamenti volti ad evitare la disidratazione di uova e animali: la pelle fortemente cheratinizzata e generalmente squamosa, le caratteristiche dell'uovo dotato di guscio \u00e8 in grado di permettere la schiusa a sviluppo avanzato dell'organismo, ed i polmoni maggiormente concamerati di quelli degli anfibi, a compensare l'assenza di respirazione transcutanea.\nLa circolazione \u00e8 doppia e incompleta, anche se nei coccodrilli il cuore ha i due ventricoli completamente divisi internamente, ma riuniti esternamente dal forame di Panizza.\nL'uovo dei rettili.\nL'uovo, telolecitico cio\u00e8 con molte riserve nutritive, che lo fanno schiudere in uno stadio di sviluppo molto pi\u00f9 avanzato di quello degli anfibi, \u00e8 molto simile a quello degli uccelli (uovo di tipo ornitico, caratteristico anche della gran parte dei dinosauri). Al contrario degli uccelli manca di camera d'aria ed \u00e8 generalmente simmetrico, caratteri che si ritrovano invece nei teropodi estinti.\nPresenta:\nLa fecondazione \u00e8 interna e solo dopo di essa l'uovo riceve l'albume e il guscio.\nLo sviluppo dell'embrione avviene in una cavit\u00e0 ripiena di liquido, l'amnios o \"sacco amniotico\": ci\u00f2 permette di proteggerlo dall'essiccamento, dagli urti e dagli sbalzi termici.\nL'uovo dei rettili \u00e8 talmente ben adattato allo sviluppo in ambiente subaereo, che le tartarughe marine devono deporre le uova sulle spiagge.\nAlcuni rettili, e solo tra gli squamati, come ad esempio molti viperidi come le vipere europee e lacertidi come la lucertola vivipara, sono vivipari o ovovivipari.\nClassificazione dei rettili.\nStoria della classificazione.\nDa un punto di vista classico, i rettili includevano tutti gli amnioti tranne gli uccelli e i mammiferi. Quindi i rettili erano definiti come quel gruppo di animali contenente tartarughe, coccodrilli, lucertole, serpenti, anfisbene e tuatara. La definizione scientifica \u00e8 Reptilia (dal latino \"repere\" = \"strisciare\"). Tuttavia, negli anni '80 molti tassonomisti hanno incominciato a insistere che i taxa dovrebbero essere monofiletici; quindi, i gruppi dovrebbero includere tutti i discendenti da una particolare forma. I rettili secondo la definizione riportata sopra sarebbero parafiletici, dal momento che escludono sia i mammiferi sia gli uccelli, nonostante anche questi gruppi si siano originati da un rettile ancestrale. La tassonomia dei rettili, sulla base di ricerche successive agli anni 2000, \u00e8 notevolmente passibile di riscrittura.\nI tre gruppi di Goodrich.\nI termini Sauropsida (\"aspetto da lucertola\") e Theropsida (\"aspetto da bestia\") furono coniati da E.S. Goodrich nel 1916, per operare una distinzione tra lucertole, uccelli e i loro parenti da una parte (Sauropsida) e i mammiferi e i loro parenti estinti (Theropsida) dall'altra. Questa divisione \u00e8 supportata dalla natura dei cuori e dei sistemi circolatori dei due gruppi, pi\u00f9 altre caratteristiche come la struttura dei cervelli. Secondo Goodrich, entrambe le linee evolutive si evolsero da un gruppo basale, i Protosauria (\"prime lucertole\"), che includeva alcuni anfibi paleozoici cos\u00ec come alcuni rettili primitivi.\nIl lavoro di Watson.\nNel 1956 D.M.S. Watson osserv\u00f2 che i primi due gruppi si diversificarono molto presto nella storia evolutiva dei rettili, e cos\u00ec \"spart\u00ec\" i Protosauria di Goodrich tra i due gruppi. Egli interpret\u00f2 inoltre i Sauropsida e i Theropsida in modo da escludere uccelli e mammiferi. Quindi, i Sauropsida includevano Procolophonia, Eosuchia, Millerosauria, Chelonia (tartarughe), Squamata (lucertole e serpenti), Rhynchocephalia (tuatara), Crocodylia, Thecodontia, Dinosauria (esclusi ovviamente gli uccelli), Pterosauria, Ichthyosauria e Sauropterygia.\nQuesta classificazione non fu mai popolare quanto quella proposta da Romer, che divise i rettili secondo la posizione delle \"finestre temporali\", aperture ai lati del cranio poste dietro gli occhi. Queste divisioni erano:\nTutti i gruppi, tranne quello dei Synapsida, vengono inclusi nei Sauropsida. Attualmente, il termine Sauropsida viene considerato comunemente sinonimo di Reptilia.\nTassonomia.\nClassificazione fino al livello di ordine, da Benton, 2015.\nFilogenesi.\nQuesto cladogramma si basa sui tratti morfologici e genetici.\nEvoluzione.\nFin dall'inizio della loro storia, nel Carbonifero superiore (pi\u00f9 di trecento milioni di anni fa), i rettili si divisero in due principali linee evolutive, distinte in base alle caratteristiche del cranio: la sottoclasse degli anapsidi (Anapsida) e quella dei diapsidi (Diapsida).\nAnapsidi.\nGli anapsidi, erano caratterizzati da un cranio compatto e privo di \"finestre\" per l'inserzione dei muscoli della bocca. Tra le forme fossili, da ricordare i piccoli procolofoni, gli acquatici mesosauri e i grandi pareiasauri, dai quali forse hanno preso origine le tartarughe. Nel Mesozoico questi rettili primitivi scomparvero quasi del tutto.\nDiapsidi.\nSempre nel Carbonifero, da alcuni anapsidi specializzati (protorotirididi e captorinidi) prese le mosse un nuovo gruppo, quello dei diapsidi, caratterizzato da un cranio con ampie finestrature per l'inserzione dei muscoli. Questi rettili evoluti presero ben presto il sopravvento, e si diversificarono in una moltitudine di forme che andarono a occupare tutti gli ambienti, compresi mare e cielo. Tra i principali gruppi, si ricordano gli ittiosauri simili a delfini, gli acquatici plesiosauri dal lungo collo, gli arboricoli avicefali, i lepidosauri (comprendenti lucertole, serpenti e tuatara), e gli arcosauri (comprendenti i coccodrilli, i dinosauri e gli pterosauri volanti). Alla fine del Mesozoico, circa 65 milioni di anni fa, un evento catastrofico pose fine al dominio dei rettili, permettendo ai mammiferi, fino a quel momento rimasti \"nell'ombra\", di evolversi e di prosperare.\nOrdini attuali.\nTra gli ordini viventi ricordiamo:\nApparati.\nSistema respiratorio.\nI rettili, a differenza degli anfibi, non respirano attraverso la pelle, ma utilizzano i polmoni.\nSistema circolatorio.\nI rettili, sono dei vertebrati a sangue freddo. Nel loro cuore c\u2019\u00e8 una separazione tra sangue ossigenato, dai polmoni, e quello deossigenato, dai tessuti del corpo\nNuove scoperte.\nNel 2005, Vidal e Hedges, con due articoli su \"Nature\" e su \"Comptes Rendus Biologies\" basandosi sulle mutazioni dei geni codificanti per le proteine, hanno praticamente riscritto la tassonomia della classe, in particolare degli squamati anche se la classificazione sopra riportata, basata sulle somiglianze morfologiche, viene utilizzata tutt'oggi. Tra le scoperte pi\u00f9 paradossali: le iguane sono risultate molto meno antiche di quanto finora ritenuto, la presenza di veleno in lucertole ritenute non velenose, e che il veleno risulta presente da almeno 200 milioni di anni, praticamente coevo ai primi dinosauri."}
{"id": "832341", "revid": "1652635", "url": "https://it.wikipedia.org/wiki?curid=832341", "title": "Amphibia", "text": "Gli anfibi (Amphibia , 1816) sono una classe di animali vertebrati appartenente al \"phylum\" Chordata.\nSono stati i primi vertebrati a colonizzare l'ambiente terrestre (tetrapodi) e come tali hanno avuto in passato una notevole espansione e diversificazione. Rimangono per\u00f2 nella maggior parte dei casi ancora estremamente legati all'acqua; lo stesso nome della classe deriva dalla fusione delle due parole greche \"\u1f00\u03bc\u03c6\u03af\", con il significato di \"doppio\", e \"\u03b2\u03af\u03bf\u03c2\", con il significato di \"vita\". Tale nome \u00e8 dovuto sia al fatto che il ciclo vitale degli anfibi prevede che almeno una parte della vita dell'animale venga trascorsa nel mondo acquatico sia al fatto che la maggior parte delle specie presenta una fase larvale dall'aspetto piuttosto dissimile da quello della fase adulta, alla quale l'animale giunge tramite metamorfosi.\nOrigini ed evoluzione.\nL'origine degli anfibi \u00e8 ancora avvolta nel mistero. La maggior parte dei paleontologi, in ogni caso, pensa che essi discendano direttamente da dipnoi primitivi in grado di respirare utilizzando la vescica natatoria oppure il polmone e pertanto in grado di vivere per periodi pi\u00f9 o meno lunghi sulla terraferma.\nLa diversificazione fra i due gruppi sarebbe avvenuta fra i 416 ed i 360 milioni di anni fa nel periodo Devoniano.\nI candidati pi\u00f9 accreditati come progenitori degli anfibi sono i Sarcopterigi. Il rinvenimento di specie fossili come \"Coelacanthus\" ed \"Eusthenopteron\", infatti, mostra che gi\u00e0 molto tempo prima della comparsa degli anfibi esistevano pesci muniti di appendici simili a zampe; inoltre, osservando fossili di anfibi primitivi, come \"Ichthyostega\" e \"Acanthostega\", appaiono numerosi punti in comune con questi pesci fossili, cos\u00ec come sono riscontrabili numerose omologie a livello biologico, scheletrico ed embrionale fra gli anfibi attuali ed i dipnoi, assieme ai quali vengono raggruppati a formare il clade degli Anamnia.\nAttorno ai 300 milioni di anni fa, nel Carbonifero, gli anfibi si diffusero in tutto il mondo e si diversificarono in un gran numero di forme, divenendo gli organismi dominanti sulla terraferma. Gli anfibi primordiali erano tuttavia abbastanza differenti da quelli attuali.\nTra questi, il pi\u00f9 diversificato era il gruppo dei temnospondili, che comprendeva forme: minuscole, gigantesche, acquatiche, terrestri, corazzate e munite di \"vela\" dorsale. Molti scienziati ritengono che alcune piccole forme di temnospondili poco specializzati possano aver dato origine alle odierne rane e rospi. Il gruppo dei lepospondili, invece, comprendeva solo animali di piccola taglia, alcuni dei quali dall'aspetto serpentiforme.\nLa maggior parte degli studiosi \u00e8 d'accordo nel classificare tutti gli anfibi attuali come parte di un unico gruppo evoluto, i lissanfibi, separato dai due precedenti. La monofilia del gruppo, tuttavia, \u00e8 tutta da dimostrare poich\u00e9 mancano del tutto forme fossili intermedie che possano essere definite \"antenati\" del gruppo. Alcuni pongono i lissanfibi come discendenti dei temnospondili (in particolare del piccolo gruppo degli anfibamidi), altri avvicinano gli anfibi attuali ai lepospondili. La posizione degli attuali apodi, poi, \u00e8 ancora tutta da chiarire.\nAnatomia.\nL'anatomia degli anfibi ne fa distinguere tre tipi principali: gli anuri (greco 'senza coda') come rane, raganelle e rospi, gli urodeli (greco 'coda visibile') come tritoni e salamandre e i gimnofioni (greco 'nudi serpenti') anche detti apodi (greco 'senza zampe') come i cecilidi.\nGli anfibi appartengono ad un gruppo di tetrapodi il cui orecchio si \u00e8 evoluto in modo da percepire i suoni che viaggiano nell'aria. A questo proposito, infatti, la columella \u00e8 diventata un osso pi\u00f9 sottile rispetto a quello dei tetrapodi pi\u00f9 ancestrali ed \u00e8 a contatto con una membrana di pelle detta Timpano, ben evidente sulla testa delle rane. Nell'orecchio interno, inoltre, \u00e8 presente una peculiare struttura sensoriale detta Papilla anfibiorum. La cute degli anfibi \u00e8 ricca di ghiandole ed altamente vascolarizzata. Sono presenti numerose ghiandole mucipare, a volte velenifere, queste spesso associate ad una colorazione vivace della cute (Aposematismo). La bocca degli anfibi \u00e8 munita di piccoli denti che servono per trattenere la preda, che viene inghiottita intera.\nLa pelle periodicamente si stacca durante il periodo della muta e spesso viene ingerita dall'animale stesso. La pelle degli anfibi adulti \u00e8 umida e ben vascolarizzata ed ha una funzione protettiva per l'animale ma anche coadiuvante i polmoni nella respirazione. Essa permette una buona perdita d'acqua per evaporazione, che comunque \u00e8 compensata dagli habitat umidi in cui vivono gli anfibi. Gli arti degli anfibi sono quattro, due anteriori e due posteriori, poco sviluppati ma ben adattati al salto, soprattutto negli anuri. Il tronco corto, la parte posteriore allungata e la mancanza della coda nell'adulto, infatti, fanno s\u00ec che essi siano in grado di compiere balzi anche di un certo rilievo.\nI polmoni non sono molto suddivisi all'interno, quindi lo scambio di gas non \u00e8 molto efficiente, ed essi respirano quasi solo con la pelle (respirazione cutanea ) che quindi deve essere tenuta umida grazie a ghiandole specializzate o con continue immersioni in acqua. Nella famiglia delle salamandre, i polmoni sono non concamerati e allungati. Alcuni urodeli possono non avere polmoni del tutto ma solo branchie esterne. L'apparato circolatorio ha come centro il cuore che ha 2 atri e un solo ventricolo, il sangue si mescola parzialmente. Il cuore degli anfibi \u00e8 a tre tempi, prima il sangue arterioso ossigenato viene sospinto nell'aorta direttamente all'encefalo, il secondo battito spinge nell'aorta sangue misto che va agli organi, il terzo contenente sangue \"sporco\" va verso la pelle e gli eventuali polmoni o branchie esterne. Dunque la circolazione sanguigna \u00e8 doppia, perch\u00e9 il sangue passa due volte per il cuore durante un ciclo completo, e incompleta, perch\u00e9 nell'unico ventricolo del cuore il sangue venoso (ricco di anidride carbonica / deossigenato) proveniente dai tessuti del corpo si mescola con quello arterioso (ricco di ossigeno / ossigenato) che arriva dagli organi respiratori.\nL'apparato digerente finisce con un canale chiamato cloaca attraverso cui vengono espulsi anche gli scarti dell'apparato escretore e i gameti delle gonadi dell'apparato riproduttore.\nCiclo vitale.\nLa riproduzione \u00e8 legata all'acqua nella maggior parte delle specie. La riproduzione \u00e8 sessuata. Negli anfibi a riproduzione acquatica, le uova sono prive di guscio e avvolte da un materiale gelatinoso, quindi devono essere deposte in acqua, le uova a contatto con l'acqua aumentano di volume. La fecondazione \u00e8 esterna: il maschio sale sul dorso della femmina e feconda le uova man mano che questa le depone, negli organismi pi\u00f9 evoluti la riproduzione pu\u00f2 essere anche interna. Le uova fecondate si sviluppano in seguito in larve acquatiche chiamate girini, attrezzate di una coda ondulante per la locomozione, branchie esterne, un lungo apparato digerente e un picco corneo con cheratinizzazione variabile a seconda della dieta erbivora o carnivora del girino. La metamorfosi \u00e8 graduale e comporta modificazioni nell'apparato digerente, la comparsa di zampe e polmoni, la scomparsa delle branchie e, negli Anuri, della coda. In alcuni urodeli si \u00e8 persa, durante l'evoluzione, la metamorfosi.\nL'axolotl \u00e8 una specie di salamandra, in cui gli esemplari conservano caratteristiche larvali anche allo stato adulto. Questo fenomeno \u00e8 chiamato neotenia. Se a questi animali viene iniettata tiroxina, (l'ormone della crescita tipico di tutti i vertebrati), lo sviluppo si completa con la perdita delle caratteristiche larvali menzionate e l'adozione di una vita terrestre. Numerose salamandre sono neoteniche, e alcune lo possono essere facoltativamente quando le condizioni ambientali scoraggiano lo sviluppo completo degli animali.\nUn altro caso di salamandra neotenica \u00e8 il proteo (\"Proteus anguinus\"), il quale, anche se trattato con tiroxina, non completa la metamorfosi.\nAnfibi a rischio.\nLe specie appartenenti agli anfibi sono tra le pi\u00f9 minacciate. Si calcola che delle 85 specie europee il 60% circa sia in rapido declino come numero di esemplari e la situazione italiana sarebbe tra le pi\u00f9 gravi dal momento che l'Italia ospita un maggior numero di specie complessivo.\nRecenti studi hanno scoperto una relazione stretta fra il calo dell'ozono nella stratosfera e la diminuzione di alcune specie di anfibi. I raggi ultravioletti B si sono rivelati notevolmente dannosi per gli esseri viventi visto che alterano il patrimonio genetico. Alcune specie viventi sono in grado di riconoscere e distruggere le strutture del DNA danneggiate.\nAltre specie di anfibi, invece, sono in pericolo di estinzione perch\u00e9 non producono sufficienti quantit\u00e0 di fotoliasi e quindi godono di una minore protezione all'esposizione dei raggi solari.\nI raggi UV incidono negativamente, sulle possibilit\u00e0 di sopravvivenza degli anfibi, attraverso varie modalit\u00e0:\nOltre a questa nuova causa di pericolo per la sopravvivenza degli anfibi, questi ultimi sono minacciati prevalentemente dalle seguenti cause di alterazione ambientale:\nIn Italia, i due rospi pi\u00f9 diffusi, il \"Bufo bufo\" e il \"Bufotes viridis\" si possono considerare a rischio a causa della loro abitudine di ritornare al sito riproduttivo. Questo trasferimento li porta ad attraversare strade e quindi a venire investiti dagli automobilisti. Si sono attivati gruppi di volontari per rimediare a questo problema.\nTassonomia.\nLa sottoclasse Lissamphibia, che comprende gli anfibi viventi, viene suddivisa in tre ordini, per un totale di 8373 specie:"}
{"id": "832342", "revid": "1573940", "url": "https://it.wikipedia.org/wiki?curid=832342", "title": "Peter Bischof", "text": "Ha vinto una medaglia di bronzo a Montr\u00e9al 1976 nel K4\u00a01000\u00a0m."}
{"id": "832347", "revid": "104458", "url": "https://it.wikipedia.org/wiki?curid=832347", "title": "Saslong", "text": "La Saslong (dal ladino \"Saslonch\") \u00e8 una pista da sci che scende dai piedi del Sassolungo in Val Gardena del comprensorio sciistico del Dolomiti Superski, partendo dalla localit\u00e0 Ciampinoi fino al paese di Santa Cristina Valgardena, collegata al carosello sciistico del Gardena Ronda anche grazie al collegamento funicolare del Gardena Ronda Express.\nStoria.\nLa pista Saslong \u00e8 stata realizzata nel 1968 in occasione dei campionati mondiali di sci alpino 1970, ospitati in Val Gardena, ed \u00e8 oggi tra le pi\u00f9 classiche del circuito di Coppa del Mondo di sci alpino. Dal 2002, oltre alle gare di discesa libera, la pista ospita anche quelle di SuperG.\nNegli anni, su questa pista, hanno vinto tutti i pi\u00f9 grandi discesisti, inclusi Bernhard Russi, Peter M\u00fcller, Franz Klammer, Pirmin Zurbriggen e Kristian Ghedina. Come spesso succede per le piste sede di gare di discesa libera, anche la Saslong \u00e8 stata teatro di un elevato numero di infortuni.\nTracciato.\nLa pista parte dai 2.249 metri del Ciampinoi e arriva, dopo 3.446 metri, a Santa Cristina Valgardena, nella zona C\u00ebsa Ruacia a 1.410 metri con un dislivello totale di 839 metri. La pista ha una pendenza media del 24% e massima del 56,9%.\nDal cancelletto di partenza ci si lancia subito con una pendenza del 50% verso il salto dello \"Spinel\", il punto pi\u00f9 ripido della Saslong (56,9%), quindi una compressione e un tratto in leggera salita conducono al \"Saut dl Moro\" e al salto del \"Looping\", quest'ultimo ridimensionato rispetto al passato a causa delle numerose cadute; segue un lungo tratto di scorrimento di circa 500 metri a bassa pendenza, spesso decisivo per le sorti della gara, che porta al salto del \"Sochers\". Atterrati dal salto, una combinazione sinistra-destra-sinistra porta ai \"Muri di Sochers\" (55,95%), che immettono in un ulteriore tratto di scorrimento, dove si tocca la punta di velocit\u00e0 della pista (130\u00a0km/h). Di qui si arriva al punto pi\u00f9 famoso e spettacolare della Saslong: le \"Gobbe di Cammello\" (\"Kamelbuckel\"), una serie di tre dossi in cui si pu\u00f2 arrivare a saltare anche 60 metri. Il tracciato porta, dopo la fondamentale \"Curva del Lago\" (\"See-Kurve\"), all'entrata dei \"Prati di Ciaslat\" (\"Ciaslat-Wiese\"), quattro curve molto impegnative in rapida successione, su un fondo con diverse ondulazioni; si giunge infine al salto di \"Nucia\" e al tratto finale di puro scorrimento, caratterizzato dal \"salto del Tunnel\" (\"Tunnelsprung\") e dallo \"schuss\" finale.\nIl tracciato termina con l'arrivo a Santa Cristina, passando prima accanto al Castel Gardena.\nPodi.\nSi riportano i podi relativi alle massime competizioni internazionali disputati sulla Saslong.\nCollegamenti esterni.\n "}
{"id": "832349", "revid": "768068", "url": "https://it.wikipedia.org/wiki?curid=832349", "title": "Osteichthyes", "text": "Il gruppo Osteichthyes o pesci ossei (Teleostei secondo una classificazione ora non pi\u00f9 utilizzata) rappresenta la maggior parte dei pesci viventi conosciuti.\nDescrizione.\nA differenza dei pesci cartilaginei (condroitti), gli \"osteitti\" possiedono uno scheletro osseo che si viene a formare per ossificazione dello scheletro embrionale cartilagineo. Si riconoscono anche per una maggiore simmetria sull'asse orizzontale rispetto ai pesci cartilaginei, in particolare per quanto riguarda la posizione della bocca (terminale) e della pinna; questi vivono, oltre che nelle acque marine (come i condritti), anche nei bacini ad acqua dolce. La respirazione avviene attraverso le branchie, le cui fessure sono coperte da opercolo. Possiedono l'organo della linea laterale per percepire onde sonore collegato all'apparato di Weber, elettrorecettori per percepire onde elettromagnetiche, scaglie cosmoidi embricate. Hanno inoltre una vescica natatoria, una camera d'aria a funzione idrostatica che permette loro, acquistando o perdendo gas, di salire o scendere nell'acqua. &lt;br&gt;\nLa loro et\u00e0 si misura attraverso l'analisi delle otoliti presenti nei canali semicircolari dell'orecchio interno.\nClassificazione.\nIn molti sistemi di classificazione, gli osteitti sono parafiletici con i vertebrati terrestri. Questo perch\u00e9 l'antenato comune pi\u00f9 recente di tutti gli osteitti include i tetrapodi tra i suoi discendenti. Gli attinotterigi (pesci con pinne a raggiera) sono monofiletici. Le classificazioni pi\u00f9 corrette, data l'inclusione dei sarcotterigi nel gruppo tassonomico degli osteitti, includono anche i tetrapodi tra gli osteitti. La maggior parte dei pesci ossei appartiene alla classe attinotterigi e attualmente vi sono solo otto specie viventi di sarcotterigi, tra cui il Celacanto. Tradizionalmente, i pesci ossei sono sempre stati classificati come classe dei vertebrati, con attinotterigi e sarcotterigi come sottoclassi. Tuttavia alcuni studi recenti hanno elevato gli osteitti al grado di superclasse, con attinotterigi e sarcotterigi come classi."}
{"id": "832353", "revid": "125723881", "url": "https://it.wikipedia.org/wiki?curid=832353", "title": "I cavalieri che fecero l'impresa", "text": "I cavalieri che fecero l'impresa \u00e8 un film del 2001 diretto da Pupi Avati che narra una storia di fantasia sulle avventurose gesta che portarono la sacra Sindone in terra di Francia.\nTrama.\nMonastero di St. Denis, 1272. Il frate Giovanni da Cantalupo va a fare visita alla tomba di Luigi IX di Francia, detto il Santo, per narrare al defunto la storia dei cinque cavalieri che portarono a compimento l'impresa che a lui fu affidata dal re durante l'ottava crociata.\nIl frate, inviato da re Luigi nel regno di Prete Gianni, apprende che per trovare una preziosa reliquia, il sudario di Ges\u00f9 Cristo deposto dalla croce, deve cercare \u201ccolui che cuoce sui sassi il pane del re\u201d.\nNel frattempo, nel castello di Clarendon, in Inghilterra, Ugo di Clarendon racconta al figlio Simon che Guglielmo di Sonnac, Maestro del Tempio, colpito a morte a Mansura durante la precedente sfortunata crociata, nella sua agonia gli affid\u00f2 un terribile segreto che doveva assolutamente essere riferito al re Luigi. Ugo, guidato verso la salvezza dal re francese, non ebbe per\u00f2 il coraggio di riferirgli quell'incredibile segreto. Poich\u00e9 \u00e8 stata intrapresa la nuova crociata, il signore di Clarendon ha ora messo per iscritto quel segreto per far finalmente sapere a Luigi IX qualcosa di incommensurabile che potr\u00e0 valergli gloria eterna anche nel caso di mancata vittoria e affida la missiva al giovane figlio che, rivestito delle sue armi di cavaliere, dovr\u00e0 portarla al re, accampato davanti a Tunisi.\nIntanto, nell'accampamento francese a Tunisi, re Luigi IX, affetto da dissenteria, \u00e8 arrivato alla fine dei suoi giorni. Dopo la sua morte, mentre vengono prelevate le sue reliquie per essere in seguito portate in Francia, frate Giovanni cena insieme a Jean de Cent Acres. Jean racconta di essere stato fatto cavaliere dal re perch\u00e9 ogni giorno, da quando il sovrano francese ormai non riusciva pi\u00f9 a mangiare altro a causa della dissenteria, gli portava il pane dei bracconieri, cos\u00ec chiamato perch\u00e9 cotto alla maniera dei cacciatori, su sassi roventi tolti dal fuoco. Giovanni comprende che Jean \u00e8 l'uomo indicatogli da Prete Gianni, ma, mentre cerca di rivelare al giovane che \u00e8 lui il cavaliere designato ad una grande impresa, questi non gli d\u00e0 ascolto e se ne va.\nMentre Simon, ignaro della morte del buon re, intraprende il suo viaggio e si trova ormai tra alte montagne, in un villaggio, un giovane fabbro, Giacomo d'Altogiovanni, nella fucina del mastro Rolando dal Gesso, sta portando a termine una spada da consegnare a un misterioso cavaliere il giorno di Sant'Aureliano. Il padrone, volendo metterlo a parte del segreto per creare una spada invincibile, lo conduce in un'oscura grotta e lo inizia a un'arte diabolica facendogli ripetere il Padre Nostro al contrario davanti a un crocefisso capovolto. Di ritorno dalla grotta, Rolando, dopo aver lasciato il discepolo celato tra le frasche, viene fatto prigioniero con l'accusa di aver invocato il demonio. Giacomo assiste di nascosto all'esecuzione del maestro, bruciato vivo all'interno di un forno, per poi tornare nella grotta e temprare la spada secondo le istruzioni del maestro.\nIntanto, nella stessa contrada, due cavalieri, Vanni delle Rondini e suo cugino Ranieri di Panico, si allenano a combattere e Ranieri si complimenta col parente per la sua bravura con le armi; l'unica cosa che gli manca \u00e8 una buona lama che non si spezzi mai.\nI soldati francesi, di ritorno da Tunisi, giungono nelle terre controllate dal conte di Panico, padre di Ranieri, che, pur essendo un bigotto, \u00e8 a capo di una banda di taglieggiatori chiamata \u201cLupi Rapaci\u201d. Arrivati ad un castello vengono a sapere dall'unico sopravvissuto che per attraversare il valico devono avere il permesso del conte. Jean de Cent Acres e il suo comandante si presentano al padre di Ranieri e, nonostante l'opposizione del figlio, desideroso di confrontarsi in armi con i francesi, riescono ad ottenere il permesso di passare a condizione di far sostare le reliquie di re Luigi nel vicino monastero al fine di impetrare miracoli.\nIntanto Vanni, giunto alla bottega di Rolando, ne constata l'abbandono e la distruzione che vi aleggiano e cerca di capire cos'\u00e8 accaduto. All'improvviso gli si para dinanzi Giacomo con la spada pronta come promesso. Prima di dargliela per\u00f2, il giovane fabbro riesce a strappare al cavaliere la promessa di proteggerlo a tutti i costi se la spada sar\u00e0 di suo gradimento. Subito dopo Giacomo viene catturato, ma Vanni prontamente lo libera facendo strage delle guardie con la potente spada.\nNel mentre, Ranieri si reca ad un convento di suore per avvisarle del fatto che ci sar\u00e0 una messa in suffragio del re dei Franchi e, sapendo dell'arrivo di una novizia, si introduce con la forza nel convento deciso a coglierne la verginit\u00e0. In quel momento giunge, in cerca di ospitalit\u00e0, anche Simon e le suore lo pregano di aiutare la giovane braccata da Ranieri. Nella lotta che ne segue, Ranieri trova la lettera di Ugo di Clarendon nella tasca di Simon e, tenendolo bloccato, la fa leggere ad una suora. Venendo a sapere della Sindone, Simon approfitta di un momento di distrazione di Ranieri e cerca di recuperare la lettera, ma viene a trovarsi in un punto privo di assito del pavimento, scivola da una trave e precipita per diversi metri, dando modo a Ranieri d'impadronirsi della preziosa lettera.\nNel frattempo Vanni, con l'aiuto di Giacomo, diventato suo scudiero, si prepara per una missione mercenaria: recuperare da un villaggio l\u00ec vicino alcuni oggetti di valore sottratti ad una chiesa. Nonostante i villici rivendichino il legittimo possesso dei preziosi, il cavaliere massacra un uomo che gli ha fatto resistenza e recupera gli oggetti.\nNel monastero in cui sostano le reliquie di re Luigi, la suora che ha assistito alla lotta tra Ranieri e Simon cerca di parlare con i monaci, ma, a causa della ressa dei fedeli, non riesce a farsi sentire. Trovato in disparte Giovanni da Cantalupo rivela a lui la gravit\u00e0 di ci\u00f2 che ha letto nella lettera di Clarendon.\nRanieri, rincontratosi col cugino, mostra la lettera a Vanni tentando di convincerlo a partire con lui per portare la sacra tela in Francia e riceverne gloria e potere. Il cugino \u00e8 scettico sulla possibilit\u00e0 di una riuscita e non vuole partire, cos\u00ec Ranieri gli rivela che \u00e8 ricercato dal padre per aver massacrato un arciprete.\nNella stessa notte, Giovanni da Cantalupo giunge nell'accampamento dei soldati francesi che stanno scortando le ossa di Luigi IX a Parigi per trovare Jean de Cent Acres e andare con lui al convento dove si trova Simon, ferito gravemente dalla caduta ma ancora vivo. Qui, il giovane inglese viene a sapere che il re \u00e8 morto molti mesi prima e Giovanni chiede al giovane se \u00e8 vero che nella lettera del padre \u00e8 scritto che la pi\u00f9 santa reliquia della cristianit\u00e0 \u00e8 celata dai nemici del re in una localit\u00e0 sconosciuta del ducato di Tebe. Simon conferma la notizia e viene a sapere che la lettera \u00e8 ora nelle mani di uomini senza Dio che cercano solo un tornaconto personale. Per questo motivo, seppur gravemente ferito e morente, Simon chiede a Jean di partire con lui alla ricerca di questi uomini.\nIl mattino seguente, Vanni, Ranieri e Giacomo giungono in un monastero per chiedere ospitalit\u00e0 per la notte e come garanzia mostrano la missiva indirizzata al re di Francia. Stranamente il loro arrivo \u00e8 accompagnato da una scossa di terremoto, e quando giungono nel refettorio, dove si trovano tutti i frati, prende subito la parola un vecchio frate cieco che nutre forti dubbi nei riguardi dei cavalieri perch\u00e9 se sono alla ricerca di una cosa cos\u00ec pura e sacra non dovrebbero essere accompagnati da oscuri presagi. Il cieco domanda in quanti sono alla ricerca della sacra tela e Vanni afferma che sono in due, ma il frate sente la presenza di un'altra persona l\u00ec con loro, e con meraviglia di tutti i presenti, si dirige nel punto in cui si trova accucciato Giacomo, timoroso e impaurito dal servo di Dio che, anche se condannato ad un'eternit\u00e0 di tenebre a causa della cecit\u00e0, riesce a vederlo. Il frate chiede al fabbro se \u00e8 stato battezzato e, dopo averne avuto la conferma, gli dice di farsi il segno della croce per dimostrarsi innocente. Purtroppo il giovane non ci riesce perch\u00e9 ormai \u00e8 dominato da Satana e comincia a piangere. Il cieco dunque ordina che i due cavalieri lascino il convento la notte stessa, mentre Giacomo sar\u00e0 consegnato alle autorit\u00e0 per essere interrogato.\nJean e Simon viaggiando lungo la costa si rifugiano per la notte in una grotta. Ormai in punto di morte, Simon confida gli ultimi segreti a Jean che dovr\u00e0 proseguire da solo in questo viaggio: molti uomini al seguito di re Luigi IX sono legati da tempo ad una setta eretica stanziata in Grecia che usa la Sindone per riti blasfemi e che capo della setta \u00e8 Amaury De La Roche, il favorito del re. Infine, in ultimo sforzo, Simon parla di una principessa monca di una mano e di un piede e quindi si accascia. Mentre Jean piange l'amico, entra nella grotta un uomo che, mentre un altro lo tiene sotto tiro con arco e freccia, gli pone una serie di domande e poi lo conduce in casa sua portando anche il corpo esanime di Simon. Dopo aver posto una pecora appena uccisa sul petto di Simon, passano la notte in preghiera e la mattina dopo, miracolosamente, Simon si risveglia come se fosse solo addormentato. Dopo aver capito che colui che li ha ospitati non \u00e8 un semplice pastore ma anche un taumaturgo, lo ringraziano e ripartono alla ricerca dei ladri della lettera. Ma prima il pastore strappa a Simon la promessa di essere umile e misericordioso con chiunque e soprattutto con i suoi nemici. Finalmente, dopo lungo peregrinare, scorgono Ranieri solo, con tre cavalli al seguito, che attraversa un ponte. Jean carica la balestra per ucciderlo, ma Simon decide di mettere subito in pratica la sua promessa e si avvicina al nemico senz'armi. Ranieri lo minaccia di morte non appena lo riconosce e gli intima di non avvicinarsi. Simon si mette in ginocchio e gli promette di restare cos\u00ec finch\u00e9 non accetter\u00e0 le sue scuse. Il cavaliere di Panico si allontana, ma a notte ritorna, cercando di capire come mai Clarendon non ha combattuto per riprendersi la lettera e gliela rid\u00e0 indietro perch\u00e9 ormai non sa che farsene. Infatti suo cugino Vanni \u00e8 stato condannato a morte insieme a Giacomo poich\u00e9 ritenuto colpevole di aver evocato il diavolo insieme al suo scudiero. Ranieri \u00e8 intenzionato a salvarli e i due cavalieri si uniscono a lui. Il mattino dopo i tre riescono a strappare Vanni e Giacomo dal patibolo e a scappare. Mentre Vanni sutura la ferita del cugino gli altri due cavalieri si mettono in viaggio per la Grecia, ma subito si ritrovano nei guai: i soldati del signore che aveva condannato Vanni e Giacomo a morte e che ora cercano i fuggitivi li attaccano e Jean viene catturato. Simon si rincontra con Ranieri, Vanni e Giacomo e insieme riescono a salvare il loro compagno d'armi. Decidono quindi di proseguire insieme il viaggio verso Tebe, ma Giacomo, avendo rinnegato Cristo, dovr\u00e0 assoggettarsi alla condizione di servo.\nDopo aver subito, durante il sonno notturno, un nuovo attacco da parte dei soldati locali ed essere scampati grazie a Giacomo che dormiva in disparte, i cavalieri incontrano un giovane monaco che li conduce ad un monastero sul mare, sorto proprio per dare assistenza ai crociati nei loro viaggi da e per la Terra Santa. Qui fanno la conoscenza di Delfinello da Coverzano, il monaco che trasportava un tempo i soldati su una nave ormai diventata relitto, e un vecchio cavaliere in fin di vita il quale confida loro che il solo modo per trovare la principessa monca che li guider\u00e0 verso la Sindone \u00e8 attenderla sulla strada di Kiritis, vicino a Tebe, poich\u00e9 ella ci passa ogni ultimo venerd\u00ec del mese per andare non si sa dove. Cos\u00ec i cinque uomini, con l'aiuto di Delfinello e grazie alla maestria di Giacomo, rimettono a nuovo la nave e prendono il largo. Ormai in viaggio, Delfinello inizia a prima a sospettare e poi a convincersi che Giacomo \u00e8 preda del demonio. Vanni non crede che il suo scudiero sia posseduto, ma Delfinello insiste affermando che se lui rimarr\u00e0 con i cavalieri, l'impresa sar\u00e0 destinata a fallire. Con un tranello, Giacomo viene attirato nella stiva e ingabbiato in una rete per pescatori, per essere esorcizzato. Tra urla sovraumane e lamenti, il monaco procede con il rito e l'esorcismo va avanti tutta la notte lasciando Giacomo in stato di trance.\nPresa terra, i cavalieri salvano la vita ad un greco inchiodato ad un albero per una mano e, dopo averlo portato sulla nave e aver ripreso a navigare lungo la costa greca, vengono a sapere da lui che i cavalieri traditori del re Luigi IX avevano fatto costruire proprio sotto Tebe un labirinto pieno di cunicoli in cui nascondere tutti i tesori depredati a Bisanzio, tra cui una sacra reliquia. Giacomo, intanto, finalmente tornato in s\u00e9, apprende da Vanni che gli altri hanno deciso di liberarlo solo al ritorno dall'impresa. Approdati finalmente in Beozia, il greco scompare misteriosamente e i cavalieri non sanno come procurarsi i cavalli per raggiungere Tebe.\nLa notte cala velocemente e, mentre Simon fa il suo turno di guardia, torna il greco che afferma di essere andato in avanscoperta per cercare un modo di arrivare alla strada di Kiritis senza imbattersi nei soldati e di aver tracciato la via, ma non appena Simon abbassa la passerella per farlo salire a bordo, tradisce la fiducia accordatagli e la nave viene assalita dai soldati. Colti di sorpresa, i cavalieri e il monaco vengono sopraffatti e legati. Giacomo, liberato in tempo da Vanni, uccide due soldati scesi a controllare la stiva e poi anche il greco, ma alla fine deve uscire in coperta per evitare che i suoi amici siano decapitati. Il diversivo, per\u00f2, ha dato modo a Vanni di staccare un chiodo sporgente dalla murata della nave e ad usarlo per liberare s\u00e9 stesso e gli altri. Mentre i soldati si contendono le armi dei cavalieri, questi li assalgono uccidendoli tutti. Il mattino dopo, sotterrati i morti e appropriatisi dei loro cavalli, partono alla ricerca della strada per Kiritis insieme a Giacomo ormai libero dal maligno e nominato dagli altri cavaliere, come riconoscenza per averli salvati.\nDopo aver finalmente trovato la strada per Kiritis, si appostano l'ultimo venerd\u00ec del mese sul ciglio della strada, nascosti da alti cespugli e finalmente vedono passare su un carro la principessa monca. Seguendola si ritrovano in un piccolo cimitero fuori citt\u00e0 dove c'\u00e8 l'entrata per il labirinto. Trovata la cripta dove \u00e8 celata la santa reliquia, osservano di nascosto Amaury De La Roche con alcuni suoi uomini e la principessa compiere empi riti davanti alla Sindone. Non appena vanno via, Giacomo riesce ad aprire il cancello della cripta e a scardinare la porta del tabernacolo in cui \u00e8 custodita la santa tela. Simon afferma che l'unico che pu\u00f2 toccarla \u00e8 Jean, poich\u00e9 molti segni inviati dal cielo l'hanno reso degno di tale privilegio. Fuggiti via con la Sindone avvolta intorno al petto di Jean, tornano a bordo della nave sani e salvi, con la commozione di Delfinello alla vista della tela.\nTornati da Giovanni da Cantalupo, insieme a lui si recano in Francia dove Jean si rivolge al suo comandante per sapere a chi possa essere affidato il sacro lino. Per il trasporto della tela a Parigi viene designato Goffredo di Charny, un nobile francese vicino alla corona, ma quando s'incontrano con lui e stanno per rivelare i nomi dei traditori della corte di Francia, Jean, Simon e Giovanni vedono sopraggiungere Amaury de La Roche con i suoi uomini. Sebbene il nobile e il comandante di Jean affermino che Amaury si trovi l\u00ec solo per precauzione, i tre uomini comunicano che, non avendola con loro, consegneranno la tela il giorno dopo. Tornati indietro, capiscono ormai di essere stati traditi e, subito dopo aver messo in salvo Giovanni quale custode della verit\u00e0, decidono di affrontare la sorte e vanno a consegnare la Sindone al signore di Charny e al suo seguito. Non appena si ritirano con la speranza di poter far ritorno alle proprie terre, i cinque cavalieri si ritrovano circondati da centinaia di uomini, mandati dai traditori del re, pronti a metterli a tacere per sempre. Raccogliendo tutto il loro ardimento e dopo essersi fatti giuramenti di amicizia, lealt\u00e0 ed amore eterni, i cinque cavalieri si lanciano alla carica di quell'enorme esercito ed uno ad uno cadono sotto i colpi dei soldati che alla fine nascondono i loro corpi nel cuore della foresta.\nEcco che quindi Giovanni, dopo aver finito di raccontare la sua storia al defunto re, afferma che i nomi dei cinque dovranno essere dimenticati per sempre, ma al contempo, essi vivranno in eterno, grazie alle loro gesta, a protezione di Luigi IX e della sua tomba, e, udendo risuonare tra le navate le loro grida di guerra, il frate meravigliato e felice lascia il monastero. Solo ottant'anni dopo, la Sindone verr\u00e0 esposta a Lirey, nella diocesi di Troyes.\nPersonaggi e interpreti.\nOgnuno dei cavalieri aveva un carattere molto singolare e la luna li ha indirizzati per tale compito. Come dice il monaco infatti:\nProduzione.\nIl film \u00e8 girato in Puglia ed utilizza principalmente il paesaggio e l'architettura di Barletta, con parecchie sequenze nel fossato del castello, e di Otranto per l'ambientazione storica.\nMa le location sono moltissime: si va dal Gargano (con la Foresta Umbra, l'azienda \"La Torre\" e l'Abbazia di S. Maria di Kalena, i paesi di Vico del Gargano, Monte Sant'Angelo, la spiaggia di Manacore a Peschici, l'Abbazia di San Leonardo in Lama Volara a Siponto) a Conversano (per la spedizione in Terrasanta il chiostro del convento di \"Santuario di Santa Maria dell'Isola di Tropea\"), poi sul litorale a Polignano a Mare ed infine a Brindisi. Le riprese sono state effettuate anche in Umbria, a San Terenziano vicino a Todi e in altri luoghi tra i quali l'eremo di Montecorona nei pressi di Umbertide e in localit\u00e0 \"I Prati\" di Stroncone, e nel Lazio, a torre Astura di Nettuno, Sermoneta e Canino."}
{"id": "832355", "revid": "363629", "url": "https://it.wikipedia.org/wiki?curid=832355", "title": "Geografia del Kenya", "text": "La geografia del Kenya \u00e8 alquanto complessa. Il Kenya \u00e8 un paese dell'Africa Orientale, ed \u00e8 attraversato dall'equatore. Pur essendo un paese equatoriale, e tropicale, presenta climi molto vari. Nel nord si trovano aree desertiche, e nel centro-sud altopiani, con boschi e savane. Il paese \u00e8 attraversato da lunghe catene di montagne. Complessivamente, l'elemento morfologico che pi\u00f9 caratterizza il Kenya \u00e8 la Rift Valley, che lo attraversa da nord a sud. Le acque interne presentano laghi di acqua dolce e di acqua salata; numerosi sono anche i soffioni boraciferi e i geyser. Pochi invece i fiumi, di cui solo due hanno una portata e una lunghezza degne di nota. I fiumi principali sono il Tana e il Galana.\nLocalizzazione.\nIl Kenya fa parte dell'Africa orientale. La superficie complessiva \u00e8 di 582.650 km\u00b2 (quasi il doppio dell'Italia), di cui 13.400 occupati da acque interne. Confina a nord con l'Etiopia (830 km) e il Sudan del Sud (232 km), a sud con la Tanzania (769 km), a ovest con l'Uganda (933 km), a nord-est con la Somalia (682 km). A est \u00e8 bagnato dall'oceano Indiano lungo una linea costiera di 536 km.\nMorfologia.\nLa costa del Kenya, lungo l'Oceano Indiano, \u00e8 lunga 536 km ed ha un andamento sud-ovest \u2013 nord-est. La costa \u00e8 ricca di barriere coralline \u2013 notevoli quelle di Malindi, Watamu e di Shimo la Tewa \u2013 e di spiagge sabbiose, a sud. Si trovano inoltre l'arcipelago di Lamu, al nord, e altre isole al confine con la Tanzania . \nI fiumi principali sono:Tana e Galana si gettano nell'oceano a nord di Malindi. Lungo le rive si trovano foreste con un ricco patrimonio biologico. La fascia costiera \u00e8 formata da terreni autoctoni, con forti presenze di antiche barriere coralline, e con una pendenza regolare che si innalza verso l'interno. Dalla costa si sale velocemente verso l'altopiano di Yatta, che in qualche modo separa i bassipiani del nord dalla regione dello Tsavo. Lo Tsavo \u00e8 una grande pianura semidesertica, attraversata da colline e montagne monolitiche, che si porta sino ai piedi del Kilimanjaro, la pi\u00f9 alta montagna africana (che ha per\u00f2 la cima in Tanzania). A nord dell'altipiano di Yatta si trovano i deserti che confluiscono nella regione somala.\nA nord-ovest dello Tsavo iniziano gli altipiani centrali. A nord quello che culmina con il Monte Kenya, seconda cima africana, e a sud con le vaste savane e praterie abitate dai masai. Questi altipiani hanno un'altezza variabile dagli 800 ai 3000 metri, con una media sopra i 1600 metri. A nord del Monte Kenya, gli altipiani discendono velocemente verso una zona semi-desertica che presenta per\u00f2 notevoli catene montuose. Importante il Monte Marsabit.\nLungo tutta la Rift Valley si trovano catene montuose. Le pi\u00f9 importanti sono quelle del Mau, degli Elgeyo-Kaputiei, e quelle del Baringo.\nRilievi montuosi.\nAlcune tra le pi\u00f9 alte montagne dell'Africa sono situate all'interno del Kenya o a ridosso dei suoi confini. Tra questi sono il Monte Kenya, il Monte Elgon, i Monti Aberdare e il massiccio del Kilimanjaro, la cui vetta si trova in Tanzania. Oltre a questi si segnala il monte Homa formatosi dalla lava carbonatite.\nIdrografia.\nOltre all'oceano lungo tutta la costa, il Kenya controlla un piccolo spicchio di Lago Vittoria, il pi\u00f9 grande lago africano. Altre acque interne d'importanza sono i laghi lungo la Rift Valley, quasi tutti salati (Magadi, Elementeita, Nakuru) e spesso interessati da fenomeni quali i geyser (Bogoria). L'emissione di vapori sotto forte pressione \u00e8 comune in molte zone del Rift. Notevole \u00e8 la presenza di soffioni nell'area di Ol Karia dove una centrale termica sfrutta il vapore per la produzione di energia elettrica. Importante il Lago Turkana, un lago d'acqua dolce alimentato dal fiume Omo, proveniente dagli altipiani etiopici.\nGli unici due fiumi di una certa importanza sono il Tana e il Galana. Il Tana nasce dal bacino lungo i fianchi del Monte Kenya e dell'altipiano che lo circonda. Prosegue verso nord, per piegare decisamente a sud e raggiungere la costa. Il Galana nasce come un piccolo ruscello dalle Colline Ngong, poco a sud di Nairobi e percorre tutto il limite nord della pianura Kaputiei. Qui \u00e8 chiamato Mbagathi dai masai. Dopo aver ricevuto l'acqua da vari altri corsi di piccole dimensioni, esce dal Parco Nazionale di Nairobi ed \u00e8 conosciuto con il nome di Athi. Segue verso nord e forma le cascate di Forteen Falls vicino a Thika. Da qui si volge a sud est, rasentando tutto il costone dell'altopiano di Yatta dove riceve le acque dello Tsavo e forma le rapide di Luggard. Continua la sua corsa sino a buttarsi nell'oceano poco a nord di Malindi.\nClima.\nLungo la costa si ha un clima tropicale, fortemente interessato dai monsoni.\nAll'interno, sotto i 1000 m, si ha un clima caldo con condizioni di aridit\u00e0 e alcuni sottoclimi desertici. Sopra i 1000 metri il clima si fa temperato, continentale e persino alpino sui monti pi\u00f9 alti.\nLa capitale, Nairobi, presenta un clima temperato \u2013 raramente la temperatura sale sopra i 30 gradi \u2013 e freddo durante il breve inverno (giugno/luglio)."}
{"id": "832358", "revid": "1783371", "url": "https://it.wikipedia.org/wiki?curid=832358", "title": "Celcom", "text": "Celcom Axiata Berhad, anche solo Celcom, \u00e8 il pi\u00f9 antico provider di telecomunicazioni mobili in Malesia. Celcom \u00e8 un membro del gruppo di societ\u00e0 Axiata.\nEssendo una delle pochissime aziende in Malesia ad ottenere originariamente una licenza per telefoni cellulari, ha introdotto con successo la telefonia mobile in Malesia attraverso il suo servizio ART-900 (Automatic Radio Telephone), utilizzando le specifiche ETACS (Extended Total Access Communication System), un derivato della tecnologia US-AMPS (Advanced Mobile Phone System). L'ETACS ART-900 \u00e8 stato avviato utilizzando il prefisso \"010\".\nCelcom ora utilizza l'identificativo del prefisso di chiamata \"013\" e \"019\" e offre il digitale GSM (Groupe Speciale Mobile), uno standard originariamente europeo, ora in gran parte uno standard mondiale per le comunicazioni mobili. La banda di frequenza originale per GSM \u00e8 900 MHz ed \u00e8 stata presto estesa a 1800 MHz per soddisfare requisiti di larghezza di banda molto pi\u00f9 ampi. La banda 2100 MHz viene utilizzata per la loro rete HSPA+ a doppio canale. Anche Celcom ha la licenza e opera FDD-LTE su 1800 MHz e 2600 MHz.\nCelcom attualmente utilizza reti 2G GSM/GPRS/EDGE, 3G WCDMA/HSPA+, 4G LTE.\nAttraverso la portabilit\u00e0 del numero mobile da parte del Malaysian Communications and Multimedia Commission, Celcom fornisce servizi come operatore virtuale di rete mobile. La societ\u00e0 fornisce anche servizi di comunicazione rurale tramite il protocollo CDMA (Code division multiple access).\nStoria.\nQuando, nel 1995 si apr\u00ec il mercato dei telefoni cellulari, Celcom si aggiorn\u00f2 al servizio GSM900 e velocemente si avvi\u00f2 a diventare la pi\u00f9 grande compagnia di telefonia mobile in Malaysia finch\u00e9 non fu sorpassata da Maxis Communications.\nIl 21 giugno 2021, Axiata, Telenor e Digi erano favorevoli ad una potenziale fusione tra Celcom e Digi per creare una compagnia telefonica pi\u00f9 forte in Malesia, dopo diverse discussioni avvenute due mesi prima. Se la fusione venisse approvata, essa sar\u00e0 completata durante il secondo trimestre del 2022."}
{"id": "832360", "revid": "287204", "url": "https://it.wikipedia.org/wiki?curid=832360", "title": "Stefano II d'Ungheria", "text": "Biografia.\nFu il figlio e successore di re Colomanno, nato dal primo matrimonio del re con Felicia di Altavilla.\nIl suo regno fu caratterizzato dalla lotta contro i Veneziani per il controllo della Dalmazia.\nNon avendo discendenti diretti, design\u00f2 come suo successore, suo cugino B\u00e9la II, che fu accecato da suo padre re Colomanno."}
{"id": "832362", "revid": "1904041", "url": "https://it.wikipedia.org/wiki?curid=832362", "title": "Geronzio", "text": "Biografia.\nUsurpazione di Costantino \"III\".\nProbabilmente di origine britannica, Geronzio fu tra i collaboratori di quel Costantino, passato alla storia come l'usurpatore Costantino \"III\", che si ribell\u00f2 nel 407 all'autorit\u00e0 dell'imperatore romano Onorio, cui strapp\u00f2 il controllo della Britannia Romana, della Gallia, della Germania e dell'Hispania.\nNel 408 Geronzio accompagn\u00f2 in Hispania, come comandante, il figlio di Costantino, l'appena nominato cesare Costante \"II\": la provincia, infatti, era la infiammata dalla rivolta di alcuni appartenenti alla Casata di Teodosio, i cugini dell'imperatore Didimo e Vereniano, leali a Onorio. Geronzio, che aveva il comando effettivo delle truppe, affront\u00f2 i ribelli in due battaglie, nella prima delle quali fu sconfitto. Riusc\u00ec per\u00f2 a conseguire un'importante vittoria in Lusitania, dopo aver richiamato alcune truppe dalla Gallia, catturando i capi ribelli. Mentre Costante ritorn\u00f2 in Gallia portandosi dietro i prigionieri, Geronzio rimase in Hispania, al comando delle truppe l\u00ec stanziate.\nUsurpazione di Massimo.\nFu nella tarda primavera del 409 che Geronzio si ribell\u00f2 a Costantino III, elevando al trono Massimo, un suo parente, forse, oppure un suo collaboratore. Trasferitosi a Tarragona, Geronzio dovette lasciare la citt\u00e0 per affrontare Costante, appena nominato augusto, il quale era intenzionato a risolvere il problema costituito dalla nuova usurpazione. Allo scopo di mettere in difficolt\u00e0 Costantino e Costante, Geronzio raggiunse un accordo con i Franchi insediatisi in Gallia dopo le invasioni del 407: la loro rivolta mise in difficolt\u00e0 Costantino, obbligandolo ad attenuare la pressione su Geronzio. Il piano del britanno, per\u00f2, gli si ritorse contro, in quanto i Franchi e i loro alleati penetrano dalla Gallia in Hispania.\nDopo aver passato il 410 a difendersi dagli attacchi di Costante, nel 411 Geronzio riusc\u00ec a chiudere il giovane augusto in Vienne, a sconfiggerlo, catturarlo e ucciderlo. Si mosse quindi su Arles, dove mise sotto assedio Costantino. Prima che questi capitolasse, per\u00f2, giunsero dall'Italia le truppe di Onorio, guidate da quel Flavio Costanzo che diventer\u00e0 brevemente imperatore nel 421 col nome di Costanzo III. Allo stesso tempo assedianti ed assediati, i soldati di Geronzio disertano in massa verso i ranghi di Costanzo, e Geronzio fu costretto a fuggire con pochi leali in Hispania. Venuti a conoscenza della sconfitta del loro comandante, le truppe spagnole decisero di deporre e uccidere Geronzio, il quale, dopo aver ucciso di mano propria la moglie e il collaboratore pi\u00f9 stretto, si suicid\u00f2.\nSozomeno racconta che le truppe spagnole bloccarono Geronzio e i suoi fidati in una casa. Geronzio riusc\u00ec a tenere a bada gli aggressori bersagliandoli di frecce dal tetto, ma alla fine le frecce finirono, e i soldati traditori riuscirono ad appiccare il fuoco alla casa. Sebbene avesse la possibilit\u00e0 di mettersi in salvo, Geronzio si rifiut\u00f2 di abbandonare la moglie. Dopo averla uccisa, assieme al suo collaboratore alano, Geronzio si suicid\u00f2, non senza difficolt\u00e0.\nLe ragioni della rivolta di Geronzio contro Costantino non sono chiare. Cos\u00ec come \u00e8 possibile che l'elezione di Costante ad augusto fosse una reazione a tale rivolta, \u00e8 anche plausibile che il comandante bretone si ribellasse a seguito di tale decisione."}
{"id": "832363", "revid": "729019", "url": "https://it.wikipedia.org/wiki?curid=832363", "title": "Mobitel", "text": "Mobitel \u00e8 operatore di telefonia mobile sloveno leader nel paese con tecnologie e servizi GSM, GPRS, UMTS, HSDPA, wi-fi.\nNel 2007 ha pianificato di introdurre la rete HSUPA."}
{"id": "832365", "revid": "767487", "url": "https://it.wikipedia.org/wiki?curid=832365", "title": "Invisibile (Cristina Don\u00e0)", "text": "Invisibile \u00e8 un brano musicale interpretato dalla cantante italiana Cristina Don\u00e0, pubblicato nell'ottobre 2003 come terzo singolo tratto dall'album \"Dove sei tu\"."}
{"id": "832376", "revid": "767487", "url": "https://it.wikipedia.org/wiki?curid=832376", "title": "La via degli angeli", "text": "La via degli angeli \u00e8 un film commedia italiano del 1999 diretto da Pupi Avati.\nTrama.\nBologna, anni venti. Ines, una giovane ragazza, subito dopo aver conseguito un diploma di dattilografa prende servizio presso il negozio di un antiquario che, a parole, le promette un lauto stipendio. Qui vede Angelo, il figlio del proprietario, sedurre le sue conquiste incurante della presenza di lei, di cui pare non accorgersi.\nA luglio, Ines e sua madre vanno a trascorrere le vacanze a Sasso, dove vive la nonna, i cugini e le cugine della ragazza. Come tutti gli anni nel periodo estivo, in una balera della zona viene organizzata una festa di ballo che \u00e8 un pretesto perch\u00e9 le ragazze da marito e i celibi possano socializzare, sperando di combinare un incontro o addirittura un matrimonio. Loris, il proprietario del locale, e suo fratello, vivono con i proventi di questo evento, gratuito per le donne e a pagamento per i maschi. L'iscrizione comprende vari servizi, come la possibilit\u00e0 di usufruire di un trattamento igienico personale, con barbiere, toilette e bagni, e lezioni di ballo. Il fratello di Loris passa quindi ogni anno nel circondario, andando su e gi\u00f9 per i colli, a raccogliere le iscrizioni e i relativi contributi dei partecipanti.\nInes, con le cugine, va a casa di Enrichetta Simony, una ricca vedova, e qui conosce Gabriella, che la coinvolge nel battere a macchina un romanzo che sta scrivendo e che racconta le tresche amorose della cognata Enrichetta con vari personaggi famosi.\nIl fratello di Loris, nel frattempo, \u00e8 colto da infarto proprio davanti alla casa del dottor Nello Apicella, che si rifiuta di curarlo, dicendo che aspetta da moltissimi anni che la cosa accada. Forzatamente viene costretto ad accoglierlo nel proprio ambulatorio. Durante la notte, il fratello di Loris rivela a Nello di sapere dove si trova Martina, la moglie che il dottore aveva incontrato proprio in uno dei balli da lui organizzati e da cui era stato abbandonato dopo il matrimonio. Il fratello di Loris \u00e8 disposto a rivelarglielo purch\u00e9 il dottore lo curi. Il dottore acconsente e il paziente guarisce, ma dovr\u00e0 cambiare presto vita, se vuole rimanere in salute.\nIl giorno della festa, Ines rimane a casa, indecisa, fino a che non riceve la notizia che \u00e8 arrivato Angelo, invitato da Enrichetta. Quando quest'ultima si allontana per lasciarli soli, Ines, timidamente, rivela il suo amore ad Angelo.\nLa festa si rivela un fiasco per quasi tutti: Nello non incontra Martina, il fratello di Loris muore per un secondo infarto, solo pochi scapoli trovano una compagna. Una voce fuori campo informa che Ines sposer\u00e0 Angelo.\nRiconoscimenti.\n- Candidature:"}
{"id": "832378", "revid": "48479", "url": "https://it.wikipedia.org/wiki?curid=832378", "title": "Religione in Cina", "text": ""}
{"id": "832380", "revid": "533647", "url": "https://it.wikipedia.org/wiki?curid=832380", "title": "San Giovanni Gemini", "text": "San Giovanni Gemini (\"San Giuvanni\" o \"San Giuanni\" in siciliano) \u00e8 un comune italiano di 7.564 abitanti del libero consorzio comunale di Agrigento in Sicilia.\nGeografia fisica.\nTerritorio.\nIl territorio comunale \u00e8 interamente circondato da quello del comune di Cammarata, del quale \u00e8 pertanto un'enclave.\nStoria.\nL'origine del territorio di San Giovanni Gemini risale al 1451, anno in cui Federico Abatellis, conte di Cammarata, ottenne dal re Ferdinando il privilegio di edificare (\"jus aedificandi\") nei suoi feudi. Nel 1507 fu concessa la licentia populandi che i Conti esercitarono in un luogo pianeggiante vicino Cammarata, al di l\u00e0 del fiume Turibolo.\nCirca le origini storiche di San Giovanni Gemini le ipotesi sono tre:\nSociet\u00e0.\nTradizioni e folclore.\nStorica e famosa nei paesi circostanti \u00e8 la Festa di Ges\u00f9 Nazareno, che si tiene la seconda Domenica di Giugno e che unisce centinaia di fedeli attorno al simbolo della festa stessa, il Carro Trionfale, che scende, trainato (simbolicamente) dai buoi, lungo C.so Francesco Crispi il Sabato sera, per poi risalire la Domenica. Le centinaia di bandierine colorate accompagnano il Carro, in una \"passeggiata\" molto suggestiva.\nEsce molto raramente invece la Statua di Ges\u00f9 Nazareno: l'ultima volta \u00e8 stata nel 2016, in occasione del Giubileo della Misericordia indetto per quell'anno da Papa Francesco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di San Giovanni Gemini fa parte delle seguenti organizzazioni sovracomunali: regione agraria n.1 (Versante meridionale dei Sicani)."}
{"id": "832382", "revid": "94717922", "url": "https://it.wikipedia.org/wiki?curid=832382", "title": "Windup", "text": "Con il termine windup integrale si fa riferimento a un'anomala sovraelongazione non lineare che pu\u00f2 presentarsi nei controllori con azione integrale (ad esempio PID).\nL'insorgenza del windup pu\u00f2 verificarsi quando il comando di attuazione raggiunge dei valori massimi e minimi (detti \"di saturazione\").\nLa saturazione pu\u00f2 avvenire, ad esempio, quando un controllore PID ha come ingresso un gradino. In tal caso l'azione derivativa far\u00e0 innalzare bruscamente il valore dell'uscita, e l'integratore inizier\u00e0 ad accrescere il suo valore in uscita per via dell'errore non nullo. Quando il valore in uscita al controllore \u00e8 tale da saturare il comando di attuazione, anche se l'uscita dell'integratore continuer\u00e0 a crescere fin quando l'errore non diventer\u00e0 nullo, il comando di attuazione rimarr\u00e0 costante.\nSe il sistema \u00e8 stabile, dopo un dato intervallo di tempo l'errore diventer\u00e0 nullo e l'integratore inizier\u00e0 a scaricarsi, e fino a quando il valore di uscita non sar\u00e0 inferiore alla saturazione (relativa all'attuatore), il segnale di controllo rimarr\u00e0 costante. Questo fenomeno fa s\u00ec che il sistema, dopo aver raggiunto la condizione di errore nullo, si allontani in direzione opposta, creando un effetto di sovraelongazione dalle caratteristiche non lineari e un maggiore tempo di assestamento.\nIn realt\u00e0 bisognerebbe considerare che una implementazione reale dell'integratore preveda anche per esso delle soglie di saturazione, dunque \u00e8 sufficiente correlare le soglie di saturazione dell'integratore e dell'attuatore.\nSchema anti-\"windup\".\nUna soluzione pratica \u00e8 scalare il segnale di controllo, garantendo che al valore massimo in uscita al controllore corrisponda il valore massimo di attuazione. In questo modo si elimina completamente l'effetto di \"windup\".\nL'operazione appena descritta nella pratica viene realizzata anche per sfruttare al massimo la risoluzione disponibile, per questo motivo alcuni considerano il \"windup\" un problema teorico. Tuttavia nelle simulazioni spesso l'azione integrale non contiene saturazioni (i cui valori dipendono dalla tecnologia con cui si implementa il controllore), e dunque pu\u00f2 essere utile avere a disposizione una soluzione che non coinvolga elementi non lineari (quali le saturazioni).\nUn altro accorgimento possibile \u00e8 quello di retroazionare la componente derivativa facendo in modo che la sua uscita non passi per l'integratore. In caso di valori molto alti dell'uscita (di tipo impulsivo) l'impianto andr\u00e0 comunque in saturazione, ma l'integratore non si caricher\u00e0, riducendo il fenomeno di \"windup\"."}
{"id": "832385", "revid": "2166030", "url": "https://it.wikipedia.org/wiki?curid=832385", "title": "Stefano IV d'Ungheria", "text": "Figlio di B\u00e9la II \"il Cieco\" e di Jelena Nemanja, fratello di G\u00e9za II e Ladislao II. Successe sul trono d'Ungheria a Ladislao II, ma fu battuto il 19 giugno del 1163 nelle vicinanze di Sz\u00e9kesfeh\u00e9rv\u00e1r dalle armate del nipote Stefano III d'Ungheria, aiutato dai mercenari reclutati in Austria con l'appoggio dell'imperatore Federico I Barbarossa.\nStefano IV si rifugi\u00f2 in territorio bizantino e chiese aiuto a Manuele I Comneno, che glielo rifiut\u00f2, riappacificandosi con Stefano III."}
{"id": "832386", "revid": "86599", "url": "https://it.wikipedia.org/wiki?curid=832386", "title": "Numero di Harshad completo", "text": ""}
{"id": "832388", "revid": "122932378", "url": "https://it.wikipedia.org/wiki?curid=832388", "title": "Virus Bulletin", "text": "Virus Bulletin \u00e8 una rivista inglese di informatica sul malware e sullo spam.\nStoria editoriale.\nLa sede \u00e8 a Sophos nel Regno Unito. Regolarmente rilascia analisi delle pi\u00f9 recenti minacce virus, articoli che esplorano i nuovi sviluppi nella lotta contro i virus, interviste ad di antivirus e valutazioni sugli attuali prodotti anti-malware. Tecnici esperti da tutte le pi\u00f9 grandi case di antivirus hanno scritto articoli per la rivista, che anche conduce approfondite verifiche comparative della rilevazione di programmi antivirus.\nAi prodotti che riescono a rilevare il 100% dei virus senza falsi allarmi viene conferito il premio VB100%. La rivista tiene una conferenza annuale (alla fine di settembre o all'inizio di ottobre) che \u00e8 l'evento principale dell'industria degli antivirus. Le societ\u00e0 di sicurezza e le imprese si incontrano per discutere delle ultime minacce e delle presentazione delle capacit\u00e0 delle societ\u00e0."}
{"id": "832390", "revid": "33689", "url": "https://it.wikipedia.org/wiki?curid=832390", "title": "Tutkheperra Sheshonq", "text": "Biografia.\nL'esistenza di questo sovrano \u00e8 stata confermata nel 2004 dal ritrovamento, nel tempio di Bubasti di un blocco inciso recante il suo nome.\nIl primo riferimento a Tutkheperra Sheshonq proveniva da un frammento di ceramica (ostraka) rinvenuto, nel XIX secolo in un pozzo contenente offerte votive ad Abydos. Sul frammento, ora conservato al Museo del Louvre a Parigi era riportato, in inchiostro nero, \"Tutkheperra [...]amon\". Al momento della scoperta gli egittologi ritennero che fosse una trascrizione errata del nome di Sheshonq I.\nIl rinvenimento del nome su di un blocco di pietra realizzato, con ogni probabilit\u00e0, da artigiani professionisti rende la possibilit\u00e0 di un errore di trascrizione estremamente remota confermando quindi l'esistenza di questo sovrano.\nLa provenienza dei due reperti uno dal Basso Egitto e l'altro dall'Alto Egitto colloca Tutkheperra nella prima met\u00e0 della XXII dinastia in quanto Sheshonq III perse, di fatto, il controllo del Basso Egitto in favore di Petubastis I durante il suo regno. L'esiguit\u00e0 dei ritrovamenti porta a ritenere che Tutkheperra Sheshonq abbia regnato per breve tempo, pochi mesi, un anno al massimo.\nTutkheperra potrebbe essere uno dei \" ... tre re ...\" che le epitomi di Manetone collocano tra Osorkon I e Takelot I. Tenendo conto che Osorkon I successe al padre Sheshonq I e che Osorkon II seppell\u00ec il padre, Takelot I, la collocazione proposta da Manetone sembra essere la pi\u00f9 realistica, in un lasso di tempo in cui si colloca anche Sheshonq II.\nTale periodo potrebbe essere stato determinato dalla minore et\u00e0 di Takelot I o dal suo essere figlio di una sposa secondaria di Osorkon I e quindi costretto ad attendere \"il suo turno\" per accedere al trono."}
{"id": "832392", "revid": "287204", "url": "https://it.wikipedia.org/wiki?curid=832392", "title": "Unione Sportiva Lecce 1998-1999", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1998-1999.\nMaglie e sponsor.\nIl fornitore di materiale tecnico per la stagione 1998-1999 \u00e8 Asics, mentre lo sponsor di maglia \u00e8 Banca del Salento.\nCalciomercato.\nPartenze\nStefano Rossini (Genoa) (Ottobre)\nFrancesco Cozza (Reggina) (Gennaio)\nDejan Govedarica(RKC Waalwijk) (Gennaio)\nAlessandro Corallo (Nocerina) (Ottobre)\nSerhiy Atelkin (Boavista)(Gennaio)\nRenato Greco (Monza) (Gennaio)\nMassimo Margiotta (Reggiana) (Gennaio)\nCosimo Nobile (Prato) (Gennaio)\nArrivi\nChristian Cimarelli (Reggiana) (Gennaio)\nMarcello Campolonghi (Monza) (Gennaio)\nEsquerdinha (Joinville Santa Caterina) (Ottobre)\nRoberto Stellone (Parma) (Gennaio)"}
{"id": "832400", "revid": "1573940", "url": "https://it.wikipedia.org/wiki?curid=832400", "title": "Pelephone", "text": "Pelephone (Ebraico: \u05e4\u05dc\u05d0\u05e4\u05d5\u05df pronunciato: /pelefon/) \u00e8 una compagnia di telecomunicazioni israeliana fondata nel 1986 come una Joint venture tra Motorola e Tadiran e oggi \u00e8 completamente di propriet\u00e0 di Bezeq.\nFu la prima societ\u00e0 a offrire servizi di telefonia mobile in Israele.\nLa societ\u00e0 attualmente d\u00e0 lavoro a 4500 persone e ha oltre 2 milioni di abbonati.\nIl significato letterale di Pelephone in ebraico si pu\u00f2 tradurre come \"telefono meraviglio\" o \"telefono magico\".\nLa rete part\u00ec con una banda di 800/850\u00a0MHz in AMPS/NAMPS. alla fine degli anni 90 convert\u00ec la rete in IS-95 CDMA e pi\u00f9 tardi aggiunse capacit\u00e0 CDMA2000/EV-DO."}
{"id": "832401", "revid": "1924342", "url": "https://it.wikipedia.org/wiki?curid=832401", "title": "Gli spari sopra", "text": "Gli spari sopra \u00e8 il decimo album in studio del cantautore italiano Vasco Rossi uscito il 6 febbraio .\nDescrizione.\nCon oltre 1.000.000 di copie vendute, si tratta di uno degli album di maggior successo del cantante, ed \u00e8 uno tra gli album pi\u00f9 venduti in Italia.\nLa musica di \"Gli spari sopra\" \u00e8 stata ripresa dalla canzone \"Celebrate\" degli An Emotional Fish, mentre il testo \u00e8 interamente scritto da Vasco Rossi. Il titolo ricalca l'assonanza con la frase \"this party's over\" presente nel testo della canzone originale del gruppo irlandese.\nIl disco \u00e8 preceduto da un singolo, contenente quattro pezzi: \"Gli spari sopra\", versioni differenti da quelle poi pubblicate di \"Delusa\" e \"L'uomo che hai di fronte\" e \"Se \u00e8 vero o no\", che non verr\u00e0 per\u00f2 inserita nell'album.\nL'album si apre con \"Lo Show\", le cui prime note riprendono \"Child in Time\" dei Deep Purple.\nIn \"Delusa\" ci sono riferimenti al programma \"Non \u00e8 la Rai\", le ragazze protagoniste e l'ideatore Gianni Boncompagni: quest'ultimo, risentitosi, fece cantare ad Ambra Angiolini la stessa canzone sostituendo la parte \u00abper\u00f2, quel Boncompagni l\u00ec\u00bb con \u00abper\u00f2, quel Vasco Rossi l\u00ec\u00bb.\nLa canzone \"Vivere\" \u00e8 stata scritta a Villa Condulmer da Rossi e Massimo Riva.\nPino Daniele compare come ospite con l'assolo di chitarra e i cori nella canzone \"Hai ragione tu\", la cui musica \u00e8 di Dave Stewart degli Eurythmics.\nL'ultima canzone del disco \u00e8 \"Walzer di gomma\", realizzata nel 1983.\nNello stesso anno si svolse il tour e venne pubblicato il VHS.\nTracce.\nSingolo.\n\"Gli spari sopra\" \u00e8 anche il titolo del singolo pubblicato nel 1992."}
{"id": "832402", "revid": "1543377", "url": "https://it.wikipedia.org/wiki?curid=832402", "title": "ACE (formato di file)", "text": "ACE indica un formato di file proprietario per la compressione dati sviluppato da e-merge GmbH.\nACE offre maggiore compressione rispetto a ZIP, ma a costo di minore velocit\u00e0 di compressione.\nL'estensione del file \u00e8 .ace.\nPoich\u00e9 il codice sorgente della libreria che gestisce la scompattazione dei file .ace non viene aggiornato dal 2005, tale formato, per un grave bug, \u00e8 stato eliminato dai principali programmi di estrazione file."}
{"id": "832405", "revid": "123391339", "url": "https://it.wikipedia.org/wiki?curid=832405", "title": "Granato", "text": "I granati sono un gruppo di minerali nesosilicati appartenente al supergruppo del granato..\nLe specie principali dei granati sono sei, raggruppate in due serie isomorfe (composti aventi uguale formula generale e uguali forme cristalline ma con diversa composizione chimica): piralspite (piropo, almandino, spessartina) e ugrandite (uvarovite, grossularia, andradite).\nEtimologia.\nIl nome \"granato\" deriva dal latino \"granatus\" (grano), con un probabile riferimento a \"mela granatum\" (melagrana), pianta con semi rossi con forma e colore simili a quelli di alcuni cristalli di granato.\nStruttura cristallina.\nI granati sono nesosilicati con formula generale \"X\"3\"Y\"2(SiO4)3. Il sito X \u00e8 generalmente occupato da un catione bivalente (Ca2+, Mg2+, Fe2+, Mn2+) e il sito Y da cationi trivalenti (Al3+, Fe3+, Cr3+) in coordinazione cubica e ottaedrica rispettivamente.\nIl silicio \u00e8 posto al centro di un tetraedro ai cui vertici vi sono quattro atomi di ossigeno; questi ultimi sono legati a cationi costituendo cos\u00ec la struttura dei granati. I cationi possono sostituirsi tra di loro per isomorfismo facendo in modo che non esistano termini puri ma miscele di vari granati.\nPropriet\u00e0 fisiche.\nI granati si trovano in vari colori, variabili a seconda della composizione, tra cui il rosso, arancione, giallo, verde, rosa, viola, marrone, nero e blu. Vi sono anche diverse variet\u00e0 di granati che cambiano colore al variare della luce a cui sono esposti (naturale, artificiale o ad incandescenza).\nI granati presentano lucentezza vitrea o resinosa, e sono trasparenti o traslucidi.\nGeneralmente i cristalli sono ben formati; anche in granuli arrotondati o fratturati; anche granulare massivo.\nL'abito cristallino \u00e8 prevalentemente dodecaedrico, trapezoedrico (spesso in combinazione) occasionalmente si osserva anche l'esacisottaedro; il sistema cristallino \u00e8 cubico.\nA seconda della composizione chimica dei Granati, i legami atomici variano di forza. Per tale motivo, questo gruppo di minerali presenta una durezza variabile tra 6,5 e 7,5 nella Scala Mohs. Se un campione del minerale viene sfregato su una superficie scabra (in genere una mattonella di porcellana bianca grezza), produce uno striscio bianco.\nSpecie principali.\nSerie Piralspite - Alluminio nel sito Y.\nAlmandino.\nL'almandino si presenta di colore rosso, tendente al bruno o al violaceo; \u00e8 la variet\u00e0 pi\u00f9 comune di granato, conosciuta anche come granato orientale o rubino almandino. L'almandino si origina in rocce metamorfiche, spesso associato a minerali come staurolite, cianite o andalusite.\nSpessartina.\nLa spessartina ha colore giallo-arancio. Il nome deriva da Spessart in Baviera. Sebbene sia abbastanza rara, \u00e8 conosciuta ed utilizzata come pietra preziosa in gioielleria con il nome di granato mandarino. \u00c8 presente nei graniti pegmatiti e in certi filliti all'inizio del loro processo metamorfico.\nPiropo.\nIl piropo ha tipicamente colore rosso fuoco. \u00c8 spesso stato usato come gemma nel XVIII e XIX secolo, e ancora oggi, col nome di rubino del Capo, rubino dell'Arizona e granato boemo. Una variet\u00e0 di piropo con tonalit\u00e0 rosso-violetto \u00e8 stata chiamata rodolite: la sua composizione chimica \u00e8 una miscela di piropo e almandino, nella proporzione di due parti piropo ad una parte almandino. Un'altra variet\u00e0 di granati, recentemente scoperta (fine anni ottanta), dalla caratteristica tonalit\u00e0 viola-bordeaux, talvolta con sfumature rosate, \u00e8 il cosiddetto granato magenta. Un'ulteriore variante \u00e8 rappresentata dai granati blu del Madagascar che cambiano colore, dal blu al rosso, composti da piropo e spessartina. Il piropo, inoltre, \u00e8 un minerale indicatore per rocce ad alta pressione.\nSerie Ugrandite - Calcio nel sito X.\nAndradite.\nL'andradite pu\u00f2 avere colore rosso, giallo, marrone, verde o nero in base a quale delle tre variet\u00e0 \u00e8 presa in considerazione: melanite (nero-marrone), demantoide (giallo-verde) e topazolite (giallo-arancione). L'andradite si trova in rocce magmatiche. La sua dispersione ottica supera quella del diamante.\nGrossularia.\nIl nome grossularia deriva dal nome botanico dell'uva spina, grossularia, in riferimento al granato verde di questa composizione che si trova in Siberia. Vi sono tre variet\u00e0, essonite, tsavorite e idrogrossularia, di colore rispettivamente rosso, verde e marrone, ma vi sono anche esemplari gialli e incolori. Si pu\u00f2 reperire nelle rocce metamorfiche generate per metamorfismo di contatto di sedimenti calcarei e in associazione di vesuvianite, diopside, wollastonite e scapolite.\nUvarovite.\nL'uvarovite \u00e8 di colore verde smeraldo, \u00e8 tra i granati pi\u00f9 rari e ricercati. \u00c8 rintracciabile principalmente nelle serpentiniti.\nUsi.\nFin dall'antichit\u00e0, i granati sono comunemente usati come pietre preziose. Al giorno d'oggi la sabbia di granato viene usata a fini industriali come un buon abrasivo. Miscelato con acqua ad altissima pressione, il granato viene utilizzato per tagliare acciaio e altri materiali in getti d'acqua.\nImitazione.\nCome altre pietre preziose anche il granato (sia almandino sia piropo) pu\u00f2 essere riprodotto artificialmente. Il risultato \u00e8 ottenuto tramite l'impiego di un vetro incolore a cui viene data la tinta del granato fondendolo con vetro di antimonio, polvere d'oro e ossido di manganese. In tal modo si riesce a raggiungere un colore molto simile a quello del granato naturale, ma ad un occhio esperto facilmente distinguibile dalla pietra vera.\nBibliografia.\nGavin Linsell, \"Die Welt der Edelsteine.\" Juwelo Deutschland GmbH Ed., Berlin, 2014"}
{"id": "832409", "revid": "114628470", "url": "https://it.wikipedia.org/wiki?curid=832409", "title": "Villagrazia di Carini", "text": "Villagrazia di Carini \u00e8 una frazione di Carini, nella citt\u00e0 metropolitana di Palermo.\nIl corso che percorre tutta la frazione \u00e8 la Via Nazionale, sede di diversi negozi e dei servizi principali, attraversata anche dalla SS113. \nVillagrazia possiede una scuola, che ha funzioni sia di elementare che media, intitolata a Renato Guttuso, due centri di rimessaggio per imbarcazioni e un palazzetto dello sport intitolato a Ciro Genova, ex amministratore del comune di Carini deceduto il 22 giugno 2001 a causa di un male incurabile, all'et\u00e0 di 47 anni. \u00c8 costituito da un rettangolo di gioco quadrato, con gli spalti dotati di 500 posti a sedere, un reparto atleti con spogliatoi, docce e servizi igienici, un reparto pubblico munito di toilette ed infermeria. Il palazzetto \u00e8 stato inaugurato il 27 marzo 2011. \nStoria.\nNel 1899 vi furono rinvenuti i resti di catacombe, risalenti probabilmente al III secolo d. C.\nLa frazione si form\u00f2 come luogo di villeggiatura, grazie ai numerosi nobili palermitani che si trasferirono nel territorio di Carini.\nCollegamenti esterni.\nLe catacombe di Villagrazia di Carini"}
{"id": "832410", "revid": "1787156", "url": "https://it.wikipedia.org/wiki?curid=832410", "title": "Marausa", "text": "Marausa \u00e8 una delle otto localit\u00e0 che compongono il nuovo comune sparso di Misiliscemi, gi\u00e0 frazioni del comune di Trapani fino al 2021. Si trova lungo la strada costiera per l'aeroporto di Trapani-Birgi e dista 8,7 chilometri dal capoluogo di provincia.\nStoria.\nIl nome deriverebbe dall'arabo \u201c\"Mara u zack\"\". Alla fine del XVI secolo risale la \"Torre di Mezzo\", una delle torri costiere della Sicilia, attiva dal 1619 e nel secolo scorso utilizzata per scopi militari.\n\u00c8 una delle mete estive della zona, conosciuta per la naturale bellezza dei luoghi e per lo scenario dalla spiaggia (lido Marausa) del vicino arcipelago delle Egadi. A sud confina con la foce del corso naturale del fiume Birgi.\nNei fondali, a 150 metri dalla riva e a pochi metri di profondit\u00e0, \u00e8 stata rinvenuta nel 1999 l'omonima nave romana.\nIn seguito al referendum del 27 maggio 2018 \u00e8 stata emanata la Legge Regionale n. 3 del 2021, che ha istituito il nuovo comune, con decorrenza 20 febbraio 2021, di cui fa parte la frazione.\nInfrastrutture e trasporti.\n\u00c8 collegata con uno svincolo all'autostrada A29 - Diramazione per Birgi. Vi \u00e8 inoltre una stazione ferroviaria che la collega con Trapani e Palermo (via Castelvetrano). L'aeroporto di Birgi vi si trova a pochi chilometri."}
{"id": "832411", "revid": "2036605", "url": "https://it.wikipedia.org/wiki?curid=832411", "title": "Egidio (generale romano)", "text": "Nella crisi che colp\u00ec l'impero romano d'Occidente dopo la met\u00e0 del V secolo Egidio si ritagli\u00f2 un territorio indipendente nella Gallia settentrionale, che difese con successo da Visigoti e Burgundi.\nBiografia.\nNativo della Gallia, Egidio era probabilmente imparentato con la famiglia dei Syagrii, degli aristocratici originari di Lione, e quindi con il console del 382 Afranio Siagrio. Di nobile origine lui stesso, serv\u00ec sotto Flavio Ezio assieme al futuro imperatore Maggioriano. Faceva parte della fazione di Maggioriano e del generale di origini germaniche Ricimero quando questi ultimi presero il potere con un colpo di Stato contro l'imperatore Avito, o si alle\u00f2 loro subito dopo: venne infatti nominato \"magister militum per Gallias\" a breve distanza dall'ascesa al trono di Maggioriano.\nProbabilmente fu Egidio il \"magister militum\" che accompagn\u00f2 Maggioriano dall'Italia alla Gallia sulla via per la Spagna, in mano ai Vandali, cui Maggioriano voleva strapparla, e che riconquist\u00f2 la citt\u00e0 di Lione ai Burgundi. Maggioriano organizz\u00f2 una campagna in Gallia, guidata da Egidio e da Nepoziano, \"magister utriusque militiae\". La campagna fu vittoriosa, e Maggioriano firm\u00f2 una pace con il re Teodorico II.\nQuando, nel 461, Maggioriano fu catturato e ucciso per ordine di Ricimero, Egidio e il \"comes\" Marcellino si rifiutarono di riconoscere il nuovo imperatore Libio Severo, un fantoccio di Ricimero; quest'ultimo reag\u00ec nominando un nuovo \"magister militum per Gallias\", il suo sostenitore Agrippino. Agrippino era stato accusato da Egidio, durante il regno di Maggioriano, di tradimento: trovato colpevole e condannato a morte, venne risparmiato, probabilmente per l'intervento di Ricimero, che lo us\u00f2 poi contro Egidio. Agrippino si rivolse ai Visigoti e con il loro aiuto combatt\u00e9 contro Egidio e i suoi alleati Franchi, condotti dal re Childerico I: per ottenerne il sostegno nel 462 Agrippino diede ai Visigoti l'accesso al Mar Mediterraneo, assegnando loro la citt\u00e0 di Narbona, separando di fatto Egidio dal resto dell'impero.\nEgidio si trov\u00f2 a governare uno stato romano autonomo nella regione attorno a Soissons: la sua indipendenza era accentuata dal fatto che non riconosceva altra autorit\u00e0 che quella, lontana, dell'impero romano d'Oriente. Dopo Agrippino Ricimero nomin\u00f2 \"magister militum per Gallias\" il re burgundo Gundioco, marito di sua sorella (463). Mettendo Burgundi e Visigoti contro Egidio, Ricimero e Severo speravano di ottenere il controllo sull'ancora potente esercito della Gallia, ma Egidio continu\u00f2 a costituire una spina nel fianco di Ricimero, giungendo a sconfiggere i Visigoti in una battaglia campale di una certa importanza a Orl\u00e9ans, nel 463, in cui uccise anche Federico, il fratello del re Teodorico II.\nDopo questa vittoria Egidio non port\u00f2 attacchi contro i Visigoti; \u00e8 per\u00f2 noto che nel 465 invi\u00f2 una ambasciata ai Vandali forse per cercare il loro aiuto contro le popolazioni barbariche di stanza in Gallia. Quello stesso anno, per\u00f2, Egidio mor\u00ec, forse avvelenato: a succedergli fu prima il \"comes\" Paolo e poi il proprio figlio Siagrio."}
{"id": "832412", "revid": "1872501", "url": "https://it.wikipedia.org/wiki?curid=832412", "title": "Tirot", "text": "Il tir\u00f2t in dialetto mantovano (o tirotto) \u00e8 una specialit\u00e0 gastronomica di Felonica nella provincia di Mantova, simile alla pincia, \u00e8 fatto di farina tipo \"0\" e cipolle. Appartiene all'elenco dei prodotti agroalimentari tradizionali italiani del Ministero delle politiche agricole alimentari e forestali, fra i prodotti tradizionali della regione Lombardia.\nDi questa ricetta si hanno notizie gi\u00e0 nel vocabolario mantovano-italiano di Francesco Cherubini, del 1827. Il nome del \"tir\u00f2t\" sarebbe da riferire a una fase della preparazione: quella in cui l'impasto (tenero e colloso) viene \"tirato\" o steso dentro la teglia prima della cottura.\nNella tradizione del mantovano, i braccianti agricoli gustavano questo piatto nei campi, al termine della raccolta delle cipolle, in un momento di festa collettiva detto \"sgansega\" che vuol dire merenda in dialetto mantovano.\nNell'impasto del Tir\u00f2t l'ingrediente principale \u00e8 la cipolla di Felonica, attentamente selezionata, alla quale si uniscono farina di frumento tipo \"0\", olio extravergine di oliva, strutto, sale, lievito ed acqua. Dopo averlo versato sulla teglia, si attende la lievitazione prima di cuocerlo in forno. Alla vista si presenta sottile e di color paglierino.\nChiamato nella inflessione dialettale locale \"L'Tir\u00f2t 'd Fl\u00f2nga\"."}
{"id": "832415", "revid": "2177248", "url": "https://it.wikipedia.org/wiki?curid=832415", "title": "G\u00e9za d'Ungheria", "text": "Biografia.\nG\u00e9za era figlio del capotrib\u00f9 magiaro Taksony e della sua moglie pecenega (uno dei popoli \"turchi\"), nonch\u00e9 pronipote di \u00c1rp\u00e1d, il capostipite della dinastia. Sebbene fosse ancora pagano quando raggiunse il potere, fu costretto, a seguito dell'alleanza stretta nel 972 tra il Sacro Romano Impero e Bisanzio, a convertirsi al Cristianesimo per assicurare una pace durevole all'Ungheria. Si rivolse all'imperatore Ottone I che ordin\u00f2 un monaco benedettino, Bruno di San Gallo, al rango di vescovo e lo mand\u00f2 in Ungheria a battezzare G\u00e9za, il che, secondo il pi\u00f9 delle fonti avvenne nel 985. Sebbene sia comunemente ritenuto un principe cristiano, si nutrono dubbi sulla sua reale conversione. Secondo Tietmaro di Merseburgo, G\u00e9za non smise di adorare gli dei pagani; una cronaca dell'epoca riporta che interrogato a proposito, egli affermava di essere ricco a sufficienza per fare sacrifici tanto alle vecchie divinit\u00e0 quanto al nuovo dio.\nSebbene oscurato nella fama da suo figlio, Santo Stefano d'Ungheria, G\u00e9za fu l'artefice di notevoli miglioramenti durante il suo regno. Fond\u00f2 Sz\u00e9kesfeh\u00e9rv\u00e1r, facendola divenire la capitale, impose autorevolmente il governo centrale su tutto il territorio del paese, con l'eccezione della Transilvania che rimase sotto l'autorit\u00e0 di Gyula. Questo gli permise di riscuotere tasse e tributi in modo molto pi\u00f9 efficiente dei suoi predecessori.\nMatrimonio ed eredi.\nG\u00e9za spos\u00f2 Sarolta, figlia di Gyula di Transilvania, che era stata cresciuta come cristiana, da cui ebbe i seguenti figli:\nIl fratello di G\u00e9za, Michele, divenne principe di Polonia."}
{"id": "832417", "revid": "154893", "url": "https://it.wikipedia.org/wiki?curid=832417", "title": "Polo nord celeste", "text": ""}
{"id": "832419", "revid": "27723", "url": "https://it.wikipedia.org/wiki?curid=832419", "title": "Idrogeno molecolare", "text": ""}
{"id": "832420", "revid": "339392", "url": "https://it.wikipedia.org/wiki?curid=832420", "title": "Guru guru", "text": ""}
{"id": "832426", "revid": "2230571", "url": "https://it.wikipedia.org/wiki?curid=832426", "title": "Netcraft", "text": "Netcraft \u00e8 una societ\u00e0 di monitoraggio della rete internet con sede a Bath in Inghilterra.Netcraft fornisce analisi sui server web e il mercato dell'hosting, inclusi la rilevazione di web server e sistemi operativi, e il loro servizio in alcuni casi consiste nel monitorare l'uptime. \nOffre anche verifiche di sicurezza e pubblica novit\u00e0 sullo stato di varie reti che compongono internet. Queste statistiche sono ampiamente considerate e ritenute rilevanti dalla stampa internet.\nLa societ\u00e0 \u00e8 famosa per la sua barra gratuita anti-phishing per Firefox e Internet Explorer.\nUno studio commissionato da Microsoft concluse che la barra di Netcraft \u00e8 tra i pi\u00f9 efficaci strumenti per combattere il phishing su Internet."}
{"id": "832428", "revid": "122965330", "url": "https://it.wikipedia.org/wiki?curid=832428", "title": "Hej Slaveni", "text": "Hej, Slaveni (\"Ehi, Slavi\") fu l'inno nazionale di due Stati ormai disciolti: la Repubblica Socialista Federale di Jugoslavia, e la Repubblica Federale di Jugoslavia che successivamente prese la denominazione di Unione Statale di Serbia e Montenegro.\nL'inno assume diversi nomi a seconda delle lingue: Hej, Slov\u00e1ci in slovacco, Hej, Slovan\u00e9 in ceco, Hej, Sloveni/\u0425\u0435\u0458 \u0421\u043b\u043e\u0432\u0435\u043d\u0438 in serbo e in montenegrino, \u0415\u0458, \u0421\u043b\u043e\u0432\u0435\u043d\u0438 in macedone, Hej, Slaveni in croato e in bosniaco, Hej, Slovani in sloveno Hej, S\u0142owianie in polacco, \u0425\u0435\u0439, \u0421\u043b\u0430\u0432\u044f\u043d\u0438 in bulgaro e Gej, Slavjane/\u0413\u0435\u0439, C\u043b\u0430\u0432\u044f\u043d\u0435 in russo.\nLa melodia dell'inno si basa sulla Mazurek D\u0105browskiego, inno nazionale polacco ufficialmente in uso dal 1926, ma \u00e8 decisamente pi\u00f9 lenta ed accentuata.\nEhi, Slovacchi.\nL'inno fu scritto nel 1834 dal sacerdote e storico slovacco Samuel Tom\u00e1\u0161ik durante una visita a Praga. Durante il suo soggiorno praghese, egli rimase sconcertato poich\u00e9 not\u00f2 che la maggior parte della gente parlava pi\u00f9 tedesco che ceco. Nel suo diario scrisse:\n\"Se madre Praga, la perla del mondo slavo occidentale, si deve perdere in un mare tedesco, che cosa aspetta la mia cara madrepatria Slovacchia, che guarda a Praga per il suo nutrimento spirituale? Gravato da quel pensiero, ricordai l'antica canzone polacca \"Jeszcze Polska nie zgin\u0119\u0142a\" (\"La Polonia non \u00e8 ancora morta\"). Quella melodia familiare fece uscire dal mio cuore un ardito \"Hej, Slovaci, e\u0161te na\u0161a slovenska re\u010d \u017eije\" (\"Ehi, Slovacchi, la nostra lingua slovacca vive ancora\")...Corsi nella mia stanza, accesi una candela e nel mio diario scrissi a matita tre versi. La canzone fu finita in un momento.\" \"(Diario di Samuel Tom\u00e1\u0161ik, domenica 2 novembre 1834)\"\nInno panslavo.\nSamuel Tom\u00e1\u0161ik alter\u00f2 presto le parole in modo da includere tutti gli slavi. Conseguentemente \"Ehi, Slovacchi\" prese la denominazione di \"Ehi, Slavi\" e divent\u00f2 una canzone intrisa di nazionalismo slavo e di sentimenti panslavi che invitavano all'unit\u00e0, specialmente per le popolazioni slave dell'Austria-Ungheria. Il testo fu stampato su riviste e calendari e fu intonato durante congressi politici, diventando cos\u00ec l'inno non ufficiale del movimento panslavo.\nLa sua popolarit\u00e0 crebbe ulteriormente quando fu adottato quale inno ufficiale del Sokol (\"Falco\"), un movimento di educazione fisica basato su ideali panslavi che fu attivo nell'Impero austro-ungarico. Nel 1906 l'erezione a Lubiana del monumento a France Pre\u0161eren, il pi\u00f9 grande poeta sloveno, fu celebrata da una folla che cantava \"Ehi, Slavi\". Durante la prima guerra mondiale veniva intonato dai soldati slavi che combattevano su fronti contrapposti (sloveni, croati, serbi di Croazia e bosgnacchi con l'Austria-Ungheria, serbi e montenegrini con la Triplice Intesa) per evitare spargimenti di sangue e comunicare comuni sentimenti di fratellanza e di unit\u00e0 fra i popoli slavi. Molti croati, serbi e sloveni, membri del \"Sokol\" ed arruolati nell'esercito imperiale austro-ungarico, si arresero volontariamente ai militari serbi e russi e spesso passarono dalla parte opposta. Tramite loro, la canzone si propag\u00f2 lungo i Balcani e la Russia e rimase popolare nel periodo di guerra.\nInno slovacco.\nIn Slovacchia, la canzone \"Hej, Slov\u00e1ci\" (\"Ehi, Slovacchi\") divenne l'inno non ufficiale. Sebbene Nad Tatrou sa bl\u00fdska sia diventato ufficialmente l'inno nazionale slovacco (prima in Cecoslovacchia e poi dopo l'indipendenza), \"Ehi, Slovacchi\" ha continuato ad essere considerato quale un secondo inno nazionale. Falsit\u00e0 storica \u00e8 quella secondo la quale \"Ehi, Slovacchi\" fu l'inno nazionale slovacco durante la seconda guerra mondiale. \u00c8 per\u00f2 riconosciuto come inno degli slovacchi all'estero.\nInno jugoslavo.\nLa prima comparsa di \"Ehi, Slavi\" nel territorio dell'ex Jugoslavia fu ai tempi del movimento illirico. Dragutin Rakova\u0107 tradusse la canzone e la chiam\u00f2 \"Hej, Iliri\" (\"Ehi, Illiri\"). In Jugoslavia, fino alla seconda guerra mondiale, la canzone non sub\u00ec particolari cambiamenti se non che \"Ehi, Illiri\" divenne \"Ehi, Slavi\".\nNel 1945, dopo la fine della seconda guerra mondiale l'inno monarchico jugoslavo venne abolito, ma non venne scelta ufficialmente nessun'altra melodia. Furono proposte diverse soluzioni pi\u00f9 propriamente jugoslave e non vagamente panslave, ma nessuna aveva la popolarit\u00e0 di \"Ehi, Slavi\". Abbandonata progressivamente la scelta di un'alternativa, \"Ehi, Slavi\" divenne ufficialmente l'inno nazionale jugoslavo nel 1977. Fu utilizzato dalla Repubblica Socialista Federale di Jugoslavia e successivamente dalla Repubblica Federale di Jugoslavia.\nInno serbo-montenegrino.\nNel 2003, anno di scioglimento della Repubblica Federale di Jugoslavia e della nascita della nuova \"Unione Statale di Serbia e Montenegro\", venne proposto di sostituire \"Ehi, Slavi\" con un inno ibrido formato dall'unificazione di parte dell'inno serbo Bo\u017ee Pravde (\"Dio della Giustizia\") con parte dell'inno montenegrino Oj, svijetla majska zoro (\"Oh, brillante alba di maggio\"). \nTuttavia questa proposta non fu accolta per l'opposizione mostrata dal Partito Popolare Socialista del Montenegro nonch\u00e9 dai vertici della Chiesa ortodossa serba.\nL'inno attualmente.\nDopo lo scioglimento dell'Unione Statale di Serbia e Montenegro, \"Ehi, Slavi\" non \u00e8 pi\u00f9 stato adottato da alcuno Stato sovrano. Rimane tuttavia un inno comune a tutti gli slavi (specialmente agli slovacchi). Il gruppo musicale sloveno \"Hervardi\" ha registrato una esecuzione moderna di \"Ehi, Slavi\" che per\u00f2 ha intitolato \"Hej Slovenci!\" (\"Ehi Sloveni!\").\nParole.\nIl testo originale dell'inno nelle varie lingue \u00e8:\nTraduzione in Italiano.\n&lt;poem&gt;\nHei, Slavi! Vive ancora \nla lingua dei nostri antenati,\n[e vivr\u00e0] finch\u00e9 batte per il popolo il cuore\ndei loro discendenti.\nVivi, vivi, anima slava,\nvivi eternamente!\nLa minaccia del fuoco\ncontro di noi \u00e8 inutile.\nQueste parole ci ha riferito il Dio\ncos\u00ec \u00e8 la sua volont\u00e0,\nchi costringe la nostra canzone\nfar silenzio in mezzo al prato,\nrimaniamo in piedi, noi,\nfermi come le torri.\nSian dannati della propria\nPatria i traditori!\n&lt;/poem&gt;"}
{"id": "832429", "revid": "729019", "url": "https://it.wikipedia.org/wiki?curid=832429", "title": "Battaglia di Soissons (486)", "text": "La battaglia di Soissons venne combattuta nel 486 tra i Franchi di re Clodoveo I e l'esercito dell'ultimo territorio dell'Impero romano d'occidente, il cosiddetto Regno di Soissons, guidato dal \"magister militum per Gallias\" Siagrio. La vittoria dei Franchi permise loro il dominio su quella che sarebbe poi diventata la Francia.\nDopo la caduta dell'Impero romano d'occidente nel 476 e la morte dell'ultimo imperatore Giulio Nepote nel 480, Siagrio era l'ultimo rappresentante romano, e governava l'area tra la Loira e la Somme. Il suo dominio, noto impropriamente come Regno di Soissons era centrato sulla citt\u00e0 di Soissons, in un territorio quasi intatto dopo le invasioni barbariche e oggetto delle mire espansionistiche dei Franchi.\nI Franchi, riuniti dal re Clodoveo, attaccarono il territorio romano, sconfiggendo Siagrio e annientando il suo esercito. Siagrio prov\u00f2 a trovare scampo presso i Visigoti ma, consegnato ai Franchi, fu giustiziato.\nIl reame dei Franchi, raddoppiato in estensione dopo questa vittoria, si rafforz\u00f2 a seguito della vittoria definitiva sui Visigoti, sconfitti nella battaglia di Vouill\u00e9 (507) e obbligati a passare i Pirenei.\nViene considerata l'ultima battaglia dell'Impero romano d'occidente."}
{"id": "832430", "revid": "1494169", "url": "https://it.wikipedia.org/wiki?curid=832430", "title": "Battaglia di Soissons", "text": ""}
{"id": "832432", "revid": "36426", "url": "https://it.wikipedia.org/wiki?curid=832432", "title": "Etna (vulcano)", "text": ""}
{"id": "832434", "revid": "466539", "url": "https://it.wikipedia.org/wiki?curid=832434", "title": "\u0116duard Strel'cov", "text": "\u00c8 stato anche votato dagli appassionati di calcio russi ed ex-sovietici come uno dei pi\u00f9 forti tra i giocatori russi e sovietici di tutti i tempi.\nCarriera.\nCentravanti, gioc\u00f2 solo nella . Dopo aver partecipato e vinto il torneo di calcio ai Giochi olimpici del 1956 a Melbourne (non disputando la finale), nel 1958 rifiut\u00f2 il passaggio sia al (la squadra dell'Armata Rossa) che alla (quella del KGB).\nQuesto comportamento, unito anche ad una frase di troppo detta ad una festa al Cremlino, lo port\u00f2 ad essere accusato di violenza carnale, consumata ai danni di una giovane proprio nel corso di quella stessa festa. Rinchiuso nella prigione di Butyrka, venne convinto con la promessa di essere aggregato alla squadra che avrebbe partecipato alla Coppa del Mondo a firmare una confessione. La promessa non venne mantenuta e fu condannato ai lavori forzati in un gulag in Siberia.\nNel 1965 torn\u00f2 a giocare nella Torpedo, guidando la squadra verso il secondo titolo nazionale. Collezion\u00f2 inoltre 38 presenze e 25 gol con la Nazionale sovietica (1955-1968). Mor\u00ec nel 1990 di cancro, malattia probabilmente causata dal lavoro in miniera negli anni del gulag."}
{"id": "832439", "revid": "438678", "url": "https://it.wikipedia.org/wiki?curid=832439", "title": "Regole di inferenza", "text": ""}
{"id": "832445", "revid": "93556", "url": "https://it.wikipedia.org/wiki?curid=832445", "title": "Piero Ostellino", "text": "Biografia.\nLaureato in Scienze politiche presso l'Universit\u00e0 di Torino, si \u00e8 specializzato in sistemi politici dei paesi comunisti. Ha fondato nel 1963 a Torino il \u00abCentro di Ricerca e Documentazione \"Luigi Einaudi\"\u00bb e, nel 1964, la rivista \u00abBiblioteca della Libert\u00e0\u00bb che ha diretto fino al 1970; del Centro Einaudi \u00e8 poi divenuto presidente onorario. Ha diretto dal 1990 al 1995 l'Istituto per gli studi di politica internazionale (ISPI) di Milano, ed \u00e8 stato membro del comitato scientifico dell'Universit\u00e0 della Carolina del Nord. \u00c8 stato inoltre autore di numerosi saggi di carattere storico e politico.\nDal 1967 al gennaio 2015 ha scritto sul \"Corriere della Sera\", quotidiano nel quale ha ricoperto diversi incarichi: \u00e8 stato corrispondente da Mosca dal 1973 al 1978, e da Pechino dal 1979 al 1980; inviato speciale, nonch\u00e9 direttore responsabile dal 1984 al 1987; infine editorialista e titolare della rubrica settimanale \"Il dubbio\". Dal febbraio 2015 fino alla scomparsa, ha scritto sul \"Giornale\"."}
{"id": "832448", "revid": "110157", "url": "https://it.wikipedia.org/wiki?curid=832448", "title": "WeeChat", "text": "WeeChat (Wee Enhanced Environment for Chat) \u00e8 un client IRC estremamente leggero e veloce. \u00c8 distribuito sotto la licenza GNU General Public License e usa diverse librerie per la propria interfaccia utente. Le interfacce GTK+ e Qt sono attualmente in via di sviluppo.\nCaratteristiche.\nWeeChat supporta le connessioni IPv6, SSL e proxy server IRC utilizzabili a piacimento. Lo schermo pu\u00f2 essere suddiviso in modo da visualizzare pi\u00f9 finestre contemporaneamente. WeeChat fornisce anche la ricerca incrementale di testo nei buffer, il supporto aspell per il controllo ortografico, una hotlist intelligente, il supporto per molti linguaggi di scripting (Perl, Python, Ruby, Lua, Tcl, Scheme con GNU Guile), FIFO pipe per il controllo remoto, e il supporto per diversi codifiche di caratteri.\nAl primo avvio, un file di configurazione di default viene creato, semplificando l'uso, e un comando editor di configurazione \u00e8 disponibile. Alias dei comandi definiti dall'utente e le scorciatoie a singolo tasto possono essere creati per ridurre la digitazione di comandi lunghi.\nPiattaforme supportate.\nWeeChat supporta una vasta gamma di piattaforme e sistemi operativi, compreso Linux, BSF (FreeBSD, NetBSD, OpenBSD), macOS, Debian GNU/Hurd / Debian GNU/kFreeBSD, HP-UX, Solaris, QNX, Haiku (era OpenBeOS), e Microsoft Windows (tramite Cygwin e la libreria API).\nPacchetti gi\u00e0 pre-compilati sono disponibili per le altre distribuzioni e sistemi operativi. \u00c8 inoltre disponibile per molte distribuzioni LInux tra cui Debian, Ubuntu, Mandriva Linux, Fedora, Gentoo, e Arch Linux. WeeChat \u00e8 inoltre disponibile per gli utenti FreeBSD tramite il sistema FreeBSD Ports.\nAccoglienza.\nSulla rivista Free Software Magazine, Martin Brown assegna a WeeChat 43 punti su 50, affermando: \"Da una prima occhiata, WeeChat non \u00e8 intuitivo e facile da usare come Rhapsody\", ma, \"Ci sono molti punti di forza nascosti nell'applicazione\", inclusi plugin per Python, Perl, Ruby e Lua che possono essere installati."}
{"id": "832449", "revid": "1318658", "url": "https://it.wikipedia.org/wiki?curid=832449", "title": "Vittorio Mathieu", "text": "Biografia.\nDopo il liceo, si iscrisse alla facolt\u00e0 di giurisprudenza ma si laure\u00f2 poi in filosofia teoretica nel 1946 all'Universit\u00e0 di Torino con Augusto Guzzo, filosofo rappresentante dello spiritualismo cristiano ed autore di importanti studi su Immanuel Kant (un pensatore che in seguito sarebbe stato centrale nella vita intellettuale di Mathieu). \nLibero docente nella stessa materia nel 1956, dal 1958 ne fu professore incaricato, e dal 1961 professore ordinario di filosofia teoretica all'Universit\u00e0 di Trieste. Primo vincitore del concorso di Storia della filosofia del 1960, dal 1967 fu ordinario di filosofia fino al ruolo di professore emerito di filosofia morale, nell'Universit\u00e0 di Torino.\nDal 1972 al 1980 fu membro del Comitato 08 del CNR. Dal 1976 al 1980 fu membro e poi vicepresidente del Consiglio esecutivo dell'UNESCO (Parigi). Fece parte del Comitato Nazionale di Bioetica. Fu socio dell'Accademia dei Lincei e membro del Comitato Premi della Fondazione Balzan.\nNel 1994 fond\u00f2 con Silvio Berlusconi, Lucio Colletti ed altri il movimento politico Forza Italia. \nSempre nel 1994, con Domenico Mennitti diede vita alla rivista di cultura politica \"Ideazione\", organo della fondazione omonima, per il cui quotidiano online cur\u00f2 una rubrica fino alla chiusura della testata. \nNel 1996 si candid\u00f2 al Senato della Repubblica nel collegio di Settimo Torinese: sostenuto dal centrodestra (ma non dalla Lega Nord), Mathieu ottenne il 33,2% e venne sconfitto dal rappresentante dell'Ulivo Giancarlo Tapparo.\nNel luglio 2010 (in connessione con la sua carica di presidente del collegio dei probiviri del PdL chiamato a giudicare l'operato degli esponenti di Generazione Italia) diversi organi di stampa ripresero la voce, gi\u00e0 circolante da tempo, di una sua adesione all'Opus Dei. A tale proposito giunsero alla redazione del Corriere della Sera, che aveva pubblicato la notizia, le smentite sia dell'Opus Dei che dell'interessato.\nMathieu \u00e8 morto nella sua villa di campagna a Chivasso nel 2020, all'et\u00e0 di 96 anni.\nPensiero filosofico.\nMathieu ha offerto contributi significativi in almeno quattro ambiti della ricerca filosofica:\nFilosofia della scienza.\nHa indagato i limiti interni e i limiti esterni della scienza. Tale indagine ha avuto due filosofi del passato come suoi principali punti di riferimento: Immanuel Kant e Henri Bergson. Mathieu ha infatti ripreso e sviluppato le classiche ricerche di Kant sui limiti interni della scienza e sulla sua fondazione. A tale riguardo, non ancora ventiseienne, nel 1949, pubblic\u00f2 il saggio \"Limitazione qualitativa della conoscenza umana\" a cui fece seguito, nel 1960, \"L'oggettivit\u00e0 nella scienza e nella filosofia moderna e contemporanea\".\nSeguendo Henri Bergson, ha valorizzato anche altre forme della conoscenza e della espressivit\u00e0 umane non riducibili alle scienze naturali, ma non per questo ad esse opposte. Mathieu ha infatti sempre ritenuto che la realt\u00e0, e segnatamente la realt\u00e0 umana, non possa essere esaurita dalla scienza, e richieda invece una costante attivit\u00e0 interpretativa. L'uomo, dunque, \u00e8 chiamato ad essere scienziato della natura ed ermeneuta della cultura.\nSarebbe per\u00f2 riduttivo non ricordare che i contributi di Mathieu alla filosofia della scienza riguardano una pluralit\u00e0 estremamente diversificata di temi. Ad esempio, sono del 1970 due studi pionieristici sull'applicabilit\u00e0 del teorema di G\u00f6del al diritto. Kurt G\u00f6del aveva scoperto nel 1931 che non si pu\u00f2 dimostrare la coerenza di un sistema logico all'interno del sistema stesso; Mathieu ritiene che, almeno analogicamente, la scoperta di G\u00f6del possa applicarsi al problema della fondazione di un sistema giuridico. Per Mathieu, un'autorit\u00e0 non pu\u00f2 legittimarsi da sola in modo formale e, dunque, anche il diritto richiede fondamenti esterni: l'efficacia e la giustizia.\nStoria della filosofia.\nHa realizzato alcune traduzioni fondamentali. E forse il contributo maggiore di Mathieu alla storia della filosofia \u00e8 consistito proprio in un'opera che combina traduzione e ricostruzione critica, ovvero l\"'Opus Postumum\" di Kant, pubblicato nel 1963. Tale opera affronta questioni teoriche tutt'oggi aperte (soprattutto nella fisica e nella biologia teoriche), come il problema della forma degli oggetti solidi o il problema del vivente, cio\u00e8 il problema della vita in quanto tale e non ridotta a semplice.\nMathieu ha curato poi le edizioni italiane di molte opere di Leibniz: si \u00e8 trattato di un ampio lavoro che si \u00e8 raccolto in quattro principali volumi: \"Scritti politici e di diritto naturale\" (1951), \"Leibniz e des Bosses\" (1960), \"Saggi filosofici e lettere\" (1963), \"Saggi di teodicea: sulla bont\u00e0 di Dio, sulla libert\u00e0 dell'uomo, sull'origine del male\" (1991).\nEstetica.\nL'estetica di Mathieu, pur nella variet\u00e0 dei temi trattati, rimanda ad una problematica essenzialmente ontologica: lo svelarsi dell'ente. Cio\u00e8, l'opera d'arte \u00e8 heideggerianamente concepita come il modo attraverso cui gli uomini possono cogliere il passaggio dal nulla all'essere.\nDi estetica \u00e8 anche l'ultimo libro di Mathieu: \"Goethe e il suo diavolo custode\", edito nel 2002 per i tipi di Adelphi. Al centro di questa ricerca vi \u00e8 la figura di Mefistofele, analizzata in tutta la sua profondit\u00e0 e capacit\u00e0 genealogica.\nNei suoi volumi sull'estetica della musica sviluppa la tesi affascinante che ascoltare la musica \u00e8 un ascoltare il silenzio:\nFilosofia civile.\nEntro i molteplici contributi di Mathieu alla filosofia civile, si staglia netta, per importanza e originalit\u00e0, una triade di libri dedicati a quello che potremmo chiamare \"stato spirituale dell'Occidente\". Si tratta di tre opere scritte dal 1972 al 1980, in un periodo dunque estremamente critico per l'Italia, ma che mantengono ancora una grande attualit\u00e0. Mathieu fa percepire al lettore il pericolo valoriale in cui \u00e8 venuto a trovarsi l'Occidente e pone in essere una critica serrata alle ideologie totalitarie o nichiliste. In questo senso, vi \u00e8 un'aria di famiglia con i lavori di quei filosofi\u00a0\u2013 come ad esempio Jos\u00e9 Ortega y Gasset e Max Horkheimer \u2013 che hanno prospettato i rischi di un'eclisse dell'individuo nella societ\u00e0 tecnologica di massa."}
{"id": "832451", "revid": "94647", "url": "https://it.wikipedia.org/wiki?curid=832451", "title": "Condizionale semplice", "text": ""}
{"id": "832466", "revid": "547992", "url": "https://it.wikipedia.org/wiki?curid=832466", "title": "Martino Traversa", "text": "Carriera.\nMuove i primi passi nel mondo del calcio con l'Adriatico Calcio, societ\u00e0 a livello giovanile del capoluogo pugliese. A 16 anni debutta in Serie A con la maglia del Bologna nella stagione 1990-1991. Sempre nel 1991 scende in campo in Coppa UEFA, diventando a 17 anni e 1 mese il pi\u00f9 giovane italiano a giocare nella competizione. Nella stagione seguente segue la sua squadra nella retrocessione in Serie B, prima di essere ingaggiato dal , dove per\u00f2 non riesce a trovare un posto in prima squadra.\nNella stagione 1993-94 ritorna al Bologna, in Serie C1, dove colleziona 9 presenze. Nelle due stagioni seguenti veste le maglie di Barletta prima e poi. Nel 1996 torna in Serie A con il . Nel 1998 passa al , in Serie B, dove conquista la promozione nella massima serie. In quel campionato sigla anche un gol, su rigore, alla terzultima giornata contro il Ravenna, che vale la vittoria esterna per 2-1, e un'importante ipoteca sulla serie A. Nella stagione 1999-2000, sempre nel Salento, colleziona 21 presenze in Serie A. In seguito Traversa gioca in Serie B con , e .\nNella stagione 2002-2003 contribuisce alla rinascita della (allora Florentia Viola), retrocessa d'ufficio in Serie C2, prima di passare al Martina."}
{"id": "832468", "revid": "834", "url": "https://it.wikipedia.org/wiki?curid=832468", "title": "Pierfrancesco Bazzoffi", "text": ""}
{"id": "832469", "revid": "834", "url": "https://it.wikipedia.org/wiki?curid=832469", "title": "Giancarlo Cornetta", "text": ""}
{"id": "832470", "revid": "834", "url": "https://it.wikipedia.org/wiki?curid=832470", "title": "Pierluigi Ferrantini", "text": ""}
{"id": "832471", "revid": "834", "url": "https://it.wikipedia.org/wiki?curid=832471", "title": "Alessandro Sgreccia", "text": ""}
{"id": "832475", "revid": "136439", "url": "https://it.wikipedia.org/wiki?curid=832475", "title": "Pablo Meneguzzo", "text": ""}
{"id": "832476", "revid": "136439", "url": "https://it.wikipedia.org/wiki?curid=832476", "title": "Amalia Grezio", "text": ""}
{"id": "832480", "revid": "119077034", "url": "https://it.wikipedia.org/wiki?curid=832480", "title": "Emanuel Ax", "text": "Biografia.\nCominci\u00f2 a studiare pianoforte all'et\u00e0 di sei anni a Varsavia. Quando la famiglia si trasfer\u00ec nel Nord America nel 1961 continu\u00f2 gli studi alla Juilliard School sotto Mieczys\u0142aw Munz, e ottenne un bachelor alla Columbia University.\nNel 1974 vinse la prima edizione del prestigioso Concorso Pianistico Internazionale \u201cArtur Rubinstein\u201d di Tel Aviv.\nEsegue regolarmente in duo con il violoncellista Yo-Yo Ma. Suonava anche in quartetto con lo stesso Yo-Yo Ma, Jaime Laredo e Isaac Stern, prima della morte di quest'ultimo (Quartetto Stern); insieme hanno inciso per la Sony lavori di Johannes Brahms, Gabriel Faur\u00e9, Ludwig van Beethoven, Robert Schumann e Wolfgang Amadeus Mozart.\nAl Teatro alla Scala di Milano esegue nel 1988 musiche di Beethoven con Yo-Yo Ma, nel 1995 un concerto con il Quartetto Stern e nel 2011 il Concerto per pianoforte e orchestra n. 5 (Beethoven) con la Filarmonica della Scala.\nA Salisburgo nel 1992 esegue il Concerto per pianoforte e orchestra n. 25 di Mozart e nel 2000 il Concerto per pianoforte ed orchestra Op. 42 di Arnold Sch\u00f6nberg con la London Symphony Orchestra diretto da Pierre Boulez.\nAx \u00e8 un particolare sostenitore di compositori del XX secolo, e ha dato tre prime mondiali nelle ultime stagioni: \"Century Rolls\" di John Adams, \"Seeing\" di Christopher Rouse e \"Red Silk Dance\" di Bright Sheng. Ha anche eseguito lavori di Sir Michael Tippett, Hans Werner Henze, Joseph Schwantner and Paul Hindemith."}
{"id": "832485", "revid": "123832149", "url": "https://it.wikipedia.org/wiki?curid=832485", "title": "Episodi di Grey's Anatomy (prima stagione)", "text": "La prima stagione della serie televisiva Grey's Anatomy \u00e8 composta da 9 episodi \u00e8 stata trasmessa negli Stati Uniti d'America in prima visione dal 27 marzo al 22 maggio 2005 su ABC. Con una media di 18.460.000 spettatori, \u00e8 il nono programma pi\u00f9 visto della stagione USA 2004-2005.\nIn Italia la stagione \u00e8 stata trasmessa in prima visione dal 6 settembre al 1\u00ba novembre 2005 sul canale Fox Life. In chiaro \u00e8 andata in onda su Italia 1 dal 15 dicembre 2005 al 4 gennaio 2006.\nLa prima stagione si conclude con il nono episodio, anche se avrebbe dovuto comprendere i successivi 5 episodi inglobati dalla ABC (anche da Fox Life e Italia 1) con la seconda stagione, che per questo \u00e8 composta da 27 episodi (22+5).\nKate Walsh interpreta il ruolo della dott.ssa Addison Forbes-Montgomery apparendo per\u00f2 solo durante gli ultimi secondi dell'ultimo episodio della prima stagione; in realt\u00e0, il personaggio era stato introdotto nella parte finale della stagione (che avrebbe dovuto concludersi con l'episodio 1x13 diventato poi l'episodio 2x04 per l'ordine di trasmissione). Dopo questa breve apparizione, la Walsh diventer\u00e0 un personaggio fisso della seconda e terza stagione.\nQuando il gioco si fa duro.\nTrama.\nMeredith Grey si sveglia nel salotto della casa di sua madre, in compagnia di un uomo con cui ha passato la notte ma di cui conosce solo il nome, Derek. Arrivata all'ospedale, il primario Richard Webber mostra ai nuovi specializzandi la sala operatoria, dando loro il benvenuto.\nMeredith; Isobel \"Izzie\" Stevens, ex modella; George O'Malley, un ragazzo con poca autostima e Cristina Yang, la prima del corso a Stanford, vengono affidati alla dottoressa Bailey, detta \"La nazista\". Incomincia il loro primo turno della durata di 48 ore.\nArriva una ragazza di 15 anni, Katie Bryce, con continui attacchi epilettici senza una causa apparente.\nIl dottor Preston Burke, famosissimo cardiochirurgo, sceglie O'Malley come specializzando che assister\u00e0 all'appendicectomia di un paziente. Il dottor Burke lo ha scelto come suo specializzando vittima: ogni anno ne sceglie uno che terrorizza come monito per tutti gli altri. Durante l'intervento, George commette un errore provocando un'emorragia nel paziente e va in confusione, bloccandosi in mezzo alla sala operatoria. Tra gli altri specializzandi che lo stanno guardando dalla galleria c'\u00e8 anche Alex Karev, che lo soprannomina \"007\", cio\u00e8 \"licenza di uccidere\".\nLa dottoressa Grey durante il turno scopre che l'uomo con cui ha passato la notte precedente \u00e8 Derek Shepherd, brillante neurochirugo da poco arrivato a lavorare al Seattle Grace Hospital.\nNon riuscendo a risolvere il caso di Katie Bryce, il dottor Shepherd chiede aiuto agli specializzandi, promettendo a quello che riuscir\u00e0 a risolvere il caso di poter assistere in sala operatoria se la ragazza dovr\u00e0 essere operata.\nMeredith e Cristina legano subito in maniera particolare e Meredith le rivela della notte passata con il dottor Shepherd.\nMeredith e Cristina scoprono che Katie ha un'emorragia subaracnoidea dovuta alla rottura di un aneurisma e Derek decide di far entrare in sala operatoria solo Meredith, cosa che irrita profondamente Cristina, ma successivamente le due si riappacificano.\nFinito il lunghissimo turno, Meredith va a trovare sua madre, malata di Alzheimer, in una casa di riposo: la madre non la riconosce nemmeno.\nIl primo taglio \u00e8 il peggiore.\nTrama.\nMeredith decide di non vendere la casa della madre e incomincia a cercare dei coinquilini.\nTra Meredith e Derek c'\u00e8 un bacio appassionato in ascensore.\nAl Seattle Grace Hospital arriva una ragazza che ha sub\u00ecto una violenza sessuale e che ha strappato a morsi il pene dell'aggressore. Meredith rimane sconvolta quando nota che Allison, la vittima, portava le sue stesse scarpe. Meredith deve custodire il pene mozzato fino all'arrivo della polizia.\nIzzie, nel frattempo, \u00e8 in Pronto Soccorso e deve fare una sutura a una donna cinese che non parla inglese e le chiede aiuto per la figlia clandestina, con una profonda ferita sulla fronte, nascosta vicino all'ospedale.\nGeorge trascorre la giornata in Rianimazione, in cui perdono la vita ben cinque suoi pazienti.\nAlex Karev viene assegnato alla Bailey, che a sua volta lo assegna a Cristina; i due ricevono malvolentieri baci e abbracci dai familiari dei pazienti che dimettono.\nMeredith si accorge che un neonato in pediatria ha un soffio al cuore e il dottor Burke l'aiuta a ottenere il permesso per fare degli accertamenti.\nVincitori e vinti.\nTrama.\nLa gara di ciclisti illegale tenuta a Seattle, comunemente chiamata \"Dead Baby Bike\", ha inizio e al Seattle Grace Hospital arrivano una marea di pazienti. Izzie e Cristina si occupano di una vittima della gara, un uomo cerebralmente morto che tuttavia \u00e8 un potenziale donatore di organi e il cui fegato pu\u00f2 salvare il paziente di George, un caro amico del dottor Webber. Meredith si occupa di un ragazzo che, dopo essersi fatto togliere dei fili di ferro dall'addome senza effettuare alcun esame, torna con un enorme gonfiore. Nel frattempo comincia a cedere alle richieste di un appuntamento con Derek. Alex, invece, viene offeso apertamente dalla Bailey. Il paziente di George riesce a ottenere il fegato che aspettava da otto mesi. George parlando con l'uomo rivela di essere attratto da Meredith, bench\u00e9 consapevole che non potr\u00e0 mai averla.\nLe regole dell'intimit\u00e0.\nTrama.\nIzzie e Meredith offendono la virilit\u00e0 di George ordinandogli di comprare assorbenti e andando in giro per la casa in mutande.\nIn ospedale Meredith e Derek devono occuparsi di un uomo che si \u00e8 accidentalmente conficcato sette chiodi in testa con una pistola sparachiodi e, come si scopre in seguito ad alcuni esami, ha un tumore al cervello.\nIzzie si scontra con Alex che appende sue foto in biancheria intima negli spogliatoi; inoltre un paziente con un tumore alla prostata non la vuole come dottoressa perch\u00e9 ha posato per Bettany Whisper, una rivista di biancheria intima, e ha avuto fantasie su di lei e per questo non vuol che lei sia presente mentre lo privano della sua mascolinit\u00e0. Cristina deve occuparsi di Liz Fallon, un'ex infermiera di sala che lavorava al Seattle Grace ed era l'assistente della madre di Meredith. Meredith confida a Liz che sua madre ha l'Alzheimer e che vuole che nessuno lo sappia. Liz ha un cancro al pancreas ed \u00e8 stata portata in ospedale non per essere operata ma per morire, confortata dai suoi amici. Cristina per la prima volta vive l'esperienza della morte di un paziente.\nMeredith accetta un appuntamento con Derek per una colazione, mentre tra Cristina e Burke incomincia a esserci una strana tensione.\nCrescere, che fatica....\nTrama.\nMeredith, durante un'operazione, ha un colpo di sonno mentre tiene un cuore in mano. Terminata l'operazione, si accorge di essersi bucata un guanto con l'unghia; di conseguenza teme di aver lacerato il tessuto cardiaco. Quando improvvisamente il cuore della paziente cede, Meredith confessa tutto davanti a Burke e al marito della donna, scatenando l'inferno. George e la dottoressa Bailey hanno in cura una donna che lamenta forti dolori al torace: si scopre che aveva una pezza dimenticata dentro durante un'operazione che era stata effettuata da Burke. Per questo alla fine sar\u00e0 proprio Burke a difendere Meredith, ricordando che l'importante per un bravo medico \u00e8 denunciare gli errori commessi, senza paura di ripercussioni legali ma con l'onest\u00e0 di voler rimediare. Alex e Derek si occupano di Jerry, un tossicomane, e Alex si rifiuta di curarlo, si inizia poi a scoprire che ha alle spalle una vita dura con un padre drogato. Izzie si occupa di un paziente che aveva abbandonato gli studi di medicina per evitare il divorzio dalla moglie. Intanto cerca di organizzare una festa a casa per l'arrivo del suo fidanzato Hank, un giocatore di hockey, festa della quale Meredith non sapeva nulla. Izzie non riesce ad arrivare alla festa, costretta a trattenersi in ospedale perch\u00e9 il paziente tossicomane di Alex si rifiuta di farsi dimettere e, nel dimenarsi, cade a terra battendo la testa e procurandosi un'emorragia. Derek, Alex e Izzie devono operarlo. Arrivata alla festa, Meredith si scatena con Cristina e George, mentre Izzie trova Hank ad aspettarla fuori dall'ospedale: arrabbiato per la festa, Hank se ne va subito dicendole che avrebbe voluto passare del tempo solo con lei. Intanto Derek va a casa di Meredith e la trova ubriaca a ballare sul porticato. I due si baciano e finiscono a fare l'amore nella macchina di Derek. Terminata la festa, la Bailey si accorge di loro nella macchina. La madre di Meredith firma un atto con cui lascia la gestione di tutto il suo patrimonio a Meredith.\nCristina e Burke finiscono a letto insieme.\nSe non ci fosse un domani.\nTrama.\nBurke e Cristina continuano ad avere rapporti sessuali.\nGeorge vorrebbe chiedere a Meredith di uscire, ma non ha il coraggio di farlo.\nArriva Annie Conners, una donna di 43 anni con un tumore gigantesco di 25 chili che fa pressione sul diaframma. Alex si comporta in maniera eccessivamente gentile con Annie e la donna ne resta affascinata. Tuttavia Annie lo sente mentre parla con un collega e la descrive come una persona malata di testa per il fatto che non si sia accorta del tumore che aveva. Annie acconsente a essere operata solo se Alex abbandoner\u00e0 il suo caso. La paziente muore in sala operatoria.\nIzzie, a causa della negligenza di Alex che dimentica di cambiare la batteria al suo cerca persone, si trova costretta ad affrontare da sola numerose situazioni critiche e a gestire l'intero piano, dato che tutti gli altri sono occupati in sala operatoria.\nEdward Levanji, un uomo di 63 anni, \u00e8 affetto dalla malattia di Parkinson. Derek affida a Meredith le cure dell'uomo. Meredith e Derek convincono l'uomo a operarsi al cervello cos\u00ec da ridurre radicalmente il suo tremore. La Bailey minaccia Derek promettendogli che se favorir\u00e0 Meredith in ospedale lei impedir\u00e0 a Meredith di entrare in sala operatoria per un mese.\nCerchi di fuoco.\nTrama.\nGeorge e Izzie scoprono la storia tra Derek e Meredith, quando vedono Derek scappare da casa la mattina presto cercando di non farsi notare, dopo aver passato una notte \"rumorosa e movimentata\" con Meredith.\nIn ospedale Alex si occupa insieme con Burke di un uomo, Dibby Owens, che si \u00e8 fatto sparare da un amico per avere una cicatrice da arma da fuoco. A causa della ferita il sangue invade un polmone e lo stress a cui ha sottoposto il suo organismo fa aggravare l'infezione a un tatuaggio. L'uomo viene trasferito in terapia intensiva, ma non riesce a sopravvivere.\nMeredith si occupa di Claire, una ragazza diciassettenne che ha effettuato un bypass gastrico in Messico per perdere peso drasticamente. La ragazza cercava l'approvazione dalla madre, che la ritiene troppo grassa. L'operazione le ha portato delle complicazioni che la lasceranno per tutta la vita con la sindrome dell'intestino corto e problemi con l'alimentazione, perci\u00f2 Meredith decide di contattare i servizi sociali perch\u00e9 aiutino la ragazza.\nGeorge lavora con Derek al caso di una bimba di due anni, Jamie Hayes, con un disturbo all'encefalo, a causa del quale deve esserle rimosso met\u00e0 del cervello con un'emisferectomia. George si accorge che il dottor Taylor, l'anestesista, ha il fiato che odora di alcool, perci\u00f2 chiede spiegazioni all'anestesista in sala operatoria davanti a tutti, ma viene cacciato dall'operazione da Derek, che lo fa sostituire da Cristina. Solo in un secondo momento, Derek capisce che George aveva ragione: l'anestesista si \u00e8 addormentato e la paziente ha rischiato di risvegliarsi. Derek allora caccia il dottor Taylor dalla sala operatoria, facendolo sostituire da un'altra anestesista, poi terminata l'operazione va da George e gli chiede scusa.\nIzzie si occupa di JP, un ragazzo che ha ingoiato il mazzo di chiavi della ragazza per impedirle di andarsene.\nCristina scopre di essere incinta.\nSalvami.\nTrama.\nDerek ha passato un'intera settimana a casa di Meredith e lei \u00e8 frustrata: vuole sapere di pi\u00f9 sulla vita di Derek, sui suoi gusti, amicizie, e soprattutto su dove vive.\nAnche Izzie \u00e8 nervosa: non riesce a ricordare un determinato ingrediente per una ricetta che le ha insegnato sua madre.\nIn ospedale arriva una ragazza ebrea ortodossa di 17 anni, Ester, che necessita di una nuova valvola cardiaca; i dottori Burke e Karev propongono una valvola suina, ma la paziente rifiuta per motivi religiosi. Sar\u00e0 Alex a trovare la soluzione: uno xenotrapianto bovino.\nDerek e Meredith si occupano di un uomo caduto durante un'arrampicata che sta subendo una paralisi progressiva. Derek decide di operarlo alla cieca, alla ricerca di un coagulo. E alla fine lo trova.\nCristina, che ha deciso di abortire, deve occuparsi di un ragazzo sensitivo, il signor Duff, ma quando il sensitivo dice a Cristina che sa che \u00e8 incinta, chiede a Izzie di fare a cambio di caso. Finisce cos\u00ec a occuparsi di una donna di 47 anni con il cancro al seno... e che \u00e8 incinta. Alla fine, la donna decide di non voler procedere all'aborto e si scontra con Cristina che ha idee totalmente diverse.\nGeorge ha un appuntamento con un'infermiera, Olivia.\nDerek mostra a Meredith la roulotte in cui vive e il terreno che possiede, inoltre le parla dei propri gusti.\nSegreti.\nTrama.\nGeorge ha preso la sifilide, contagiato dalla sua nuova fidanzata, l'infermiera Olivia. E i due non sono i soli, visto che anche molti dell'ospedale l'hanno contratta.\nUn caro amico di Burke, Bill Adams, \u00e8 in ospedale per una massa nella vescica: si scopre che \u00e8 ermafrodito e la massa \u00e8 in realt\u00e0 un'ovaia; durante l'operazione per rimuoverla scoprono che \u00e8 sterile. La moglie dell'uomo, Holly, tuttavia \u00e8 incinta, e Burke non sa come dirlo all'amico.\nCristina e Izzie si occupano di un paziente con l'addome esageratamente gonfio, a causa di un accumulo di liquidi nella cavit\u00e0 peritoneale. L'uomo \u00e8 un alcolizzato e, durante un esame effettuato da Cristina e Izzie, il paziente muore. La famiglia decide di non dare l'autorizzazione per l'autopsia, ma le due specializzande la eseguono ugualmente, temendo che il paziente sia morto per un loro errore. Dall'autopsia scoprono la causa della morte dell'uomo: l'emocromatosi, una malattia genetica del sangue.\nSheperd, la Bailey e Meredith operano in gran segreto il primario Richard Webber per un tumore al cervello che preme sul nervo ottico destro.\nMentre Derek e Meredith stanno per andarsene a cena, li interrompe una bella donna che si presenta a Meredith come \"Addison Shepherd\", la moglie di Derek."}
{"id": "832495", "revid": "767487", "url": "https://it.wikipedia.org/wiki?curid=832495", "title": "J\u01ebr\u00f0", "text": "J\u01ebr\u00f0 (\"Terra\", pronunciato [\u02c8j\u0254r\u00f0] in islandese o Fj\u00f6rgyn, ma spesso anglicizzato in \"Jord\" o \"Jorth\") \u00e8 nella mitologia norrena, l'antica dea della terra, una j\u01ebtunn femminile accettata tra gli \u00c6sir.\nEra ricordata nella cosmogonia scandinava come figlia di N\u00f3tt e di Annarr.\nEra l\u2019amante di Odino e madre di Thor. \u00c8 la personificazione della terra non civilizzata, chiamata anche \"Fj\u01ebrgyn\" o \"Hl\u00f3\u00f0yn\". Il suo nome appare spesso nella poesia scaldica e nelle kennigar.\nEtimologia.\n\"J\u01ebr\u00f0\" era la parola comunemente usata per indicare l'antica terra nordica, ma viene utilizzata ancora oggi dai discendenti delle popolazioni nordiche, nelle moderne lingue scandinave (islandese: j\u00f6r\u00f0; faroese: j\u00f8r\u00f0; danese/svedese/norvegese: jord).\nDa essa deriva, ad esempio, l\u2019inglese odierno \u201c\"Earth\"\u201d (\u201cTerra\u201d).\nApparizioni.\n\"Gylfaginning\".\nIn \"Gylfaginning (L'Inganno di Gylfi),\" J\u01ebr\u00f0 \u00e8 descritta una dei partner sessuali di Odino e madre di Thor. \u00c8 figlia di Annarr e N\u00f3tt e sorellastra di Au\u00f0r e Dagr. Tuttavia, lo studioso Haukur Thorgeirsson sottolinea che i quattro manoscritti di \"Gylfaginning\" contengono varie descrizioni dei rapporti familiari tra N\u00f3tt, J\u01ebr\u00f0, Dagr e Delling. A seconda del manoscritto, la madre di Dagr (e quindi partner di Delling) pu\u00f2 essere J\u01ebr\u00f0 o N\u00f3tt. Haukur evidenzia che \"il manoscritto pi\u00f9 antico, U, contiene la versione secondo la quale J\u01ebr\u00f0 \u00e8 la moglie di Delling e la madre di Dagr, mentre gli altri manoscritti, R, W e T, vedono N\u00f3tt nel ruolo di moglie di Delling e madre di Dagr\" e aggiunge che \"la versione U \u00e8 nata per caso, quando lo scrittore di U o un suo antecedente ha accorciato un testo simile a quello dei manoscritti R, W e T. Le conseguenze di questo caso si sono poi diffuse nella tradizione poetica islandese\".\n\"Sk\u00e1ldskaparm\u00e1l\".\nIn \"Sk\u00e1ldskaparm\u00e1l\", di Snorri Sturluson, J\u01ebr\u00f0 (personificazione della terra) \u00e8 denominata rivale della moglie di Odino, Frigg, e delle sue altre concubine gigantesse, Rindr e Gunnl\u01ebd, la suocera di Sif, moglie di Thor, figlia di N\u00f3tt e sorella di Au\u00f0r e Dagr.\n\"Edda poetica\".\nNella Lokasenna, Thor \u00e8 chiamato \"Jar\u00f0ar burr\" (\"figlio di J\u01ebr\u00f0\"). Nello stesso verso, in V\u01eblusp\u00e1, \u00e8 descritta come \"m\u01ebgr Hl\u00f3\u00f0yniar\" e \"Fj\u01ebrgyniar burr\" (figlio di Hl\u00f3\u00f0yn, figlio di Fj\u01ebrgyn). Quel \"Hl\u00f3\u00f0yn\" altrimenti sconosciuto, quindi, \u00e8 semplicemente un altro nome di J\u01ebr\u00f0. Si pensa che la dea fosse identica a Hludana, alla quale molte tavolette votive romane ritrovate nel Basso Reno erano dedicate."}
{"id": "832496", "revid": "1442080", "url": "https://it.wikipedia.org/wiki?curid=832496", "title": "Bernard d'Ascoli", "text": "Cominci\u00f2 a studiare il pianoforte all'et\u00e0 di otto anni. Vinse il Barcelona International Piano Competition diciannovenne, nel 1978. Entr\u00f2 nella scena musicale internazionale nel 1981 quando, dopo il terzo posto al Leeds International Piano Competition, venne invitato a suonare nei pi\u00f9 importanti centri musicali.\nHa eseguito pezzi per pianoforte solo del periodo romantico, in particolare Fryderyk Chopin, Franz Liszt e Robert Schumann."}
{"id": "832501", "revid": "123798612", "url": "https://it.wikipedia.org/wiki?curid=832501", "title": "Vodacom", "text": "Vodacom Group Limited \u00e8 la prima compagnia telefonica del Sudafrica, con pi\u00f9 di 55 milioni di clienti. Fu il primo fornitore di servizi 3G e quindi di una rete UMTS in Sudafrica e offre anche l'HSDPA.\nPer il 2007 ha annunciato l'implementazione della rete HSUPA.\nVodacom fa parte della rete globale di Vodafone che dichiara di essere la pi\u00f9 grande compagnia al mondo del settore mobile.\nOltre che in Sudafrica, Vodacom offre servizi GSM anche in Tanzania, Lesotho, Mozambico e Repubblica Democratica del Congo.\nFornisce copertura al Monte Kilimanjaro, che \u00e8 stato per anni (fino alla copertura dell'Everest) il punto pi\u00f9 alto raggiunto dal segnale GSM.\nI principali concorrenti di Vodacom sono MTN, Cell C e Virgin Mobile.\nVodacom propriet\u00e0 al 50% di Telkom e al 50% di Vodafone."}
{"id": "832509", "revid": "599013", "url": "https://it.wikipedia.org/wiki?curid=832509", "title": "Javier Gonz\u00e1lez G\u00f3mez", "text": ""}
{"id": "832511", "revid": "599013", "url": "https://it.wikipedia.org/wiki?curid=832511", "title": "Carlos Gurpegi", "text": "La squalifica.\nIl 3 novembre 2003 viene squalificato per due anni dopo essere risultato positivo al nandrolone dopo un controllo effettuato al termine della partita contro la Real Sociedad del 1\u00ba settembre.\nGurpegi sconta interamente la squalifica, ch'era stata prevista fino al 23 aprile 2008, venendo successivamente riconosciuto innocente."}
{"id": "832513", "revid": "767487", "url": "https://it.wikipedia.org/wiki?curid=832513", "title": "Ander Murillo", "text": ""}
{"id": "832514", "revid": "1904257", "url": "https://it.wikipedia.org/wiki?curid=832514", "title": "Charles Renouvier", "text": "Fu iniziatore e massimo rappresentante del neocriticismo francese e maestro di Octave Hamelin. Fece anche parte della Massoneria.\nPensiero.\nFenomenologia.\nIl tema fondamentale della filosofia di Renouvier \u00e8 dato dall'esigenza di rivendicare la libert\u00e0 individuale, compromessa dai sistemi sia idealistici, sia positivistici.\nNe deriva una filosofia nella quale campeggiano il finito, il fenomeno e la persona. Renouvier nega ogni opposizione di fenomeno e cosa in s\u00e9, e di categorie che organizzano gli oggetti nella conoscenza e di oggetti organizzati, perch\u00e9 considera le categorie come fatti di ordine generale, relazioni tra i fenomeni (relativismo fenomenista).\nSi tratta sostanzialmente di un kantismo, risultante da una evidente correzione e semplificazione della dottrina kantiana, perch\u00e9 si pone al di l\u00e0 del dualismo di soggetto conoscente e mondo oggettivo.\nRelazione.\nLa categoria fondamentale di Renouvier \u00e8 la relazione, di cui le altre sono specificazioni. Tra queste ha rilievo particolare la personalit\u00e0, che \u00e8 come la soggettivizzazione della relazione; essa \u00e8 infatti un centro attivo che mette in relazione i fenomeni, che istituisce nuove serie di relazioni.\nQuanto poi alla definizione generale di questo mondo pluralistico e relativistico, essa \u00e8 per Renouvier una definizione razionale; e tuttavia poggia su una visione \"morale\" del mondo, su di una \"credenza razionale\".\nNeocriticismo.\nLe verit\u00e0 oggettive non sono scindibili dall'atteggiamento della persona, dalla stessa fede del suo destino morale. \nDa queste premesse morali si sviluppano i temi della religione e della filosofia della storia. Renouvier ha una sua teologia, che parla di un dio finito, tale da non incidere sulla libert\u00e0 della persona.\nNella prima fase della sua filosofia, Renouvier ebbe simpatia per il politeismo. In sostanza la sua teologia nasce dall'esigenza di garantire l'ordine morale del mondo.\nCirca la filosofia della storia, Renouvier polemizza contro le filosofie della storia che pretendono di mostrare una necessit\u00e0 degli avvenimenti e scrive un'opera, \"Uchronie\", cio\u00e8 una storia utopica della civilt\u00e0 europea diversa da quella realmente accaduta, e a questa superiore nei risultati etico-politici.\nIn questa \u00abstoria apocrifa dello sviluppo della civilt\u00e0 europea, quale avrebbe potuto essere e non \u00e8 stata\u00bb l'Europa infatti vivrebbe in uno stato di pace e di giustizia sociale; la tolleranza avrebbe preso il posto delle guerre religiose; le libert\u00e0 e la moralit\u00e0 avrebbero preso il sopravvento sulle tendenze bellicose nazionali e internazionali."}
{"id": "832517", "revid": "1805885", "url": "https://it.wikipedia.org/wiki?curid=832517", "title": "Guido Agosti", "text": "Biografia.\nStudi\u00f2 dal 1911 al 1914 presso il Liceo Musicale di Bologna, sotto la guida di Ferruccio Busoni, Bruno Mugellini e Filippo Ivaldi. Si diplom\u00f2 in pianoforte a 13 anni. In seguito, studi\u00f2 privatamente composizione con Giacomo Benvenuti. Esord\u00ec quindi come concertista, ottenendo lusinghieri successi sia in Italia che all'estero, ma la sua promettente carriera di brillante solista fu spesso ostacolata da problemi nervosi. Si dedic\u00f2 perci\u00f2 all'insegnamento, e tra il 1933 e il 1949 insegn\u00f2 nei conservatori di Venezia, Roma e Milano.\nDopo la seconda guerra mondiale, tenne sistematicamente importanti corsi di perfezionamento pianistico prima a Roma e successivamente presso l'Accademia Musicale Chigiana di Siena, formando nella sua lunga carriera un gran numero di musicisti, tra cui spiccano Maria Tipo, Daniela Sabatini, Hector Pell e Joaquin Achucarro. Tenne inoltre corsi presso l'Accademia di Stato \"Franz Liszt\" di Weimar, l\"'Accademia Sibelius\" di Helsinki e la Juilliard School di New York. Fu spesso membro di giuria di importanti concorsi pianistici internazionali.\nFu anche compositore (musica per pianoforte e per orchestra, liriche, revisione di musiche antiche). La sua trascrizione per pianoforte solo della Firebird Suite di Stravinsky \u00e8 tuttora in repertorio di vari importanti pianisti.\nRicominci\u00f2 l'attivit\u00e0 concertistica nel 1967, suonando spesso in trio con il flautista Severino Gazzelloni e il violoncellista Enrico Mainardi e con il \"Quartetto di Roma\".\nLe sue non numerose incisioni (alcune delle quali in tarda et\u00e0) sono dedicate soprattutto a composizioni di Beethoven (sonate) e Debussy (\"Pr\u00e9ludes\").\nRiconoscimenti.\nMembro della Royal Academy di Londra, nel 1976 divenne vicepresidente dell'Accademia Nazionale di Santa Cecilia di Roma, carica che mantenne fino alla morte.\nNel 1977 la citt\u00e0 di Forl\u00ec gli attribu\u00ec la medaglia d'oro per meriti artistici."}
{"id": "832518", "revid": "767487", "url": "https://it.wikipedia.org/wiki?curid=832518", "title": "Jitterbug", "text": "Con il termine Jitterbug si indicano vari modi di ballare lo swing da parte dei bianchi, mentre, la danza dello swing degli afroamericani, era chiamato Lindy hop. Il nome viene da uno slang americano designante gli alcolisti affetti da delirium tremens, detto jitters. Questo uso del termine si impose con successo grazie a Cab Calloway il quale, vedendo ballare lo swing, disse che i danzatori sembravano un gruppo di jitterbug (alcolisti appunto) in pista da ballo per i loro movimenti sobbalzanti. Comunemente la parola indica sia un ballo swing sia un provetto ballerino di questa danza, ma \u00e8 vero anche che pi\u00f9 tipi di balli swing locali sono indistintamente chiamati jitterbug.\nNegli anni 1940 il Jitterbug era molto in voga in California, quando ha grande successo il cosiddetto \"Western Swing\", genere musicale permeato di country, pop e blues.\nUna gara di Jitterbug compare in apertura del film di David Lynch \"Mulholland Drive\"."}
{"id": "832521", "revid": "443160", "url": "https://it.wikipedia.org/wiki?curid=832521", "title": "Ottone Canella", "text": "Origini.\nOttone nacque probabilmente dopo il 1070 ca. ed era un nobile e patrizio genovese.\nOttone infatti risulta fra i testi di un atto sottoscritto dai componenti del casato nel quale si riscontra il \"nomen gentis\" \"Grimaldo\" (nome ricorrente).\nAscesa familiare.\nAd ogni modo Ottone apparteneva alla nobilt\u00e0 feudale che, nel corso dell'XI secolo, inizi\u00f2 ad abitare nelle mura della citt\u00e0. Ottone riusc\u00ec a diventare poi Console di Genova (1133), collocando la sua famiglia fra i casati in vista della citt\u00e0.\nEgli spos\u00f2 inoltre una donna di nome Adelasia, probabilmente una nobildonna locale, ma della quale si ignora il cognome. Da costei Ottone ebbe vari figli: Rubaldo, Bellamunto, Otto, Carlo, Bulzaneto, Anna Canella ed infine Grimaldo Canella che sar\u00e0 poi il capostipite vero e proprio dei Grimaldi. Questo suo primo nucleo familiare costitu\u00ec dunque l'origine e la base della futura casata dei Grimaldi, mentre, i Canella continuarono ad esistere, in linee collaterali, estinguendosi poi nel secolo XVI.\nSviluppo della famiglia Grimaldi.\nOttone mor\u00ec prima del 1143, anno in cui risulta gi\u00e0 defunto. La guida della casata pass\u00f2 a questo punto ai figli maschi, fra i quali, ben presto, si sarebbe imposto Grimaldo.\nOttone fu per secoli messo in ombra, nelle genealogie note, dal figlio Grimaldo, al quale vennero attribuiti come genitori ed avi, mitici nobili e Principi, addirittura voluti discesi dagli Heristal; con lo scopo, di giustificare \"per diritto\" il potere del casato sul Principato di Monaco (che in realt\u00e0 fu ottenuto solo nel secolo XIV-XV e con altre manovre) e poi per collocare ancora di pi\u00f9 la famiglia Grimaldi nell'orbita francese (quando nel secolo XVII essi passarono ad allearsi alla Francia).\n\u00c8 Ottone per\u00f2 a essere il capostipite vero del casato, anche se il figlio Grimaldo costituisce il patriarca eponimo della casata che da lui prese il cognome. Ottone dunque ricollega la sua famiglia ad origini locali e si pone come il primo e pi\u00f9 antico antenato certo e sicuro. La sua stessa ascendenza non \u00e8 ben definita e completamente accertata.\nEsistono varie ipotesi sul \"nomen\" \"Grimaldi\": probabilmente un patronimico che divenne un cognome (ovvero dal nome ereditato dal padre), mentre il cognome \"Canella\" era un soprannome cognomizzato e forse aveva probabilmente con una qualche affinit\u00e0 o ragione con l'omonima spezia importata, magari ai tempi della I Crociata (1096-1099)."}
{"id": "832522", "revid": "1149807", "url": "https://it.wikipedia.org/wiki?curid=832522", "title": "Burst Angel", "text": " \u00e8 una serie anime di genere girls with guns prodotta dallo studio di animazione Gonzo. Il nome giapponese \"Bakuretsu Tenshi\" \u00e8 tradotto generalmente come \"Angelo esplosivo\" o \"Angelo del genocidio\", e spesso viene abbreviato a \"Bakuten\". \u00c8 conosciuta anche come \"Crazy Burst Angel\".\nDopo la serie \u00e8 stato prodotto anche un OAV, chiamato \"Bakuretsu tenshi: Infinity\", noto anche con il titolo inglese di \"Burst Angel Infinity\". L'OAV \u00e8 un prequel e narra le avventure di Meg e Jo prima della loro unione con il gruppo di Sei e Amy. In Italia la serie TV \u00e8 stata pubblicata in DVD dalla Panini Video mentre \u00e8 stata trasmessa in televisione su GXT da 5 giugno al 6 luglio 2006.\nAmbientazione.\nIn una Tokyo futuristica, il problema della criminalit\u00e0 \u00e8 ormai pressante. Dopo la liberalizzazione del possesso delle armi, il crimine si \u00e8 ormai diffuso infestando ogni ambiente, facendo della forza bruta e della minaccia armi comuni di sopravvivenza. Per questo motivo la Polizia (conosciuta con l'acronimo di RAPT), secondo l'idea che i criminali siano la parte marcia e irrecuperabile della societ\u00e0, ha iniziato a sterminarli abbattendoli a vista, piuttosto che arrestarli.\nTrama.\nKyohei Tachibana \u00e8 uno studente di una scuola di arte culinaria, e sogna di poter diventare un giorno un pasticcere. Il suo proposito principale, per raggiungere un simile obiettivo, \u00e8 quello di intraprendere un viaggio attraverso la Francia in maniera da poter studiare nella culla della pasticceria. Ma c'\u00e8 un piccolo problema: non ha abbastanza soldi per affrontare una simile impresa. Invece che arrendersi, decide di cercare un lavoro part-time per mantenersi, e trova lavoro in qualit\u00e0 di cuoco presso un gruppo di quattro ragazze: Jo, Meg, Amy e Sei.\nLe ragazze, di un'et\u00e0 compresa fra gli 11 ed i 19 anni, non sono altro che mercenarie, e vivono a bordo di un enorme pullman servito delle migliori tecnologie. Nonostante ogni tanto capiti che vengano ferite in combattimento, tutte loro indossano sempre abiti il pi\u00f9 aderenti ed il meno coprenti possibile, il che sembra riesca ad accrescere la loro agilit\u00e0 durante le battaglie. Jo \u00e8 la guerriera psicotica, un prodigio con la sua pistola (cos\u00ec come alla guida del loro cybot mecha, Jango), Meg \u00e8 la damigella in pericolo, Amy \u00e8 una maga dei computer e Sei \u00e8 il loro capo, e si occupa di organizzare il loro lavoro. Leo, un membro indipendente del gruppo, lavora come meccanico e si occupa della manutenzione di Jango.\nMedia.\nAnime.\nL'anime di \"Burst Angel\" \u00e8 stato prodotto dallo studio d'animazione Gonzo sotto la regia di Koichi Ohata. La serie \u00e8 stata trasmessa in Giappone su TV Asahi dal 6 aprile al 14 settembre 2004 per un totale di ventiquattro episodi. Le sigle sono rispettivamente \"Loosey\" del gruppo The STRiPES in apertura e \"Under the Sky\" di cloudica in chiusura. Successivamente venne prodotto un OAV che funge da prequel alla storia ed \u00e8 stato pubblicato in home video il 23 marzo 2007.\nIn Italia i primi quattro episodi della serie TV vennero proiettati in anteprima in versione sottotitolata al Future Film Festival il 22 gennaio 2005. In seguito l'intera serie \u00e8 stata pubblicata in DVD da Panini Video per poi essere trasmessa in televisione su GXT dal 5 giugno al 6 luglio 2006. L'OAV \u00e8 invece inedito.\nManga.\nEsiste anche un manga che parla di alcune protagoniste di \"Burst Angel\", edito in Italia da Panini Comics. \u00c8 in tre volumi, e prende il titolo di \"Burst Angel Angel's Adolescence\". La storia del manga si distacca fortemente da quella dell'anime, raccontando parte delle vicende avvenute prima dell'inizio della serie animata, in una sorta di prequel.\nLa storia del manga \u00e8 ambientata a New York e al di l\u00e0 della consueta azione e dei combattimenti che la fanno da padroni in tutta la serie di Burst Angel, la trama si focalizza principalmente su Jo e Meg, sul loro incontro e sul rapporto che si instaura fra loro prima di conoscere Sei ed Amy. Per questo motivo, il manga mette in mostra contenuti \"yuri\" molto pi\u00f9 nitidi rispetto all'anime, per quanto non mostri in realt\u00e0 grandi esternazioni fisiche dei sentimenti di Jo e Meg, come per esempio baci. Ad ogni modo ci sono comunque un buon numero di scene piuttosto intime. Il manga non si addentra profondamente all'esplorazione del lato fisico della relazione di Jo e Meg, ma presenta svariate 'scene di fantasia' nelle quali Meg spesso sogna ad occhi aperti eventi che le piacerebbe accadessero fra lei e Jo. Attraverso queste 'scene immaginate' si determina chiaramente come Meg provi dei profondi sentimenti d'amore per la sua partner, e come queste emozioni spesso si tramutino in un pi\u00f9 esplicito desiderio sessuale (scene di cui un chiaro esempio pu\u00f2 essere quello del sogno ad occhi aperti che Meg fa riguardo a s\u00e9 e Jo, nude e ad un soffio dal baciarsi, quando quest'ultima mormora qualcosa riguardo al \"non permetterle assolutamente di riposare stanotte\").\nContrariamente all'anime, nel quale la componente \"yuri\" \u00e8 soltanto accennata negli ultimi episodi, nel manga viene mostrata chiaramente una Jo che ricambia i sentimenti di Meg, in una vera e propria relazione omosessuale. Per quanto mantenga comunque il suo comportamento freddo ed introverso, la pistolera \u00e8 disposta anche a comportarsi come normalmente non farebbe pur di rendere felice Meg. Durante l'intero manga vengono mostrati pi\u00f9 casi che mostrano esplicitamente come, per quanto Jo in linea di massima conservi il suo carattere, abbia anche la capacit\u00e0 di dire a Meg cose carine o addirittura romantiche, con l'intento di esprimere i suoi sentimenti.\nNel manga si notano anche alcune modifiche al carattere di Sei e di Amy, per quanto appaiano in maniera del tutto marginale. Le due vengono mostrate sotto una luce pi\u00f9 oscura, come se fossero una sorta di nemici. Il loro intento principale \u00e8 quello di reclutare Jo nel loro gruppo di mercenari, ma Sei \u00e8 convinta che Meg le sia solo d'intralcio, quindi cerca di dividere le due con ogni mezzo. Ad esempio, cerca di convincere Meg a lasciare Jo promettendole una considerevole somma di denaro, il che causa invece una risposta aggressiva da parte della rossa, che proclama per l'ennesima volta la sua assoluta fedelt\u00e0 alla sua compagna. Comunque, \u00e8 da rimarcare come Amy e Sei non siano davvero opposte a Jo e Meg, ed anzi \u00e8 proprio Sei ad aiutare di volta in volta la coppia.\nAccoglienza.\nSamuel Arbogast di THEM Anime Reviews apprezz\u00f2 la qualit\u00e0 dell'animazione dello studio Gonzo mentre si sofferm\u00f2 maggiormente sulla colonna sonora. La sigla d'apertura la consider\u00f2 un orrore, quella di chiusura tollerabile mentre il resto della musica era pi\u00f9 che apprezzabile, specialmente quella che ricalcava lo stile western di Clint Eastwood che si poteva udire occasionalmente. Visivamente risultava molto ben fatto per la maggior parte del tempo, ma la CG un po' strana, in particolar modo dopo aver visto il buon utilizzo fatto in \"Samurai 7\", altra opera prodotta da Gonzo, e la cosa lasci\u00f2 perplesso il recensore. I personaggi, sebbene rimanessero coerenti per tutto il tempo e si muovevano abbastanza naturalmente, erano vestiti con alcuni degli abiti pi\u00f9 stupidi che avesse mai visto in un anime. Arbogast afferm\u00f2 che sperava almeno in qualche variet\u00e0 in termini di abbigliamento, ma cos\u00ec non \u00e8 stato. A met\u00e0 serie i personaggi erano privi spessore e la cosa risultava un problema. Dopo alcuni episodi Meg iniziava a parlare come un'adolescente petulante e la cosa turb\u00f2 leggermente il recensore, in quanto la ragazza dai capelli rossi era sia rumorosa che sfacciata mentre quella dai capelli bianchi era quasi in coma, vedendolo quasi come un tentativo di imitare \"Evangelion\", nonostante ci\u00f2 ha cercato di ignorare queste loro caratteristiche. La storia era un disastro totale; erano presenti tutti i tipi di allusioni a questioni complesse, ma che non venivano mai toccate direttamente, e anche l'unico filo conduttore che continuava ad essere presente in tutti gli episodi che aveva visto non aiutava lo svolgersi delle vicende. Alcuni elementi erano inseriti solamente per mescolare maggiormente le carte, cos\u00ec come alcuni argomenti menzionati non venivano mai sviluppati. In conclusione Arbogast sconsigli\u00f2 di perdere tempo con una serie del genere, anche perch\u00e9 Gonzo aveva creato opere decisamente migliori."}
{"id": "832526", "revid": "102052", "url": "https://it.wikipedia.org/wiki?curid=832526", "title": "Burst angel", "text": ""}
{"id": "832527", "revid": "709565", "url": "https://it.wikipedia.org/wiki?curid=832527", "title": "Grimaldo Canella", "text": "Le origini.\nNacque probabilmente a Genova verso il 1110 circa, figlio di Ottone Canella nobile (probabilmente originario dai Signori di Vezzano Ligure) patrizio Genovese, che fu poi Console di Genova (1133) e da Adelasia, probabilmente una nobildonna locale, ultimo di vari fratelli e sorelle (Rubaldo, Bellamunto, Otto, Bulzaneto, Anna Canella).\nLa vita.\nUomo politico e uomo d'arme compare per la prima volta in un documento del 2 ottobre 1158. Fu ambasciatore presso Federico Barbarossa 1158, fu varie volte Console di Genova nel 1162, 1170 e 1184 e fu anche ambasciatore presso l'Emiro del Marocco 1169 ed \u00e8 attestato infine in vari atti notarili 1162, 1184.\nCome uomo d'arme nell'ottobre 1170 guid\u00f2 otto galee genovesi che, sotto il suo comando, inseguirono una piccola armata di galee Pisane e ne conquistarono una.\nMor\u00ec infine verso il 1184.\nLa famiglia.\nSpos\u00f2 una nobildonna locale di cui non ci \u00e8 pervenuto il nome ed ebbe vari figli:\nLa sua discendenza.\nNella sua epoca la famiglia viveva gi\u00e0 nella zona genovese compresa fra quella che sar\u00e0 la Chiesa di San Luca (eretta da Oberto e dal suocero verso il 1180) e il sestiere detto della Maddalena.\nIn tale et\u00e0 i Grimaldi iniziarono la loro ascesa fra le pi\u00f9 grandi casate della Repubblica di Genova, coinvolti nelle prime lotte del tempo.\nIn tale contesto la figura di Grimaldo si pone dunque come quella del capostipite eponimo, il celebre console di cui i discendenti vollero conservare il nome come nome della stessa casata. In quanto capostipite Grimaldo si colloca a cavallo fra la storia oscura e l'inizio della notoriet\u00e0 del casato. Su di lui infatti, storici e araldisti hanno favoleggiato ascendenze e origini mitiche ed hanno approfittato del suo nome per collegarlo come discendente da omonimi personaggi franchi.\nLa sua figura ha iniziato ad avere invece studi seri solo in et\u00e0 moderna anche se tuttora permane l'incognita sulla reale origine dei Canella. Dopo nove secoli il nome e la memoria di Grimaldo si conservano ancora e a lui si guarda come al fondatore della famiglia Grimaldi."}
{"id": "832536", "revid": "762947", "url": "https://it.wikipedia.org/wiki?curid=832536", "title": "Stefan Askenase", "text": "Biografia.\nNacque nella citt\u00e0 di Leopoli (o \"Lviv\", citt\u00e0 di confine, ora in Ucraina e un tempo nota anche con il nome tedesco \"Lemberg\"). Cominci\u00f2 a studiare il pianoforte con la madre, che era stata allieva di Karol Mikuli (allievo di Chopin) e successivamente studi\u00f2 con Ksawera Zacharyasiewicz (allieva di Franz Xaver Wolfgang Mozart) e Theodor Pollak. Nel 1913 si trasfer\u00ec a Vienna e divenne allievo di Emil Sauer, grande concertista e allievo di Liszt, e successivamente del compositore Joseph Marx. A Vienna debutt\u00f2 come concertista e nel 1920 debutt\u00f2 a Varsavia, ricevendo lusinghiere critiche per la sua limpida tecnica e qualit\u00e0 del suono. Tra il 1922 e il 1925 visse al Cairo, dove insegn\u00f2 nel locale conservatorio. Nel 1927 si trasfer\u00ec a Bruxelles, ove trascorse il resto della vita, insegnando per pi\u00f9 di 40 anni nel Reale Conservatorio e assumendo la cittadinanza belga.\nAffianc\u00f2 l'attivit\u00e0 di insegnamento alla carriera concertistica, che lo port\u00f2 a suonare nella maggior parte degli stati europei, in Africa e in America.\nFu membro della giuria delle edizioni del 1955 e 1960 del Concorso internazionale Fr\u00e9d\u00e9ric Chopin di Varsavia e tenne corsi estivi di perfezionamento pianistico a Colonia e a Bonn. Tra i suoi allievi, spiccano le figure di due grandi pianiste del XX secolo: Martha Argerich e Mitsuko Uchida.\nNel suo ampio repertorio, di primario rilievo sono le sue interpretazioni di Chopin, di cui incise l'integrale pianistica, e di Beethoven (del quale suon\u00f2 in concerto l'integrale delle 32 sonate); offr\u00ec anche importanti interpretazioni di Bach, Schubert, Brahms, Schumann, Isaac Alb\u00e9niz, Domenico Scarlatti e Mozart."}
{"id": "832554", "revid": "11694", "url": "https://it.wikipedia.org/wiki?curid=832554", "title": "Akhet-Aton", "text": ""}
{"id": "832557", "revid": "799790", "url": "https://it.wikipedia.org/wiki?curid=832557", "title": "Sh\u014dji Kawamori", "text": "Nei primi anni di carriera ha utilizzato spesso lo pseudonimo .\nBiografia.\nGli esordi e gli anni ottanta.\nAncora liceale, insieme all'amico Haruhiko Sat\u014d \"Mikimoto\" frequenta come disegnatore il neonato Studio Nue, all'epoca impegnato nella lavorazione della seconda serie di \"Uch\u016b senkan Yamato\" (\"Star Blazers\") di Leiji Matsumoto per la Toei Animation; durante il primo anno di studi in ingegneria meccanica, gli viene offerta la possibilit\u00e0 di curare il mecha design originale di un episodio della serie \"Uch\u016b kaizoku Captain Harlock\" (\"Capitan Harlock\"), e cos\u00ec scatta la scintilla che gli fa abbandonare definitivamente gli studi universitari per dedicarsi a tempo pieno all'animazione. Dopo una serie di collaborazioni come mecha designer aggiunto in cui ha modo di mostrare il suo talento, gli viene affidato un ruolo di primo piano nel progetto di una nuova serie che lo Studio Nue sta per affrontare su incarico della Tatsunoko, \"Chojiku yosai Macross\" (\"Macross\"), di cui curer\u00e0 il soggetto, parte dello storyboard (con lo pseudonimo di Eiji Kurokawa) e l'intero mecha design, nel quale sapr\u00e0 coniugare la nuova tendenza del \"real robot\" anime con l'inesauribile filone delle grandi navi spaziali, riprendendo in modo originale la via gi\u00e0 tracciata da Kunio \u014ckawara appena tre anni prima in \"Mobile Suit Gundam\". Il successo clamoroso, in patria come in Occidente, della serie lo lancia come nuova promessa dell'animazione del \"Sol Levante\", ed il resto degli anni ottanta lo vedr\u00e0 impegnato in produzioni di alto livello ed in collaborazione con i pi\u00f9 importanti nomi dell'epoca, a cominciare da Yoshikazu Yasuhiko, in \"Crusher Joe\" nel 1983, per finire con Mamoru Oshii e Yutaka Izubuchi, in \"Patlabor the Movie\" nel 1989, passando per un successo del home video come \"Haja Taisei Dangai\u014d\" (Dangaio) del 1987.\nGli anni novanta e duemila.\nNel decennio successivo Shoji Kawamori, oltre a raffinare le sue doti di mecha designer, maturer\u00e0 anche come autore. Nel 1991 scrive il suo nome nella saga di Gundam in qualit\u00e0 di \"mecha stylist\" dell'OAV \"\", di cui crea direttamente anche il mecha design dei primi due dei tre \"mobile suit\" principali; riprende quindi la collaborazione con Mamoru Oshii partecipando come mecha designer ai suoi film \"Talking Head\" (1992), pellicola sperimentale che alterna sequenze dal vivo a scene animate, \"Patlabor 2 the Movie\" (1993) ed infine \"Ghost in the Shell\" (1995), \"cult movie\" degli anni novanta tratto dal celebre manga di Masamune Shirow. Ma non solo design. In questa fase, infatti, si afferma anche come autore, rivisitando a pi\u00f9 riprese l'universo di Macross, di cui scrive i capitoli Macross 7 e Macross Plus, per arrivare nel 1996 ad uno dei momenti pi\u00f9 alti ed artisticamente maturi della sua carriera con il soggetto, la sceneggiatura e la supervisione della fortunata serie della Sunrise \"Tenku no Escaflowne\" (I cieli di Escaflowne) ed il mediometraggio sperimentale \"Ihatov Gens\u014d: Kenji no haru\", una visione sull'opera e la breve vita del poeta Kenji Miyazawa. Chiude il secolo occupandosi delle ambientazioni della serie \"Cowboy Bebop\" e partecipando al team dei mecha designer dell'OAV \"Ao no roku-go\" (\"Blue Submarine No. 6\").\nGli anni 2000 vedono Kawamori sempre sulla breccia, sia come disegnatore che soprattutto come autore e regista. Tra le opere pi\u00f9 rilevanti la serie breve a sfondo ecologista \"Chiky\u00fb sh\u014djo Arjuna\" e la collaborazione al mecha design del terzo film di Patlabor, \"WXIII: Patlabor the Movie 3\", nel 2001, l'OAV \"Macross Zero\" nel 2002, la serie \"S\u014dsei no Aquarion\" (\"Aquarion\") ed il mecha design della serie Eureka seveN nel 2005. L'anno successivo aderisce al progetto Genius Party, un'antologia di sette cortometraggi dello Studio 4\u00b0C, di cui ha scritto, disegnato e diretto il secondo, \"Space-Time Wars\". Nel 2007 realizza il mecha design della serie \"Kiss Dum Engage Planet\" della Satelight, di cui \u00e8 membro, per la Bandai Visual. Tra il 2007 e il 2008 scrive e dirige l'ultimo capitolo di Macross, la serie televisiva \"Macross Frontier\".\nAltre attivit\u00e0.\nNel 2001 presta il suo talento di mecha designer ad un progetto reale, disegnando l\"'ERS-220\", una variante del cane robot della Sony AIBO.\nNel 2006 si cimenta anche come attore, recitando una parte nel film \"Tachiguishi Retsuden\" di Mamoru Oshii, finto documentario dai toni ironici, in cui si narrano le vicende di un gruppo di mangiatori a sbafo nei fast food del Giappone attraverso gli anni, dal dopoguerra in poi.\nNella sua carriera ha anche disegnato il mecha di innumerevoli videogiochi, tra cui molti della serie Armored Core, e diverse linee di giocattoli e \"model kit\", soprattutto per la Takara.\nOpere principali.\n\"Nota\": in parentesi vengono riportati i titoli in italiano."}
{"id": "832569", "revid": "729019", "url": "https://it.wikipedia.org/wiki?curid=832569", "title": "Trapianto di fegato", "text": "Un trapianto di fegato \u00e8 la sostituzione di un fegato ammalato con uno sano prelevato da un donatore.\nStoria.\nIl primo trapianto di fegato venne eseguito nel 1963 da Thomas E. Starzl a Denver Colorado; il primo che ebbe successo, sebbene a breve termine, fu nel 1967. Nonostante il progredire delle tecniche chirurgiche il trapianto di fegato rimase nella fase sperimentale per tutti gli anni settanta, con circa il 25% dei pazienti che sopravvivevano almeno un anno. L'uso della ciclosporina miglior\u00f2 decisamente i risultati e negli anni ottanta il trapianto di fegato divenne un trattamento clinico standard sia per adulti sia per bambini.\nIl primo trapianto di fegato in Italia venne eseguito il 20 maggio 1982 al Policlinico Umberto I dell'Universit\u00e0 di Roma \"La Sapienza\" dal Prof. Raffaello Cortesini e la sua \u00e9quipe.\nIl trapianto di fegato viene oggi eseguito in centinaia di centri negli Stati Uniti, in Europa e nel resto del mondo.\nLa mortalit\u00e0 tre mesi dopo l'intervento \u00e8 del 15% che sale a circa il 20% dopo un anno. Le percentuali sono in continuo miglioramento sebbene il trapianto continui ad essere un'operazione molto complessa (un intervento pu\u00f2 durare anche 15 ore) e con frequenti complicazioni.\nIl numero di organi disponibili \u00e8 molto basso rispetto alle necessit\u00e0, e anche per questo si sono sviluppate\nle tecniche di trapianto di fegato tra viventi. Il fegato infatti si rigenera, ed \u00e8 quindi possibile il prelievo parziale da un donatore vivente. Questa tecnica \u00e8 anche stata favorita dal fatto che in alcune nazioni (ad esempio Corea del Sud o Giappone) non sia accettabile, per motivi religiosi e culturali, prelevare organi da un cadavere.\nIndicazioni.\nIl trapianto di fegato \u00e8 praticato in tutte le malattie croniche che producano un malfunzionamento irreversibile del fegato e in pazienti con carcinoma epatocellulare secondo specifici criteri, purch\u00e9 il paziente non presenti altre patologie che precludano possibilit\u00e0 di successo al trapianto. La maggior parte dei trapianti viene effettuata in caso di malattie che portano a lesioni permanenti del fegato o di cirrosi (come le Epatiti virali, alcoliche ed autoimmuni e la Cirrosi biliare primitiva) con conseguente rischio per la vita del soggetto.\nTecniche.\nQuasi tutti i trapianti sono eseguiti in modo ortotopico, ovvero il fegato originale viene rimosso e il\nnuovo fegato \u00e8 trapiantato nella stessa posizione anatomica. L'operazione pu\u00f2 essere concettualmente divisa\nin tre parti, \"epatectomia\" (rimozione del fegato malato del ricevente), \"fase anepatica\" (senza fegato), e \"trapianto\".\nL'operazione si effettua con un lungo taglio a L (oppure come una Y rovesciata che parte 6\u00a0cm circa sopra lo sterno, poi si divide e segue le ultime costole, alla destra arriva fino al fianco, a sinistra partendo dallo sterno va per circa 10/12\u00a0cm) sull'addome superiore. Il prelievo consiste nella resezione di tutti i legamenti del fegato, della via biliare principale o coledoco, dell'arteria epatica e della vena porta.\nNormalmente la parte dietro al fegato della vena cava viene rimossa, sebbene esista una tecnica chirurgica che la mantiene. L'impianto del nuovo fegato consiste nel connettere la parte inferiore della vena cava, la vena porta e l'arteria epatica. Dopo che la circolazione sanguigna \u00e8 ripresa nel nuovo fegato, il condotto biliare viene ricostruito e connesso al condotto o all'intestino.\nLa maggior parte dei trapianti di fegato usa un fegato intero da un cadavere, specialmente nel caso di pazienti adulti.\nUn grande miglioramento nei trapianti per bambini fu lo sviluppo del trapianto di porzioni ridotte di fegato; in questi casi una parte del fegato di un adulto pu\u00f2 essere usata per un bambino.\nAltri sviluppi hanno portato alla tecnica \"split\", in cui un fegato viene diviso e trapiantato su due persone (due adulti o un adulto ed un bambino che pesi meno di 10\u00a0kg). Nel caso dei due adulti, il fegato sar\u00e0 diviso in 2 parti perfettamente uguali (segmenti I-IV nel primo, segmenti V-VIII nel secondo); nell'altro caso, il bimbo ricever\u00e0 i segmenti II-III, mentre all'adulto sar\u00e0 trapiantato il resto. Sempre in questo campo si pu\u00f2 oggi effettuare il trapianto da un donatore vivente.\nImmunosoppressione.\nCome per tutti i trapianti, quello di fegato viene rigettato dal paziente a meno che non siano usati farmaci immunosoppressivi. Questi farmaci sono praticamente gli stessi per tutti i tipi di trapianti; oggi vengono usati corticosteroidi, tacrolimus, ciclosporina e alcuni derivati dell'acido micofenolico.\nPer il fegato il problema del rigetto \u00e8 un problema minore rispetto ai trapianti di cuore o di rene.\nIn Italia.\nAttualmente in Italia il tempo medio di attesa per i pazienti in lista per un trapianto di fegato \u00e8 di 2,04 anni, la mortalit\u00e0 in lista \u00e8 del 6,55%.\n5 centri (Torino, Pisa, Bologna, Bergamo e Padova) effettuano pi\u00f9 della met\u00e0 dei trapianti di fegato in Italia. Il centro italiano con il maggior numero di trapianti/anno \u00e8 il centro di Torino che per 25 anni \u00e8 stato diretto dal professor Mauro Salizzoni.\nCentri che effettuano il trapianto di fegato in Italia nel 2011/trapianti 2007-2011; in grassetto i 5 centri che effettuano 50% dei trapianti di fegato):\nTotale nazionale di trapianti di fegato, inclusi trapianti combinati:"}
{"id": "832570", "revid": "1603714", "url": "https://it.wikipedia.org/wiki?curid=832570", "title": "Protogene", "text": "Vita e opere.\nLa fonte letteraria principale per la biografia di Protogene \u00e8 Plinio (\"Nat. hist.\", XXXV, 101) che lo dice (come Pausania il Periegeta) nato a Cauno. Di origini povere non si conosce il nome del suo maestro. Visse a Rodi dove si dice fosse principalmente pittore di navi; trascorse un certo periodo a Atene dove dipinse per la pinacoteca le personificazioni di due triremi ateniesi (\"Hammonias\" e \"Paralos\") con le navi dipinte sullo sfondo. Ancora per gli ateniesi dipinse i ritratti di alcuni funzionari locali; dipinse il ritratto della madre di Aristotele e su invito di quest'ultimo trascorse un certo periodo alla corte macedone dove ritrasse Alessandro Magno come Dioniso.\nTra le sue opere pi\u00f9 note viene ricordato uno \"Ialiso\", mitico eroe rodio, fondatore della citt\u00e0 omonima. Quest'opera fu dipinta da Protogene quattro volte, una sull'altra, allo scopo di garantirne la durata, o forse in quattro redazioni; non \u00e8 chiaro cosa intendesse Plinio, ma la narrazione \u00e8 tesa a comprovare l'incontentabilit\u00e0 dell'artista, l'estrema sua puntigliosit\u00e0.\nFu apprezzato da Apelle il quale si fece promotore dell'arte dell'amico e per dimostrare ai rodiesi quanto sottovalutassero il loro concittadino, ne compr\u00f2 alcuni dipinti spargendo poi voce che li avrebbe rivenduti come fossero suoi. \u00c8 noto sempre da Plinio l'aneddoto relativo al primo incontro tra Apelle e Protogene, tendente a sottolineare le doti di Apelle e la stima reciproca tra i due pittori (\"Nat. hist.\", XXXV, 81). Un altro estimatore dell'arte di Protogene dovette essere Demetrio Poliorcete il quale doveva aver apprezzato il ritratto che Protogene fece di Antigono, suo padre, forse opera bronzea. Demetrio, sostiene Plinio, avrebbe usato ogni accorgimento per non disturbare l'opera dell'artista e per proteggere i suoi lavori durante l'assedio di Rodi nel 305-304 a.C. Tra questi, oltre allo \"Ialiso\", la figura di un \"Satiro anapauomenos\" che Protogene aveva dipinto probabilmente ispirandosi a Prassitele.\nL'attivit\u00e0 di scultore di Protogene (\"Nat. hist\"., XXXIV, 91), alla quale si \u00e8 accennato, sembra da collegarsi alla conoscenza di Lisippo.\nL'ultima sua opera dovette essere il ritratto di Filico di Corcira, il poeta tragico rappresentato in meditazione, eseguito intorno al 290 a.C., che attesta non solo la fase finale della carriera del pittore, ma anche i suoi contatti con l'ambiente alessandrino.\nProtogene e Apelle.\nPlinio il Vecchio, nel libro XXXV della sua \"Naturalis Historia\", narra che Apelle, trovandosi a passare per Rodi e volendo conoscere Protogene, lo and\u00f2 a trovare. Nell'atrio della sua casa vi era una tela in bianco e Apelle, non avendo trovato Protogene in casa, tracci\u00f2 una linea orizzontale sottilissima lungo la tela, dicendo alla vecchia che custodiva la casa di riferire a Protogene che era passato a trovarlo uno capace di tracciare quella sottilissima linea.\nRitornato, Protogene vide la linea, e, pur non conoscendo di persona Apelle, lo riconobbe subito come autore di quel segno; quindi anch'egli tracci\u00f2 un'altra linea pi\u00f9 sottile, all'interno di quella di Apelle, volendo significare di accettare la singolare sfida; e disse alla vecchia di riferire ad Apelle, se fosse tornato, che colui che quello cercava era il pittore capace di tracciare quella linea, che aveva diviso la sua.\nIl giorno dopo, Apelle, passando di nuovo a un orario in cui Protogene non c'era, visto il suo segno sottilissimo, ne tracci\u00f2 un altro ancora pi\u00f9 esile, che divise ulteriormente le linee prima tracciate, senza lasciare spazio per altre linee pi\u00f9 sottili.\nProtogene, di ritorno, cap\u00ec di aver perso la sfida, e and\u00f2 personalmente a cercare Apelle per tutta Rodi per complimentarsi con lui.\nSi narra che il quadro divenne tanto celebre che la gente veniva da lontano per ammirarlo e rimase esposto per molti anni a simbolo di questa singolare tenzone."}
{"id": "832574", "revid": "31886", "url": "https://it.wikipedia.org/wiki?curid=832574", "title": "Joseph Louis Proust", "text": ""}
{"id": "832580", "revid": "1776051", "url": "https://it.wikipedia.org/wiki?curid=832580", "title": "Trasporti in Romania", "text": "Questa voce raccoglie le principali tipologie di trasporti in Romania.\nTrasporti su rotaia.\nCompagnia ferroviaria statale: C\u0103ile Ferate Rom\u00e2ne (CFR).\nRete ferroviaria.\nIn totale: 10.785\u00a0km (di cui 4.002\u00a0km elettrificati).\nReti metropolitane.\nL'unico sistema di metropolitana in Romania, gestito dalla Metrorex, \u00e8 quello di Bucarest.\nReti tranviarie.\nAnche qui il sistema pi\u00f9 vasto \u00e8 quello di Bucarest, gestito dalla RATB, con alcune linee che rientrano nella tipologia della metropolitana leggera. Altre quindici citt\u00e0 dispongono di sistemi tranviari come Cluj-Napoca (RATUC), Craiova (RAT), Gala\u021bi (Transurb SA Gala\u021bi), Ia\u0219i (RATP Ia\u0219i), Oradea (OTL), Ploie\u0219ti (RATPh), Sibiu (TurSib) e Timi\u0219oara (RATT).\nTrasporti su strada.\nRete stradale.\nStrade pubbliche: in totale 153.359\u00a0km\nReti filoviarie.\nLa capitale anche in questa sezione primeggia con la RATB, disponendo di quasi trecento filobus che sviluppano una rete di 72\u00a0km. Altre sedici citt\u00e0 presentano filovie come Baia Mare (Transport Local Urbis Baia Mare), Bra\u0219ov (RATBv, 28\u00a0km), Cluj-Napoca (RATUC), Costanza (RATC, 8\u00a0km), Gala\u021bi (Transurb SA Gala\u021bi), Ia\u0219i (RATP Ia\u0219i), Ploie\u0219ti (RATPh), Sibiu (TurSib) e Timi\u0219oara (RATT, 24\u00a0km).\nAutolinee.\nIn tutto il territorio sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus; solo la RATB di Bucarest possiede oltre 2000 autobus.\nIdrovie.\nSono presenti 1.724\u00a0km di acque navigabili (dati 1984).\nTrasporti aerei.\nAeroporti.\nIn totale: 62 (dati 1999)\na) con piste di rullaggio pavimentate: 25\nb) con piste di rullaggio non lastricate: 37\nEliporti.\nIn totale: 1 (dati 1999)\nAltri progetti.\n "}
{"id": "832590", "revid": "1718925", "url": "https://it.wikipedia.org/wiki?curid=832590", "title": "Christian Doppler", "text": "Biografia.\nChristian Doppler nacque a Salisburgo come figlio di uno scalpellino. Tuttavia non pot\u00e9 lavorare al fianco del padre perch\u00e9 questi versava generalmente in condizioni fisiche malandate. Dopo aver completato gli studi secondari studi\u00f2 astronomia e matematica a Vienna e Salisburgo, ed inizi\u00f2 a lavorare al Politecnico di Praga (ora Universit\u00e0 Tecnica Ceca di Praga), dove fu nominato professore in matematica e fisica nel 1841.\nSolamente un anno dopo, all'et\u00e0 di trentanove anni, pubblic\u00f2 il suo lavoro pi\u00f9 mirabile sull'effetto Doppler (per esempio: notare il cambiamento nel suono di un veicolo che passa velocemente). Durante il tempo passato a Praga come professore, pubblic\u00f2 pi\u00f9 di 50 articoli sulla matematica, fisica e astronomia.\nLa sua carriera di ricerca a Praga fu interrotta dagli incidenti rivoluzionari del marzo 1848, quando scapp\u00f2 a Vienna. L\u00ec fu messo a capo dell'Istituto per la Fisica Sperimentale all'Universit\u00e0 di Vienna nel 1850.\nMor\u00ec a causa di una malattia polmonare a Venezia il 17 marzo 1853, all'et\u00e0 di quarantanove anni, presso l'appartamento dove abitava, in Riva degli Schiavoni numero 4133. \u00c8 sepolto a Venezia al Cimitero di San Michele."}
{"id": "832595", "revid": "716887", "url": "https://it.wikipedia.org/wiki?curid=832595", "title": "Jos\u00e9 Roberto Wright", "text": "Carriera.\nRiusc\u00ec a ritagliarsi, soprattutto nel finale di carriera, degli spazi importanti, arrivando nel 1990 ad essere premiato dalla IFFHS come miglior arbitro dell'anno.\nLa sua carriera ad altissimi livelli cominci\u00f2 gi\u00e0, per\u00f2, nel 1979, quando gli venne affidata la finale dei mondiali FIFA under 20 URSS-Argentina (in carriera avrebbe partecipato anche alle edizioni del 1985 e del 1989). Poi, diresse nel giro di pochi anni tre finali di Coppa Libertadores, (la Coppa dei Campioni sudamericana), nel 1986, nel 1987 e nel 1989. Nel 1987, inoltre, fu l'arbitro della finale dei mondiali di calcio FIFA under 17 disputati in Canada.\nMa fu, appunto, il 1990 la sua annata migliore, quando cio\u00e8 venne designato per il Campionato mondiale di calcio 1990, dove gli toccarono 4 partite (Italia-Austria, URSS-Camerun, l'ottavo di finale Irlanda-Romania e la semifinale Germania Ovest-Inghilterra). Nel dicembre di quell'anno, diresse anche la finale della Coppa Intercontinentale tra Milan e Club Olimpia. Infine, a coronamento del suo palmar\u00e8s, arriv\u00f2 nel 1991 l'ennesima direzione in una finale di Copa Libertadores vinta dal Colo Colo e la partecipazione alla Coppa America di calcio (la massima manifestazione per nazioni del Sudamerica)."}
{"id": "832601", "revid": "599013", "url": "https://it.wikipedia.org/wiki?curid=832601", "title": "Wu cai", "text": "Il wu cai \u00e8 un tipo di ceramica cinese. \"Wu cai\" significa \"cinque smalti\" o \"ceramica a cinque colori\" anche se in realt\u00e0 gli smalti sono tre (rosso, verde e giallo) che, assieme al blu cobalto utilizzato per i bordi dei disegni e il corpo di porcellana bianca, danno i cinque colori.\nIl nome \"wu cai\", detto anche \"Wanli wu cai\" si riferisce alla porcellana cinese decorata con questi colori durante la Dinastia Ming (1368-1642), in special modo durante i regni degli imperatori Jiajing (1522-1566 d.C.), Longqing (1567-72 d.C.) e Wanli (1573-1619 d.C.), che commissionarono una quantit\u00e0 di porcellane decorate in questo stile. \nIl numero dei colori pu\u00f2 variare e tende ad aumentare con il passare degli anni. Questo suggerisce che la cosa importante, pi\u00f9 che l'effettivo numero di colori, fosse il numero cinque, tradizionalmente di grande importanza simbolica nell'arte cinese. Il numero cinque infatti si riallaccia ai Cinque Elementi dell'Universo, alle Cinque Direzioni, alle Cinque Montagne Sacre, alle Cinque Famiglie di Buddha, alle Cinque Benedizioni, alle Cinque Relazioni alle Cinque Bestie Velenose e alle Cinque Saggezze. Nel Buddhismo Vajray\u0101na ognuno dei Cinque Dhyani Buddha viene raffigurato con un colore differente: rosso, verde, bianco, blu e giallo, gli stessi di una ceramica wu cai."}
{"id": "832602", "revid": "287204", "url": "https://it.wikipedia.org/wiki?curid=832602", "title": "Meiping", "text": "Il meiping \u00e8 una tipologia di vaso, prevalentemente in porcellana celadon, di origine cinese, la cui lunga vita ha inizio con la fine della dinastia Tang e perdura fino ad oggi.\nStoria.\nMeiping Tang.\nLa tipica forma a bulbo del meiping, avente collo corto e stretto poggiato su pronunciate spalle ed una base piuttosto ridotta, sarebbe nata in ceramica dura sotto la dinastia Tang (618-907), sebbene con una conformazione pi\u00f9 simile ad un melone rispetto a quella attuale, per poi acquisire una sua specificit\u00e0 nel corso dell'XI secolo con la dinastia Song.\nMeiping Song.\nNella storia della Cina il periodo Song (960\u20131279) fu notoriamente un'epoca florida, durante la quale prosperarono le citt\u00e0, le invenzioni e l'uso della porcellana divenne assai diffuso, a ragione della crescente domanda interna di prodotti in ceramica a scopi espositivi o per la tavola. Gli artigiani cinesi seppero affinare le loro tecniche di verniciatura e smalto ed apportare notevoli migliorie alle loro manifatture sia in termini sia di contenuti che di forme. Le ceramiche della dinastia Song ereditarono infatti le potenti ed audaci forme delle opere precedenti, cui apportarono eleganza, delicatezza e fludit\u00e0 delle forme e decorazioni.\nDallo Hebei allo Henan e allo Shanxi, numerosi forni producevano questa tipologia di vaso, oramai divenuta popolare, in particolare a Cizhou (Tzu'chou), nel nord della Cina. Qui, durante la dinastia Song del Nord, nella zona dove il Fiume Giallo sfocia nel Mar Giallo, i manufatti, particolarmente riconoscibili per i motivi decisi ed audaci, spesso decorati con graffi o intagli, venivano realizzati principalmente per essere utilizzati dalla gente comune, in contrasto con quelli fabbricati per la famiglia reale.\nMeiping Cizhou J\u012bn.\nLa bocca alta e conica \u00e8 una variante normalmente ravvisabile nel meiping Cizhou ascritto alla dinastia J\u012bn (1115\u20131234), in contrasto con la produzione precedente, caratterizzata invece da orlo rovesciato o foggiato a coppa.\nViene inoltre comunemente attribuita all'epoca J\u012bn la forma particolare avente da un lato piede ampio anzich\u00e9 stretto e dall'altro una colonna modificata al posto di un corpo bombato o a forma di uovo, o ancora un corpo stretto che sale fino a spalle molto rigonfie.\nI suddetti esempi di manifatture dell'epoca si possono confrontare con un meiping bianco Cizhou (altezza 16,9\u00a0cm), che si pu\u00f2 ammirare sul catalogo J.J. Lally del 2013 dotato di alte spalle arrotondate, collo corto e stretto ed orlo ampio e piatto. Il corpo bombato \u00e8 scandito da anelli che si assottigliano in un piede arrotondato dalla base svasata; degno di nota il piede non smaltato, a mostrare la ceramica dura grigia.\nMeiping Yuan.\nAl Museo Guimet di Parigi possiamo invece ammirare un meiping (altezza 33,6\u00a0cm) proveniente dai forni di Jingdezhen, provincia dello Jiangxi, dinastia Yuan (1279-1368). Si tratta di una testimonianza interessante e rara della porcellana Yuan, in cui possiamo ravvisare la morbidezza di una spalla generosa che si sviluppa da un piede stretto, canoni fedeli ai criteri estetici tradizionali dei Song. In questo esemplare degni di nota sono anche il dragone dal muso affilato, il lungo collo sinuoso che termina in una piccola testa e le zampe a tre artigli, caratteristiche degli Yuan, cos\u00ec come la colorazione di un blu cobalto intenso. Si tratta di un vaso probabilmente destinato ad un utilizzo ufficiale.\nMeiping Ming.\nSotto la dinastia Ming (1368\u20131644) le porcellane conobbero uno dei loro periodi pi\u00f9 floridi: oltre che sul mercato cinese erano richiestissime in tutta Europa e vennero identificate non solo attraverso la loro forma e decorazione bens\u00ec anche per mezzo del nome del regno e del forno sotto il quale venivano prodotte. La maggior parte degli esemplari appartenenti alla dinastia Ming sono in porcellana bianca e blu, ma nel settembre 2008 venne venduto all'asta da Christie\u2019s di New York un rarissimo meiping (alto 32,4\u00a0cm) del regno Yongle (1403-1425), inizi dinastia Ming, in porcellana bianca monocroma. Questo raffinato meiping si contraddistingue principalmente per due caratteristiche: la smaltatura Ti\u00e1nb\u00e1i (\u751c\u767d) che gli conferisce quella sottile patina bianca lattiginosa, leggermente opaca e dalla consistenza setosa (in inglese nota come \u201csweet White\u201d): e la \u201cdecorazione nascosta\u201d realizzata con la tecnica An hua ovvero il motivo visibile in controluce. Si tratta di una tecnica assimilabile al decoro eseguito in \u201cbianco-sopra-bianco\u201d principalmente sulle maioliche di Faenza agli inizi del XVI secolo.\nMeiping Qing.\nUn esempio illuminante della produzione di meiping sotto la dinastia Qing \u00e8 ravvisabile presso l'universit\u00e0 di Hong Kong. \u00c8 una riproduzione fedele di un meiping di Shiwan (Foshan) risalente agli inizi del XVII secolo, altezza 26\u00a0cm, in celadon Guang Jun (o Chun) grigio-blu, dalla bocca piccola, collo eretto, ampia spalla e corpo affusolato.\nEtimologia.\nIl termine \u201cmei ping\u201d () pare sia una definizione che si inizi\u00f2 ad utilizzare dal XVIII secolo e si riferisca alla particolare conformazione del vaso, che rappresenterebbe le forme ideali femminili. Caratteristiche sono infatti le proporzioni aggraziate di questo vaso, i \u201cfianchi ampi e vita stretta\u201d che, secondo gli ammiratori, richiamerebbero i canoni ideali della figura femminile. Partendo dal basso, il meiping \u00e8 provvisto di una base piana, che subito si restringe leggermente per poi allargarsi fiduciosamente nel corpo del contenitore fino alla spalla, prima di contrarsi nuovamente in un collo piuttosto stretto. Altri fanno invece notare come, partendo dall'alto, il contenitore presenti un labbro increspato, quindi un collo delicato che si apre repentinamente in un'ampia spalla, che gradualmente si assottiglia in un piccolo piede. Da sottolineare il gioco di parole, con \u201cmei\u201d (\u7f8e) che significa anche \u2018bello\u2019 e \u201cping\u201d \u74f6 che indica fra l'altro una \u201cbottiglia\u201d e \u5e73 che indica \u201cpace\u201d. Oggi il termine meiping viene comunemente tradotto in \u2018plum vase\u2019 o vaso per ramo di susino, derivandone il nome dal suo attuale utilizzo.\nUtilizzo.\nIl termine \u201cmeiping\u201d, comunemente tradotto in \u201cvaso per fiori di susino\u201d, ha portato a dedurre che questo recipiente dal collo stretto servisse ad esporre ramoscelli in fiore di questo albero. Il prugno in primavera produce infatti spettacolari rami riccamente fioriti, particolarmente adatti ad essere esposti in questa tipologia di vaso nella loro solitaria ed essenziale bellezza, a creare una semplice ma elegante composizione armonica che richiama nel contempo la purezza e la complessit\u00e0 della natura. Molto probabilmente per\u00f2 i meiping ebbero origine come contenitori per distillati che necessitavano di decantazione in caraffa per esser serviti.\nIl distillato o vino di prugne \u00e8 infatti una specialit\u00e0 del nord della Cina ed in effetti in alcuni dipinti Liao, Song del Nord, Jin e Yuan possiamo ravvisare il meiping utilizzato come recipiente per il vino, spesso completo di coperchio e solitamente adagiato su un supporto o una credenza."}
{"id": "832604", "revid": "767487", "url": "https://it.wikipedia.org/wiki?curid=832604", "title": "Unico indizio la luna piena (film)", "text": "Unico indizio la luna piena (\"Silver Bullet\") \u00e8 un film del 1985 diretto da Daniel Attias, tratto dall'omonimo romanzo breve di Stephen King.\nTrama.\nIl film, ambientato nella primavera del 1976, segue le vicende di Marty Coslaw, un giovane costretto sulla sedia a rotelle che vive con la sua famiglia, composta dai genitori e da sua sorella maggiore Jane, a Tarker's Mills, una tranquilla cittadina rurale del Maine. Presto la loro relazione e la vita dei cittadini subir\u00e0 una svolta dopo una serie di atroci omicidi che avvengono durante le notti di Luna piena.\nLa prima vittima \u00e8 il ferroviere Arnie Westrum, ma la morte viene inizialmente attribuita ad un incidente causato dal suo alcolismo. Non molto tempo dopo la nubile Stella Randolph, che stava per suicidarsi poich\u00e9 rimasta incinta e rinnegata dal suo compagno, viene brutalmente assassinata prima di compiere l'atto. Il successivo a morire \u00e8 Milt Sturmfuller, il rozzo padre di Tammy, fidanzata di Marty, che viene ritrovato cadavere all'interno della serra di sua propriet\u00e0. I cittadini, adirati dal lento progresso delle indagini della polizia locale, chiedono rapidi risvolti nella faccenda che si aggrava ulteriormente quando viene rinvenuto il cadavere brutalmente mutilato del giovane Brady Kincaid, il migliore amico di Marty.\nI cittadini scelgono di mettere in pratica la giustizia sommaria organizzando un gruppo per dare la caccia al carnefice. Il gruppo parte a cercare l'omicida nei boschi nonostante le obiezioni dello sceriffo Joe Haller e del reverendo Lester Lowe, che li supplica di fermarsi per evitare altri spargimenti di sangue. Una volta giunti nei boschi, per\u00f2, il gruppo non riesce a proseguire le ricerche per via della fitta nebbia e vengono improvvisamente sorpresi da una sfuggente creatura ringhiante che massacra alcuni di loro. In seguito a questo evento, il reverendo Lowe ha un incubo nel quale sogna di presiedere un funerale di massa nel quale i presenti in chiesa, inclusi i morti nelle bare, si alzano in piedi e iniziano a trasformarsi in licantropi.\nA causa degli omicidi irrisolti, Haller ordina un coprifuoco notturno e l'annullamento della fiera annuale. Marty, appassionato di fuochi d'artificio, manifesta il suo disappunto in merito sconfortato dal fatto di non poter assistere al consueto spettacolo pirotecnico. A tiragli su il morale \u00e8 l'eccentrico zio Red, che regala lui una nuova sedia a rotelle a motore, somigliante molto di pi\u00f9 ad una motocicletta. Il giovane chiamer\u00e0 questa, \"Pallottola d'argento.\"\nLo zio gli regaler\u00e0 inoltre dei fuochi d'artificio per compensare la mancanza di quelli che si sarebbero svolti presso la oramai sospesa fiera. La sera Marty, non curante del coprifuoco, si reca presso il ponte sito nella vicina palude per avere la propria \"celebrazione\". Qui per\u00f2 subisce l'aggressione di un lupo mannaro. Marty riesce per\u00f2 a sfuggirgli lanciandogli un fuoco d'artificio ferendolo gravemente all'occhio sinistro.\nNessuno crede alla storia di Marty riguardante l'attacco del licantropo. Il ragazzo, oramai disperato, chiede alla sorella Jane di controllare i cittadini per vedere se uno di loro presenta l'occhio sinistro ferito. Inizialmente riluttante, Jane decide per\u00f2 di appagare il fratello e controlla ogni cittadino durante la raccolta delle bottiglie organizzata dalla chiesa. Nel corso di questa, tuttavia, non trova nessuno che corrisponda a quanto riferito dal fratello. Giunta per\u00f2 dal reverendo Lowe, nota con orrore che questi indossa una benda sopra l'occhio sinistro e trova alcuni degli effetti personali appartenuti a coloro che sono scomparsi durante la battuta di caccia, nel ripostiglio della chiesa. Sapendo che non verranno creduti dagli adulti, Marty e Jane si metteno ad inviare lettere anonime a Lowe nelle quali citano, pur rimanendo anonimi, il fatto di sapere quale fosse la sua demoniaca natura e invitandolo a uccidersi per porre fine a tutto.\nNonostante l'anonimato, Lowe sa che i giovani Coslaw lo stanno prendendo di mira e quindi si mette a cacciarli a sua volta. Insegue Marty per la strada mentre \u00e8 alla guida di \"Pallottola d'argento\" e cerca di investirlo senza riuscirci. I ragazzi, oramai disperati, decidono di confidare tutto allo zio Red che inizialmente non crede alla storia di Marty. Quando a questi per\u00f2 Jane far\u00e0 notare che le ammaccature su \"Pallottola d'argento\" hanno lo stesso colore della cromatura della macchina di Lowe, Red decide di riferire la storia del nipote alla polizia e chiede di tenere il reverendo sotto osservazione. Di notte Haller si reca in chiesa e trova degli indizi che provano la verit\u00e0 della storia di Marty. Improvvisamente Haller viene sorpreso da Lowe, che dopo essersi trasformato, lo uccide.\nCon la scomparsa dello sceriffo, Marty riconosce che ormai gli restano poche opzioni; sa che l'unico punto debole dei lupi mannari \u00e8 l'argento, quindi chiede a Red di portare il suo medaglione e il crocifisso d'argento di Jane dall'armaiolo locale per fonderli e forgiarli in un proiettile. Red riesce ad allontanare da casa i genitori dei ragazzi con una scusa, riferendo loro di rimanere lui stesso a badare ai nipoti durante la loro assenza. Proprio nel corso della notte di Halloween, (notte nella quale splende la Luna piena, Lowe irrompe nella casa, sotto forma di licantropo.\nQui Red, nel cercare di difendere i ragazzi, viene sbattuto per la stanza dal lupo mannaro, perdendo momentaneamente conoscenza. Il mostro prende di mira Jane ma, prima che questo possa afferrarla, Marty riesce a recuperare il proiettile d'argento (nel frattempo scivolato di mano a Red e caduto in una presa d'aria nel pavimento) e lo inserisce nella pistola. Il giovane spara al mostro colpendolo all'occhio destro. Lowe quindi cade a terra e muore riassumendo sembianze umane. Il film si chiude con Jane che dice a Marty quanto gli voglia bene, e, parlando da narratrice del film, afferma: \u00ab\"Non ero mai riuscita a dirlo, ma da quel giorno l'ho detto tante altre volte\"\u00bb.\nPromozione.\nLocandine.\nLe locandine e i manifesti utilizzati per la promozione del film, all'epoca della sua diffusione nelle sale cinematografiche italiane, sono opera dell'illustratore Enzo Sciotti. La stessa illustrazione \u00e8 stata utilizzata anche per la copertina del libro.\nDistribuzione.\nIl film \u00e8 stato distribuito nelle sale cinematografiche italiane a partire dal mese di marzo del 1986.\nData di uscita.\nAlcune date di uscita internazionali nel corso degli anni sono state:\nAccoglienza.\nIncassi.\nNegli Stati Uniti si \u00e8 classificato al 69\u00ba posto tra i primi 100 film di maggiore incasso usciti nel 1985 con un importo casalingo superiore ai 12 milioni di dollari. In Italia, invece, si \u00e8 classificato al 62\u00ba posto tra i primi 100 film di maggiore incasso della stagione cinematografica 1985-1986.\nCritica.\nIl film ha generalmente riscontrato un'accoglienza critica mista, su \"Rotten Tomatoes\" detiene l'indice di gradimento del 50%.\nIn un articolo apparso su un quotidiano, all'epoca della proiezione del film nelle sale, viene apprezzato l'apporto di Armando Nannuzzi alla fotografia ma non quello dell'esordiente regista che non riesce a dare vigore ad una storia, gi\u00e0 di per s\u00e9, non molto tesa e di poca fantasia."}
{"id": "832610", "revid": "30610", "url": "https://it.wikipedia.org/wiki?curid=832610", "title": "Isacco di Pe\u010derska", "text": "\u00c8 venerato come santo dalla Chiesa ortodossa russa che lo ricorda il 14 febbraio.\nBiografia.\nLe sue agiografie, in larga parte rielaborazione dei testi tramandatici da Nestor di Pe\u010derska, raccontano provenisse da una famiglia agiata di Pskov e che, prima di dedicarsi alla vita monastica, fosse stato un ricco mercante. Lasciati tutti i suoi beni ai poveri si rec\u00f2 a Kiev, nel neo-costituito Monastero delle grotte di Kiev, ove fu ordinato monaco da Antonio di Pe\u010derska.\nScelse la via monastica dell'eremita, installandosi in una grotta lontana da quella degli altri monaci e avendo pochissimi contatti con gli stessi. Rimanendo sempre in reclusione, mangiava solo un piccolo pezzo di pane alla fine della giornata, centellinando anche l'acqua. Dopo sette anni di eremitismo le sue agiografie raccontano che fu tentato dal diavolo il quale lo trasse in inganno presentandosi ai suoi occhi come Ges\u00f9 Cristo. Scoperto l'inganno si ammal\u00f2 gravemente e sopravvisse solo grazie alle cure costanti che Antonio e Teodosio di Pe\u010derska prodigavano verso di lui. Solo dopo tre anni torn\u00f2 a parlare e a camminare. Durante la sua guarigione, resosi conto dell'errore che aveva commesso fidandosi del maligno, espresse pi\u00f9 volte il desiderio di non presenziare alle funzioni religiose per vergogna, ma fu trasportato a queste con la forza dagli altri monaci.\nUna volta rimessosi in forze inizi\u00f2 la vita di \"Stolto in Cristo\", cos\u00ec com'erano chiamati coloro i quali simulando pazzia, vivendo in povert\u00e0 e pregando incessantemente ritenevano di poter prendere parte alla Passione di Ges\u00f9. Viene a tal proposito ritenuto il primo rappresentante di questo movimento in Russia e l'unico nella Rus' di Kiev. Secondo le agiografie del santo i suoi comportamenti mutarono profondamente rispetto a prima della malattia: inizi\u00f2 a vagare per il monastero parodiando e ingiuriando le persone che incontrava e, pi\u00f9 di una volta, tali comportamenti causarono l'ira dell'egumeno e degli altri monaci, che non esitavano a punirlo picchiandolo duramente. Alla morte di Antonio and\u00f2 a rifugiarsi nella grotta di quest'ultimo, dove, secondo il materiale agiografico pervenutoci, fu di nuovo tentato dal maligno, a cui sfugg\u00ec grazie alla continua preghiera e alla nuova consapevolezza della sua fede. Si spense nel 1090."}
{"id": "832619", "revid": "1543377", "url": "https://it.wikipedia.org/wiki?curid=832619", "title": "Famiglia rosa", "text": "La famiglia rosa detta anche \"fencai\" o \"ruan cai\" (\"colori morbidi\"), e successivamente \"yang cai\" (cinese: \u6d0b\u5f69, \"colori stranieri\") \u00e8 un tipo di porcellana cinese apparsa nel regno di Kangxi (1654-1722) per la prima volta verso il 1730.\nIn questa porcellane \u00e8 preponderante il colore rosa, ottenuto da uno smalto ricavato dalla Porpora di Cassio, un cloruro d'oro importato dall'Europa reso opaco con l'aggiunta di ossido di stagno. Secondo alcune fonti la Porpora di Cassio venne introdotta in Cina dal gesuita italiano Giuseppe Castiglione. La maggior parte degli smalti utilizzati \u00e8 opaca o semi-opaca e non cola quando viene fusa. Altri colori importanti di questa tavolozza sono il giallo opaco e il bianco opaco. Per ottenere gli effetti desiderati, le ceramiche venivano cotte a 600\u00a0\u00b0C in bicottura.\nI migliori prodotti in famiglia rosa vennero prodotti durante il regno di Yongzheng (1723-1735). In cinese uno dei termini per definire le produzioni con questa tavolozza \u00e8 \"yangcai\", che significa \"colori stranieri\": questo nome veniva utilizzato in particolare durante il regno di Qianlong (1735-1796). Durante il periodo Yongzheng questa tavolozza di colori era nota con il nome di \"guancai\" (colori morbidi). \"Fencai\" (colori di polvere o colori pallidi) \u00e8 un termine del XIX secolo che \u00e8 stato anche definito \"famiglia rosa su sfondo bianco\" mentre \"falangcai\" era diventato il nome per \"famiglia rosa su sfondo colorato\". Molto probabilmente \"falang\" \u00e8 una storpiatura cinese del termine inglese \"foreign\" (\"straniero\") mentre \"cai\" significa \"smalti\".\nLe famiglia rosa venivano prodotte tipicamente per l'esportazione. A differenza delle ceramiche della famiglia verde, che presentavano decori in stile cinese e si rifacevano alle stampe e ai dipinti dell'epoca Kangxi (1661-1722), le famiglie rosa avevano uno stile pi\u00f9 floreale in ossequio alla moda Rococ\u00f2 appena sbocciata in Europa. Notevole fu anche la produzione di ceramiche araldiche: durante il XVIII secolo, anche se l'inizio di questa pratica si fa risalire al XVI secolo, furono ordinate molte ceramiche che riproducevano gli stemmi araldici delle famiglie europee committenti."}
{"id": "832632", "revid": "1005847", "url": "https://it.wikipedia.org/wiki?curid=832632", "title": "Partito di Coalizione Nazionale", "text": "Il Partito di Coalizione Nazionale (in finlandese \"Kansallinen Kokoomus\", Kok) \u00e8 uno dei partiti pi\u00f9 antichi della Finlandia.\nKok \u00e8 uno dei tre maggiori partiti politici insieme al Partito Socialdemocratico e al Partito di Centro. La percentuale del KOK \u00e8 di circa il 20% dei voti. Kok aderisce all'Unione Democratica Internazionale.\nStoria.\nFino al 1918, alla Rivoluzione d'Ottobre e alla dissoluzione dell'Impero tedesco in Finlandia esistevano due fazioni conservatrici: una che guardava con favore all'Impero Russo (il Partito Finlandese) e una a quello tedesco (Partito dei Giovani Finlandesi).\nCon la dissoluzione di entrambi, le fazioni sono confluite nel Partito di Coalizione Nazionale (salvo una corrente di minoranza dei giovani finlandesi che fond\u00f2 il Partito Progressista Nazionale).\nIl partito negli anni trenta \u00e8 stato travagliato da divisioni interne con l'avvento sulla scena internazionale del fascismo e con la creazione del Movimento Popolare Patriottico (IKL) formato da membri che disapprovavano la linea pro-democrazia del partito. L'IKL fu successivamente proibito con la fine della Seconda guerra mondiale. In questo periodo il leader del partito, Edwin Linkomies, fu Primo ministro tra il 1943 e il 1944, durante la difficile fase della Guerra di Continuazione, anche se in un secondo momento perder\u00e0 la fiducia stessa del partito e non verr\u00e0 rieletto.\nUna minore divisione ci fu negli anni cinquanta con la formazione dei cristiano-democratici.\nIl partito nel corso della storia della Finlandia ha preso parte a governi di coalizione, soprattutto durante il periodo pre-bellico.\nIl leader del partito \u00e8 Alexander Stubb, eletto nel 2014.\nSauli Niinist\u00f6 del KOK si candid\u00f2 alla presidenza del paese arrivando al ballottaggio con il presidente uscente Tarja Halonen. Arrivato al secondo turno \u00e8 stato battuto dalla Halonen con il 51.8% contro il 42.8% annunciando che si candider\u00e0 alla presidenza del consiglio per le elezioni parlamentari del 2007 dove il partito \u00e8 dato come favorito per essere il primo partito del paese confortato dalle elezioni elezioni europee del 2004 in cui risult\u00f2 il maggior partito finlandese.\nIdeologia.\nIl KOK pu\u00f2 essere definito un partito di centrodestra liberalconservatore. Esso \u00e8 favorevole al libero mercato, ad una ridotta presenza dello stato nel settore industriale, alla salvaguardia del welfare, e considera positiva una limitata privatizzazione della sanit\u00e0 e della scuola. Marcato il sostegno nei riguardi dell'Unione europea e degli organisimi internazionali come la NATO. Per quanto riguarda la salvaguardia della famiglia, all'interno del partito vi sono voci divergenti tra conservatori e riformisti nell'ambito della laicit\u00e0 ma la maggior parte \u00e8 favorevole ad un insegnamento religioso."}
{"id": "832634", "revid": "339392", "url": "https://it.wikipedia.org/wiki?curid=832634", "title": "Kansallinen Kokoomus", "text": ""}
{"id": "832635", "revid": "1598", "url": "https://it.wikipedia.org/wiki?curid=832635", "title": "Francesco Bentivegna", "text": "Biografia.\nNato da nobile famiglia, giovanissimo ader\u00ec ai moti patriottici del suo tempo. L'adesione ai moti rivoluzionari da parte di un membro dell'aristocrazia era all'epoca un evento raro, dato che ormai il centro di gravit\u00e0 della rivoluzione si era spostato pi\u00f9 in basso nella classe sociale. i nobili partecipavano solo per scelte individuali, e solo se esponenti di famiglie minori. \nFu eletto deputato di Corleone nel 1848 e nello stesso anno nominato governatore militare del distretto corleonese.\nTornati al potere i Borbone, rimase in Sicilia e collabor\u00f2 a vari tentativi insurrezionisti, finch\u00e9 nel 1853 fu catturato ed imprigionato, per essere poi liberato nell'agosto del 1856.\nNel novembre dello stesso anno fu al comando del tentativo di sollevazione insieme a Salvatore Spinuzza di Cefal\u00f9.\nL'impresa purtroppo fall\u00ec: il moto scoppi\u00f2 prima del previsto, quando Bentivegna, accortosi di essere sorvegliato dalla polizia, occup\u00f2 Villafrati e Mezzojuso con una squadra di circa 300 uomini, mentre Luigi La Porta occupava Ciminna e a Cefal\u00f9 gli insorti liberavano Spinuzza. Ma era mancato l'effetto sorpresa, e nel giro di due o tre giorni le truppe borboniche avevano rioccupato i paesi liberati, e al loro seguito la polizia inizi\u00f2 una feroce repressione: il Bentivegna fu catturato il 3 dicembre e condannato a morte mediante fucilazione da un tribunale militare. Dopo l'esecuzione la condanna fu annullata poich\u00e9 in appello fu ritenuto che la competenza spettasse al tribunale ordinario. La condanna era stata comminata, inoltre, senza testimoni, senza difensori, senza le forme di un giudizio legale. Il corpo esanime del Bentivegna fu lasciato inizialmente alla merc\u00e8 degli astanti, e poi portato nella chiesa di Sant'Antonino e gettato senza alcun riguardo n\u00e8 cassa in una fossa comune. Grazie all'intervento di Padre Antonio Bellina, nottetempo il cadavere fu esumato e sepolto con giusta cerimonia. le spoglie adesso riposano, dal 1860, nella nat\u00eca Corleone, all'interno della Chiesa Madre.\nRiconoscimenti.\nLa citt\u00e0 di Corleone e la citt\u00e0 di Palermo gli hanno dedicato una strada. Nella sua citt\u00e0 natale \u00e8 stato eretto un busto in sua memoria che si trova nella Villa Comunale, mentre a Mezzojuso si trova una targa commemorativa."}
{"id": "832638", "revid": "63760", "url": "https://it.wikipedia.org/wiki?curid=832638", "title": "Il testamento di Tito", "text": ""}
{"id": "832641", "revid": "50026", "url": "https://it.wikipedia.org/wiki?curid=832641", "title": "Buzzuro", "text": ""}
{"id": "832661", "revid": "767487", "url": "https://it.wikipedia.org/wiki?curid=832661", "title": "Phil Thornalley", "text": "Originario del Suffolk, ha cominciato il suo lavoro nel 1978 nei RAK Studios di Londra con i produttori Mickie Most e Steve Lillywhite.\nNel 1981 \u00e8 stato scelto da Robert Smith dei Cure come produttore del loro successivo disco, quello che sarebbe diventato \"Pornography\", una pietra miliare della loro carriera. \u00c8 stato anche, dal 1983 al 1984, il loro bassista, suonando in alcune canzoni nel loro disco successivo \"Japanese Whispers\" e nel \"live\" \"\". Nel 1984 ha anche prodotto \"Seven and the Ragged Tiger\" dei Duran Duran.\nDopo la fine del tour del 1984 con i Cure rifiuta le loro offerte di rimanere come membro permanente e si separa da loro, per tornare al suo vecchio lavoro di produttore e cominciare una sua carriera solista. Viene nominato ai Grammy Award del 1984 per miglior produzione in \"Into the Gap\" dei Thompson Twins. Nel 1988 diventa il cantante dei Johnny Hates Jazz, dopo la partenza del precedente frontman Clark Datchler. La band pubblica un solo altro album, \"Tall Stories\", nel 1991, prima di sciogliersi. Sempre nel 1988 pubblica anche un suo album dal titolo \"Swamp\".\nDa quel periodo si \u00e8 concentrato sul lavoro di produttore, turnista e autore, lavorando di nuovo con i Duran Duran, con Sting, i Prefab Sprout, Bryan Adams e Melanie C.\nNegli anni novanta ha collaborato a lungo con Natalie Imbruglia, producendo hits come \"Torn\", \"Big Mistake\" e \"That Day\".\nDal 2016 Thornalley ha ripreso a suonare come bassista temporaneo con Bryan Adams nei tour Get Up Tour e The Ultimate Tour negli Stati Uniti, nel Regno Unito e in Canada."}
{"id": "832663", "revid": "767487", "url": "https://it.wikipedia.org/wiki?curid=832663", "title": "Strada senza nome", "text": "Strada senza nome (\"The Street with No Name\") \u00e8 un film del 1948, diretto dal regista William Keighley.\nTrama.\nA Center City avvengono alcuni crimini da una banda di ladri e il caso diventa federale. L'FBI manda un giovane agente in copertura Gene Cordell che riesce ad infiltrarsi nella banda e incastrare il loro capo Alec Stiles."}
{"id": "832668", "revid": "287204", "url": "https://it.wikipedia.org/wiki?curid=832668", "title": "Campionati mondiali di canoa/kayak 1971", "text": "I noni Campionati mondiali di canoa/kayak si sono svolti a Belgrado (Jugoslavia) nel 1971."}
{"id": "832672", "revid": "2091899", "url": "https://it.wikipedia.org/wiki?curid=832672", "title": "Sasi", "text": "Con il termine Sasija, nel Medioevo le popolazioni slave delle attuali repubbliche ex-jugoslave di Serbia, Croazia, Macedonia, Montenegro e Bosnia, ma anche della Bulgaria, nonch\u00e9 le genti romanze della Valacchia e della Moldavia (\"S\u0103sia\") indicavano le regioni della Transilvania e della Slovacchia (all'epoca conosciuta come Ungheria Settentrionale) abitate da genti di lingua e cultura tedesca. Da queste due regioni, gruppi di coloni tedeschi si spostarono per stabilirsi nelle nazioni ora indicate ed ebbe cos\u00ec inizio la storia della presenza tedesca in queste aree. Secondo lo Jire\u010dek, i Sasi provenivano unicamente dalla contea di Szepes (Zips, Spi\u0161) nell'attuale Slovacchia, ma secondo altri, essi provenivano dall'area della citt\u00e0 di Hermannstadt (Sibiu), in Transilvania, dove si erano gi\u00e0 stabiliti a partire dal 1144, muovendo dall'area del Basso Reno.\nSi ritiene pi\u00f9 probabile che queste genti provenissero da ambedue le regioni. Il motivo fondamentale per il quale elementi di lingua tedesca si trasferirono in queste terre fu la necessit\u00e0 di provvedere ad uno sfruttamento moderno e razionale delle numerose miniere presenti nei Balcani Meridionali. Difatti, l'autentica sfida per queste area era sopperire all'assenza di genti esperte nell'arte dell'estrazione dei metalli. Per tale ragione, i signori locali invitarono coloni tedeschi conosciuti come \"sassoni\" (latino: \"Saxones\"), gi\u00e0 all'epoca rinomati proprio come esperti minatori, affinch\u00e9 procedessero ad uno sfruttamento pi\u00f9 remunerativo delle miniere dell'area. Tracce della presenza sassone si ritrovano pertanto in Valacchia e Moldavia (regioni dell'attuale Repubblica di Romania), Bulgaria, Serbia, Croazia, Macedonia e Bosnia. Nelle aree di lingua slava erano conosciuti come \"Sasi\" (singolare \"Sasin\" o, in Serbo moderno, \"Sas\" e anticamente al plurale anche \"Saksonci\"). Nei documenti medievali in latino sono indicati come \"Theotonici\" o tedeschi (\"Theotonici, Todischi, Tudeschi\"). In Valacchia e Moldavia erano chiamati \"S\u0103si\".\nLa religione.\nI \"Sasi\" professavano compattamente la religione cattolica. Poco si sa dell'organizzazione confessionale dei Sasi nei territori dell'ex Repubblica di Jugoslavia. Certamente, da un punto di vista confessionale, a partire deal 1255, tutte le comunit\u00e0 cattoliche della Serbia (Sasi, Ragusei e Cattarini in primo luogo) erano state sottoposte alla giurisdizione ecclesiastica del vescovo di Cattaro (allora pi\u00f9 o meno formalmente citt\u00e0 del Regno serbo). Il vescovo di Cattaro ottenne anche la giurisdizione dei cattolici della terra di Hum (presso il fiume Narenta, oggi in Bosnia). Ci\u00f2 avvenne in quanto, alla fine del XII e per tutto il XIII secolo, i mercanti di Cattaro superarono, per numero, tutti gli altri cattolici presenti in Serbia. Essi avevano fondato numerose colonie in Serbia e, presumibilmente, riconoscevano solamente l'autorit\u00e0 religiosa del loro vescovo. I loro desideri, d'altra parte, coincidevano con quelli dei governanti serbi che mantenevano legami stretti e cordiali con Cattaro e che, certamente, preferivano che i Cattolici in Serbia fossero amministrati da un vescovo di una citt\u00e0 che, almeno formalmente, riconosceva la loro autorit\u00e0, anzich\u00e9 da un vescovo di una citt\u00e0 libera e potenza straniera come Ragusa. Tuttavia, la citt\u00e0 e la diocesi di Antivari, non accolsero mai volentieri questa decisione (che sottraeva loro fedeli e decime). Infatti, nella seconda met\u00e0 del XIII secolo sorse un'accesa disputa con Cattaro, il cui vescovo aveva ottenuto la giurisdizione sulla Chiesa cattolica, costruita dai \"Sasi\" a Brskovo (attuale Montenegro). Agli inizi del XIV secolo, Antivari consegu\u00ec una vittoria temporanea, ottenendo dal Papa, il diritto ad amministrare i cattolici (\"Sasi\" e Dalmati) di Brskovo, del Rudnik, di Trep\u010da, Gra\u010danica e di quelli (soprattutto \"Sasi\") stabilitisi nei dintorni del monte Rogozna. Tuttavia, questa vittoria rimase ben presto lettera morta, in quanto, alla met\u00e0 del XIV secolo, papa Clemente V invoc\u00f2 l'aiuto dei pi\u00f9 importanti capi Slavi, affinch\u00e9 aiutassero il vescovo di Cattaro nella riscossione delle decime in tutti i territori sopra citati.\nLa scomparsa dei sassoni.\nI sassoni scomparvero dall'area di lingua slava (Serbia, Bosnia, Bulgaria, Macedonia e Montenegro) a seguito dell'arrivo dei Turchi. Tale scomparsa fu determinata sia da motivi di ordine religioso (i Turchi erano musulmani, i Sasi cattolici), sia di ordine economico, in quanto per i Turchi l'attivit\u00e0 mineraria rivestiva solo un'importanza economica marginale, tant'\u00e8 che con il loro arrivo cominci\u00f2 a decadere (tuttavia, i decreti per le aree di montagna del tempo di Solimano il Magnifico dell'anno 1536 citano ancora i sassoni). I Sasi pertanto, di fronte a tali avvenimenti si trasferirono in Dalmazia, Italia o tornarono in Ungheria. Un gruppo pi\u00f9 piccolo e meno numeroso rimase in Serbia, dove venne assimilato dalle popolazioni cattoliche ivi presenti (spesso dalla classe mercantile di Ragusa, ma anche da Croati), e in Bulgaria, dove aliment\u00f2 sempre un feroce sentimento anti-turco.\nI sassoni nella storia della Serbia.\nSecondo alcuni autori, i Sasi giunsero in Serbia tra il 1243 e il 1276, durante il regno del re Stepan Uro\u0161 I, e introdussero nell'area le loro antiche e sperimentate tecniche di minatori (gi\u00e0 sviluppatesi in epoca pre-romana). Secondo altri, i sassoni vennero richiamati nell'area da re Radoslav o da suo fratello Vladislav intorno al 1234 per sfruttare le miniere del Regno Serbo. Peraltro, un primo documento attestante la presenza certa di sassoni nell'area serba, risale al 1276, anno in cui era reggente per conto di re Stepan Uro\u0161, Milutin I. In tale documento vengono stabiliti i confini delle propriet\u00e0 del vescovato di Zahum (Zachulmia) sul monte Smrde\u010dnik \u201c\"verso l'alto, al di sotto dei sassoni\"\u201d. Ci\u00f2 sembrerebbe confermare che i Sasi arrivarono in Serbia ben prima del regno di Stepan Uro\u0161, e quindi all'epoca di re Vladislav o di suo fratello Radoslav. La presenza dei sassoni nella Serbia Medievale \u00e8 rinvenibile in numerosi documenti dell'epoca. Questi ultimi sono soprattutto atti che regolamentavano i diritti, i doveri e i privilegi dei mercanti ragusei e dei sassoni presenti in Serbia. Il pi\u00f9 antico documento di questo tipo risale agli anni 1240 \u2013 1272 (non \u00e8 certa la datazione di tale atto). Tramite questo decreto reale il re Stepan Milutin confermava i privilegi ai mercanti di Ragusa e indicava la legge applicabile ai contratti stipulati da questi ultimi. In caso di contrasti tra sassoni e ragusani si stabiliva che la giuria doveva essere composta per met\u00e0 da giudici Sasi e per l'altra met\u00e0 da giudici ragusei: \u201cJake bude pra sa Sasinom, da bude jedan Sasin a drugi Dubrov\u010danin, pred temi da se raspravlaju\u201d. Invece, in un'ordinanza del 1308 risalente sempre a re Milutin si parla dei Ragusei che devono assolvere ai propri doveri fiscali anche per conto dei Sasi \u201d\"kako i Sasi plakjaju\"\u201d. Un decreto reale del 1355, risalente a re Stepan Du\u0161an, attesta che i sassoni erano ormai considerati cittadini serbi a tutti gli effetti \u201c\"nitko od vlastela carstva mi, ni Grk, ni Latinin, ni Sasin\"\u201d. Ancora, un altro documento dell'anno 1387 del principe Lazar regolamenta e conferma i doveri e i privilegi di sassoni e ragusani \u201c\"I ako koi Dubrov\u0107anin kupi konja, i onogazi konja uhvati Srbin ili Sasin\"\u201d. Documenti dello stesso tenore e contenuto vennero emessi dal despota Vuk Brankovi\u0107 (1387), dal despota Stefan Lazarevi\u0107, e da Grgur (Gregorius) Brankovi\u0107 e \u0110ura\u0111 (Georgius) Brankovi\u0107 (1428 e 1445).\nAnalogamente a quanto accadde all'epoca in numerosi stati medievali dell'Europa (in particolare Regno d'Ungheria, ma anche Regno di Polonia), la Serbia concesse numerosi privilegi ai minatori Sasi, considerandoli come un gruppo sociale a s\u00e9 stante, per la loro fondamentale importanza per l'economia del Regno. Fino all'anno 1349, ai Sasi fu permesso di sfruttare liberamente le foreste e le relative risorse a proprio piacimento e altres\u00ec di fondare le loro colonie. Dopo il 1349, comunque, l'imperatore Stepan Du\u0161an restrinse tale diritto, permettendo ai Sasi di accedere alle risorse delle foreste solo per scopi commerciali. Da un punto di vista economico e giuridico, all'epoca, ogni miniera era considerata come un'azienda al pari delle nostre moderne compagnie. Uno dei pi\u00f9 importanti privilegi di cui godevano i Sasi era quello di possedere un proprio notaio che era anche responsabile per il pagamento delle tasse al re. Inoltre, i sassoni possedevano dei propri tribunali in cui veniva amministrato il diritto medievale germanico, mentre nei rapporti con i locali, come abbiamo visto, veniva applicato un diritto intermedio. Inoltre, erano fortemente limitate le possibilit\u00e0 di unioni con gli autoctoni. \u00c8 interessante notare che i Sasi non gestivano la fase di fusione dei metalli (che spesso avveniva presso le stesse miniere). Invece, queste fonderie erano di propriet\u00e0 delle compagnie di mercanti di Ragusa.\nInoltre, i Sasi che abitavano nelle citt\u00e0 del regno serbo assieme alle popolazioni indigene vivevano in propri quartieri chiusi. Le attivit\u00e0 economiche dei Sasi (ma anche quelle dei mercanti ragusei e spalatini) costituirono la base per un fiorente sviluppo delle citt\u00e0 serbe in cui erano presenti. Difatti, ben presto, queste colonie minerarie si trasformarono in importanti e fiorenti sedi di mercato. Il commercio costituiva una delle pi\u00f9 importanti attivit\u00e0 dell'epoca. La maggior parte dei mercanti proveniva dalla citt\u00e0 di Ragusa, in Dalmazia, ed aveva organizzato un eccellente sistema di trasporto e commercializzazioni di beni da e per la Serbia. Analogamente a quanto accadeva ai Sasi con cui condividevano la comune fede cattolica, anche ai mercanti ragusei fu garantita la piena libert\u00e0 religiosa. Spesso, ragusei e minatori sassoni condivisero le stesse chiese cattoliche. I Sasi e i mercanti di Ragusa godevano, quindi, di ampie libert\u00e0 e amministravano le loro comunit\u00e0 secondo le proprie regole. Tale autonomia includeva anche il diritto di giudicare le controversie che insorgevano tra i sassoni stessi. I tribunali erano amministrati da \"Purgari\", dal tedesco \"B\u00fcrger\" (\"cittadino\"). Tribunali simili erano in funzione anche in altri stati (per esempio, Ungheria e Boemia) e giudicavano secondo le usanze dei Sasi. Nei casi di dispute che coinvolgevano sassoni e altre genti, veniva costituita un'apposita giuria formata da un numero uguale di membri in rappresentanza di ogni diverso gruppo etnico coinvolto. Un privilegio di cui i Sasi godevano e che li rese impopolari agli occhi delle popolazioni vicine, era il diritto di potersi approvvigionare di qualunque cosa avessero avuto bisogno senza dover provvedere al relativo pagamento. Simili diritti erano concessi ai minatori anche in altri stati europei dell'epoca e ci\u00f2 per la grande importanza che rivestiva lo sfruttamento delle miniere per l'economia medievale. Questa pratica di impossessarsi di beni, unitamente all'educata maniera dei Sasi di entrare in una casa dicendo \"bitte\" (\"prego\") e lasciandola dicendo \"danke\" (\"grazie\"), port\u00f2 al conio di una apposita parola in slavo per descrivere tale comportamento \u2013 \"bitange\" (singolare: \"bitanga\") che significa allo stesso tempo \u201cimpertinente\u201d, \u201cscroccone\u201d e \u201cpersona arrogante\u201d.\nI sassoni spesso edificarono propri insediamenti caratterizzati da una fortezza costruita sulla parte alta (e detta nei documenti ragusei dell'epoca citada, castello) e da un mercato nella parte inferiore (\"mercatum\") dove operavano anche gli artigiani. I documenti cittadini dell'epoca erano redatti in serbo, sassone e latino, con l'utilizzo degli alfabeti cirillico e latino. La vita urbana medievale non era facile. Le case erano piccole e sporche, costruite l'una vicino all'altra, senza acqua, fogne e servizi igienici. Pertanto, era facile che si verificassero epidemie. I Sasi, inoltre, dovevano difendersi anche dai cosiddetti vermi del minatore (Ankylostomum duodenale) \u2013 un parassita che normalmente vive nel fango. I Sasi contraevano questo parassita nelle miniere attraverso la pelle e la bocca. Le miniere Sasi (come \u00e8 possibile constatare anche oggi) non erano scavate con sistematicit\u00e0 e razionalit\u00e0. Le loro gallerie correvano in modo zig-zagante e cambiavano direzione verso l'alto o il basso in poco tempo. Ci\u00f2 accadeva perch\u00e9 i Sasi seguivano una vena mineraria in tutto il suo andamento, una volta individuata. Spesso \u00e8 possibile percorrere i loro tunnel solo strisciando a carponi nel fango! Alcune di queste miniere sono tuttora attive, come ad esempio Trep\u010da.\nPresenze sassoni in localit\u00e0 serbe.\nLe localit\u00e0 serbe interessante dalla presenza sassone furono molte. Come si vede dall'elenco qua sotto. Solo di alcune di queste colonie, \u00e8 possibile per\u00f2 ricostruire e spesso in modo solo parziale, la storia."}
{"id": "832675", "revid": "1613450", "url": "https://it.wikipedia.org/wiki?curid=832675", "title": "Tommy Petersen", "text": "Divenne famoso nel 1983 per aver interpretato il ruolo di Josh Brooks nella miniserie tv \"V-Visitors\"."}
{"id": "832684", "revid": "767487", "url": "https://it.wikipedia.org/wiki?curid=832684", "title": "I quattro rivali", "text": "I quattro rivali (\"Road House\") \u00e8 un film del 1948 diretto da Jean Negulesco.\nCuriosit\u00e0.\nFu il primo film di Jean Negulesco per la Twentieth Century Fox."}
{"id": "832687", "revid": "767487", "url": "https://it.wikipedia.org/wiki?curid=832687", "title": "The Psychedelic Furs", "text": "The Psychedelic Furs \u00e8 un gruppo musicale post-punk britannico formato nel 1977. Il gruppo \u00e8 stato popolare soprattutto negli anni ottanta con Richard Butler come frontman ed autore principale, riformatosi nel 2000.\nStoria.\nApparso sulla scena punk britannica nel 1977, il gruppo era composto da Richard Butler, il vocalist, Tim Butler (fratello del primo), Duncan Kilburn (sassofono) e Roger Morris (chitarra). Nel 1979, Vince Ely aggiunse la batteria al gruppo e John Ashton divent\u00f2 seconda chitarra.\nI \"Furs\", forti di una formazione molto eterogenea per gli standard dell'epoca, evitavano i limiti del punk prima maniera in favore di una musica altrettanto immediata ma pi\u00f9 calda e atmosferica, che all'epoca li fece paragonare a David Bowie e che ispir\u00f2 i Cure per la produzione di \"Pornography\". il cantante e compositore dei testi Richard Butler. \nIl primo album omonimo (1980) e il secondo \"Talk Talk Talk\" (1981) sono unanimemente considerati tra i capolavori della new wave inglese Ridottisi a trio pop raggiungeranno la fama con \"Forever Now\" (1982) e \"Mirror Moves\" (1984).\nNel 1986 hanno partecipato alla compilation \"Pretty in Pink (Original Motion Picture Soundtrack)\" con il brano omonimo, colonna sonora del film \"Bella in rosa\" dello stesso anno, diretto da John Hughes, il cui titolo originale \u00e8 ispirato al loro singolo omonimo \"Pretty in Pink\" del 1981.\nIl gruppo si scioglie nei primi anni novanta. Anni dopo il maggiore dei fratelli Butler ha fondato il gruppo Love Spit Love.\nNel 2001 si sono incontrati di nuovo con John Ashton per un tour occasionale. In quello stesso anno hanno registrato il DVD \"Live from The Psychedelic Furs La House of Blues\" ad Atlanta in Georgia. Nel mese di aprile 2007 hanno suonato in Argentina durante la festa di una famosa birra locale. Nell'ottobre 2010 hanno suonato in Spagna a Madrid e Malaga.\nNell'aprile del 2006, Richard Butler ha pubblicato un album solista: \"Richard Butler\". La band, , completando un tour mondiale."}
{"id": "832690", "revid": "44627", "url": "https://it.wikipedia.org/wiki?curid=832690", "title": "Psychedelic Furs", "text": ""}
{"id": "832700", "revid": "767487", "url": "https://it.wikipedia.org/wiki?curid=832700", "title": "Thompson Twins", "text": "I Thompson Twins sono stati un gruppo musicale rock britannico.\nStoria del gruppo.\nAttivi dal 1977 fino al 1993, hanno raggiunto l'apice del successo verso la met\u00e0 degli anni ottanta, con una serie di fortunati singoli, tra cui \"Doctor Doctor\", \"King For A Day\",\n\" Hold me now\", \"In the Name of Love\", \"You Take Me Up\", \"Lies\", \"Don't Mess with Doctor Dream\", \"If you were here\" (apparso nel film \"Sixteen Candles - Un compleanno da ricordare\" di John Hughes del 1984), \"Lay Your Hands on Me e Love On Your Side \"(contenuto nella colonna sonora del videogioco \"\", per ricordarne soltanto alcuni tra i pi\u00f9 noti, e una ideale trilogia di album particolarmente ispirati: \"Quick Step and Side Kick\" del 1983 (pubblicato negli USA con il titolo semplificato nel plurale \"Sidekicks\"), \"Into the Gap\" del 1984 e \"Here's to Future Days\" del 1985. La band \u00e8 passata attraverso differenti cambi di formazione, partendo dallo status di big band nei primi dischi, stabilendosi come trio tra 1983 e 1987, il periodo del massimo splendore creativo e del grande successo commerciale, per poi ridursi infine a un duo, formato dal cantante e musicista Tom Bailey e dalla percussionista e autrice di testi Alannah Currie (per un lungo periodo di tempo marito e moglie), dopo l'abbandono del terzo membro del gruppo, Joe Leeway, anche lui percussionista. Il duo ha realizzato altri 3 LP prima di sciogliersi definitivamente, all'inizio degli anni novanta. Tra gli ultimi 45 giri realizzati: \"Get That Love\", \"Sugar Daddy\" e \"Come Inside\". Prima di separarsi (all'inizio solo artisticamente, poi anche sentimentalmente), Bailey e la Currie hanno pubblicato anche 2 raccolte: una compilation di remix, nel 1988, \"The Best of Thompson Twins: Greatest Mixes\" (contenente il popolare remake della loro prima vera hit, \"In the Name of Love\"), e una collection di singoli, nel 1990, intitolata semplicemente \"Thompson Twins - Greatest Hits\". Nel 2007, a 15 anni di distanza dallo scioglimento, \u00e8 uscita una nuova, doppia raccolta, \"Love on Your Side - The Best of Thompson Twins\", che prende la prima parte del suo titolo da uno dei primi successi a 45 giri per il gruppo."}
{"id": "832701", "revid": "767487", "url": "https://it.wikipedia.org/wiki?curid=832701", "title": "La donna della domenica (film)", "text": "La donna della domenica \u00e8 un film del 1975 diretto da Luigi Comencini.\n\u00c8 tratto dall'omonimo romanzo del 1972 di Carlo Fruttero e Franco Lucentini.\nTrama.\nTorino, met\u00e0 degli anni settanta. Il commissario Santamaria indaga sull'assassinio di un individuo volgare ed equivoco, l'architetto Garrone, un professionista fallito che vivacchiava ai margini della Torino bene, da cui era tollerato ma disprezzato. L'omicidio \u00e8 stato scoperto dal geometra Bauchiero, che ha trovato il cadavere dell'architetto, ucciso da un'arma non convenzionale: un fallo in pietra. Quasi contemporaneamente all'interrogatorio del Bauchiero, i domestici della nobildonna Anna Carla Dosio, appena licenziati, portano in commissariato un foglio su cui la Dosio ha scritto all'amico Massimo Campi che lei e Massimo \u00ab...devono fare fuori il Garrone\u00bb, biglietto che la stessa Dosio ha poi rinunciato a inviare e gettato in un cestino.\nIl commissario deve muoversi con cautela tra una serie di personaggi altolocati e il proprio superiore, che, preoccupatissimo delle conseguenze, vorrebbe che certi nomi non venissero coinvolti affatto. Ciascuno dei sospettati aveva un movente per eliminare il Garrone e nessuno di loro ha un alibi convincente per il giorno e l'ora del delitto.\nL'indizio chiave pare riferirsi ad un antico proverbio piemontese: \"La cativa lavandera a treuva mai la bon-a p\u00e9ra\" (La cattiva lavandaia non trova mai la buona pietra), il cui significato viene spiegato al commissario Santamaria dall'americanista Bonetto: la \"p\u00e9ra\" \u00e8 la pietra in dialetto piemontese, e la lavandaia che non trova la buona \"p\u00e9ra\" \u00e8 una lavandaia che non ha voglia di fare il bucato.\nMa, accanto all'indagine ufficiale, ne viene condotta un'altra: il giovane impiegato comunale Lello Riviera, avendo appreso che Massimo Campi, \"amico\" con cui vive una segreta relazione omosessuale, \u00e8 tra i sospettati, decide di scoprire lui il colpevole per poterlo scagionare. Egli giunge infatti presto a individuare il possibile assassino, ma quando si reca al mercato del \"Balon\" per trovare la conferma dei suoi sospetti, ci rimette la vita. Viene infatti trovato a terra, con il cranio sfondato da un pestello per mortaio.\nCuriosamente al \"Balon\", nello stesso momento, sono presenti per motivi vari quasi tutti i personaggi sospettati del primo delitto. L'uccisione di Lello Riviera accelera le indagini, il commissario Santamaria e il collega De Palma stringono il cerchio e giungono finalmente all'incriminazione e all'arresto di chi ha commesso i due omicidi e a scoprire la vera ragione degli stessi delitti.\nIncassi.\nIncasso accertato a tutto il 31 dicembre 1976 \u00a3 1.019.425.000. In seguito il film \u00e8 stato trasmesso in televisione pi\u00f9 volte, in particolare in prima serata su Rai 3 il 16 gennaio 2012, per ricordare Carlo Fruttero, scomparso il giorno prima."}
{"id": "832703", "revid": "767487", "url": "https://it.wikipedia.org/wiki?curid=832703", "title": "Cielo giallo", "text": "Cielo giallo (\"Yellow Sky\") \u00e8 un film western del 1948 diretto da William A. Wellman.\nTrama.\n1867. Un gruppo di sbandati capitanati da un ex sergente nordista, sette in totale, dopo aver partecipato ad una rapina in banca decide di fuggire nel deserto. La cavalleria, dopo averne ucciso uno, rinuncia a proseguire l'inseguimento. Dopo alcuni giorni, stremati dalla sete, i sei giungono in un villaggio abbandonato di nome Cielo giallo. Qui vengono accolti da una ragazza armata di fucile che indica loro la pi\u00f9 vicina fonte. Il gruppo non mostra segni di gratitudine bens\u00ec, spinto da Duca, il pi\u00f9 avido e freddo, desidera l'oro che probabilmente la ragazza e il suo anziano nonno ricavano dal luogo. Il sergente fa quindi un patto con il nonno: porteranno via solo met\u00e0 dell'oro. Ma gli avidi Duca e Lungone cercheranno di prendere tutto l'oro, dopo aver iniziato una battaglia interna.\nProduzione.\nRiprese.\nIl film venne girato in pi\u00f9 luoghi della California: Death Valley National Park, Owens Lake e Alabama Hills.\nDurante le riprese Gregory Peck si ruppe la caviglia in tre punti a causa di una caduta da cavallo.\nCast.\nInizialmente Lauren Bacall e Paulette Goddard sono state considerate per il ruolo della protagonista.\nDistribuzione.\nDate di uscita.\nIl film venne distribuito in varie nazioni, fra cui:\nAccoglienza.\nBotteghino.\nIl film incass\u00f2 $5.600.000 negli USA.\nCritica.\nSi elogiano l'ambientazione, la regia e l'interpretazione, la pellicola nell'insieme viene definita come un classico robusto\nRiconoscimenti.\n1949 - Festival di Locarno: premio speciale per la regia.\nRemake.\nNel 1967 ne fu realizzato il remake \"6 pallottole per 6 carogne\" (\"The Jackals\") di Robert D. Webb con Vincent Price."}
{"id": "832704", "revid": "1573940", "url": "https://it.wikipedia.org/wiki?curid=832704", "title": "Detlef Lewe", "text": "Ha vinto un argento e un bronzo olimpico nel C1\u00a01000\u00a0m, rispettivamente a Citt\u00e0 del Messico 1968 e Monaco di Baviera 1972."}
{"id": "832709", "revid": "339392", "url": "https://it.wikipedia.org/wiki?curid=832709", "title": "Natale Scarpa", "text": ""}
{"id": "832713", "revid": "72129", "url": "https://it.wikipedia.org/wiki?curid=832713", "title": "Graziadio Ascoli", "text": ""}
{"id": "832714", "revid": "767487", "url": "https://it.wikipedia.org/wiki?curid=832714", "title": "Formula Shellsport 1977", "text": "La seconda edizione del campionato di Formula Shellsport fu disputata nel 1977 e fu vinta dal pilota inglese Tony Trimmer alla guida di una Surtees TS19-Cosworth. \nLa pre-stagione.\nCalendario.\nSi corre su quattordici gare (viene inserita anche una gara a Donington Park), tutte disputate in Regno Unito, due delle quali anche sul circuito ovale di Brands Hatch.\nRiassunto della stagione.\nL'inizio del campionato fu molto combattuto, tanto che dopo sette gare erano ben cinque i piloti che avevano vinto ed in testa al campionato vi era il pilota Val Musetti.\nDerek Bell, che guidava una vettura Penske PC3, venne squalificato dai commissari dopo un controllo effettuato al termine della gara 9 di Mallory in luglio. La squalifica, dovuta ad una irregolarit\u00e0 nel musetto della vettura, comport\u00f2 la perdita di 48 punti, pari al 20% del massimo punteggio ottenibile. Per tale ragione non compare in classifica.\nIl piltota australiano Brian McGuire mor\u00ec durante le prove di gara 11 a Brands Hatch il 29 agosto 1977. Nell'incidente perse la vita anche un commissario di pista."}
{"id": "832715", "revid": "287204", "url": "https://it.wikipedia.org/wiki?curid=832715", "title": "Contea di Cherokee (Alabama)", "text": "La contea di Cherokee, in inglese Cherokee County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di 25.989 abitanti. Il capoluogo di contea \u00e8 Centre. Il nome deriva dalla trib\u00f9 di nativi americani Cherokee.\nGeografia fisica.\nLa contea si trova nella parte nord-est dell'Alabama. Lo United States Census Bureau certifica che l'estensione della contea \u00e8 di 1.554 km\u00b2, di cui 1.433 km\u00b2 composti da terra e i rimanenti 121 km\u00b2 composti di acqua. Il fiume Coosa attraversa l'estremit\u00e0 sud-occidentale della contea, e i suoi affluenti, il Little River e il Terrapin Creek, intersecano l'area. Negli anni '60, il fiume Coosa \u00e8 stato arginato per creare il Weiss Lake, un bacino idrico di 30.000 acri che si estende nel centro della contea.\nContee confinanti.\nLa contea confina con:\nStoria.\nLa contea di Cherokee fu creata da un atto legislativo statale il 9 gennaio 1836. Il nome deriva dalla trib\u00f9 di nativi americani Cherokee che controlla il territorio fino all'inizio del XIX secolo. Il famoso capo dei Cherokee Pathkiller, che guid\u00f2 gli Cherokee nella Guerra creek del 1813-14, viveva a Turkeytown, vicino all'attuale citt\u00e0 di Centre. I Cherokee cedettero la terra che ora \u00e8 Cherokee County nel trattato di New Echota del 1835. Nel 1836, i coloni appena arrivati fondarono la citt\u00e0 di Cedar Bluff, che divenne il capoluogo della contea; nel 1844 per\u00f2 il capoluogo della contea fu spostato nella pi\u00f9 centrale Centre. Durante la guerra civile, la contea di Cherokee forn\u00ec all'esercito confederato 15 brigate di fanteria e due unit\u00e0 di cavalleria.\nL'area divenne un importante fornitrice di ferro della Confederazione durante la guerra. Stroup Furnace a Round Mountain e Rock Run Furnace vicino a Bluffton furono entrambi distrutti dall'esercito dell'Unione, ma furono riaperti dopo la guerra. Nel 1862 fu costruita la Cornwall Furnace vicino alla citt\u00e0 di Cedar Bluff. Costruita in pietra calcarea del vicino fiume Coosa, la fornace alta 35 piedi \u00e8 stata la prima struttura in grado di fornire ferro per il lancio di cannoni confederati durante la guerra civile.\nNel 1870, la Gaylesville Academy, fondata a Gaylesville, divenne la prima scuola nel nord-est dell'Alabama. Nel 1882 Cedar Bluff divenne il primo comune della nazione a emanare una legge di divieto. La Ellis Brothers Seed Company, fondata nel 1912 per l'elaborazione e la distribuzione di semi di cotone, ha dato un'ulteriore spinta economica all'area. Nel 1937 la Cherokee Electric Authority a Centre per fornire elettricit\u00e0 alla contea. Nel 1961 l'Alabama Power Company argin\u00f2 il fiume Coosa per creare il lago Weiss, uno dei corsi d'acqua pi\u00f9 popolari dello stato; la diga includeva una centrale idroelettrica, che forniva ulteriore energia elettrica all'area.\nSociet\u00e0.\nEvoluzione demografica.\nSecondo il censimento del 2010 la composizione etnica della citt\u00e0 \u00e8 92.7% bianchi, 4.6% neri, 0.5% nativi americani, 0.2% asiatici, 0.35% di altre razze, e 1.5% di due o pi\u00f9 etnie. L'1.2% della popolazione \u00e8 ispanica.\nCultura.\nIstruzione.\nIl sistema scolastico della contea di Cherokee impiega attualmente 258 insegnanti e amministratori che guidano pi\u00f9 di 4099 studenti in otto scuole. Il Gadsden State Community College gestisce il suo campus a Centre.\nEconomia.\nL'economia della Contea Cherokee era in gran parte basata sull'agricoltura durante il diciannovesimo e l'inizio del ventesimo secolo. Gli agricoltori coltivavano cotone e grano, e allevavano bestiame. La contea possedeva anche ampi giacimenti di ferro, che la resero un importante fornitrice della Confederazione durante la guerra civile. Dopo la guerra, l'economia si concentr\u00f2 principalmente sull'agricoltura, sulla produzione di ferro e legname.\nOccupazione.\nLa forza-lavoro nell'odierna contea di Cherokee \u00e8 divisa tra le seguenti categorie professionali:\nStrutture che impiegano pi\u00f9 persone.\nSecondo l'ultimo aggiornamento (2017) le strutture che impiegano pi\u00f9 persone sono:\nInfrastrutture e trasporti.\nPrincipali strade ed autostrade.\nLe principali vie di trasporto della contea sono:\nAeroporti.\nIl \"Centre-Piedmont-Cherokee County Regional Airport\" fornisce servizi per l'aviazione generale."}
{"id": "832716", "revid": "123346988", "url": "https://it.wikipedia.org/wiki?curid=832716", "title": "Conferenza permanente per i rapporti tra lo Stato, le regioni e le province autonome", "text": "La Conferenza permanente per i rapporti tra lo Stato, le Regioni e le Province autonome di Trento e Bolzano (detta anche Conferenza Stato-Regioni) \u00e8 un organo collegiale italiano finalizzato alla collaborazione istituzionale tra lo Stato e le autonomie locali.\nStoria.\nUn precedente pu\u00f2 essere rintracciato nella Commissione interregionale, \"composta dai presidenti delle giunte delle Regioni a statuto ordinario e speciale\". Essa fu istituita con l'articolo 13 della Legge 16 maggio 1970, n. 281, e fu soppressa dopo alcuni anni con l'articolo 3 comma 1 del decreto legislativo 16 dicembre 1989, n. 418.\nLa conferenza vera e propria venne istituita con il D.P.C.M. 12 ottobre 1983 come Conferenza Stato-regioni, da un decreto del presidente del Consiglio dei ministri che lo considerava non permanente ed assimilato ad un comitato interministeriale visto che, comunque, ha come componenti essenziali solo alcuni ministri oltre al presidente del Consiglio che ha potere discrezionale nella convocazione. La Conferenza ha compiti di: informazione, consultazione e raccordo, in relazione agli indirizzi di politica generale che possono incidere a livello regionale e locale (escluse le competenze tipicamente statali come, ad esempio, la difesa).\nIl D.Lgs. 16 dicembre 1989, n. 418, emanato in attuazione dell'art. 12, comma 7, della legge 23 agosto 1988 n. 400, lo trasforma in un organo misto a riunioni periodiche (almeno ogni 6 mesi).\nSolo nel 1997, con il decreto legislativo n. 281, si \u00e8 giunti a una organica regolamentazione dell'organo e all'unificazione con la Conferenza Stato-citt\u00e0 e autonomie locali per i compiti di interesse comune.\nLa legge Bassanini fa della Conferenza un passaggio obbligato nel processo di devoluzione di funzioni dallo Stato alle regioni e delega il Governo a ridefinire e ampliare le attribuzioni della Conferenza. Inoltre i compiti di rilievo nazionale sono sottratti al conferimento alle regioni d'intesa con la Conferenza, mentre se non vi \u00e8 intesa i decreti possono ugualmente essere adottati con delibera motivata del Consiglio dei Ministri.\nLe leggi La Loggia e Buttiglione fanno s\u00ec che la Conferenza e la Commissione parlamentare sulle questioni regionali si esprimano su decreti delegati per la ricognizione dei principi delle materie ripartite. La Conferenza concorda col governo i modi di partecipazione delle regioni ai lavori degli organismi comunitari e le relative delegazioni (almeno un rappresentante per le regioni a statuto speciale).\nLa proposta di riforma costituzionale Renzi-Boschi, non attuata, avrebbe comportato una variazione delle competenze. Nel 2016 sono state presentate varie proposte in merito.\nLegge costituzionale del 2006.\nNella XIV legislatura il Parlamento ha approvato in via definitiva un disegno di legge costituzionale che ha riformato l\u2019intera Parte II della Costituzione relativa all\u2019ordinamento della Repubblica. Il testo della legge \u00e8 stato sottoposto a referendum popolare, ai sensi dell\u2019art. 138 Cost., il 25 e 26 giugno 2006, con esito non favorevole all\u2019approvazione e, pertanto, la riforma non \u00e8 entrata in vigore.\nNel corso dell\u2019esame del progetto di riforma (A.S. 2544 - A.C. 4862) \u00e8 stato introdotto nel disegno di legge costituzionale il riferimento alle Conferenze tra lo Stato e gli enti territoriali. Una modifica dell\u2019articolo 118 della Costituzione affida alla legge l\u2019istituzione delle Conferenze con il compito di \u201crealizzare la leale collaborazione e per promuovere accordi e intese\u201d; il rinvio \u00e8 alla legge bicamerale, ossia a partecipazione paritaria Camera e Senato, ai sensi del nuovo art. 70, terzo comma, della Costituzione.\nSi prevede, inoltre, che per le medesime finalit\u00e0 la legge possa istituire altre Conferenze tra lo Stato e gli enti di cui all\u2019articolo 114. Sulla proposta di modifica si svilupp\u00f2 un dibattito pubblico a livello istituzionale.\nFu espressa grande preoccupazione per l\u2019approvazione della modifica all\u2019articolo 118, che, costituzionalizzando la Conferenza Stato-Regioni ed estendendo i suoi compiti oltre le sole funzioni amministrative, avrebbe potuto incidere sulle prerogative del Parlamento, con particolare riguardo al Senato.\nUn ulteriore riferimento alle Conferenze \u00e8 stato introdotto nell\u2019ambito del coordinamento interistituzionale da parte del Senato con le autonomie territoriali (art. 127-ter), laddove si stabilisce che la legge chiamata a disciplinare tale forma di raccordo avrebbe dovuto fare salve le competenze delle Conferenze Stato-regioni e Stato-autonomie locali.\nL\u2019opportunit\u00e0 della \u201ccostituzionalizzazione\u201d delle Conferenze era stata una delle questioni discusse nel corso dell\u2019indagine conoscitiva svolta dalla I Commissione della Camera in sede referente nel maggio-giugno 2004. Pur nella piena condivisione della centralit\u00e0 del ruolo svolto Conferenze soprattutto dopo la riforma del Titolo V, alcuni degli esperti auditi avevano ritenuto opportuno l\u2019inserimento nella Costituzione delle Conferenze, mentre altri si erano espressi in favore della costituzione di una Camera federale; soltanto nel caso di mancato raggiungimento della composizione delle istanze in Senato, si sarebbe potuto pensare a un rilievo costituzionale delle Conferenze.\nAltri ancora hanno asserito che il nuovo quadro istituzionale avrebbe richiesto comunque una definizione delle relazioni tra i diversi organi istituzionali, comprensivo del raccordo con il sistema delle Conferenze. Con detta ultima posizione si sono allineati gli organi di rappresentanza degli enti territoriali. In particolare, nel documento congiunto presentato dall\u2019ANCI e dall\u2019UPI nel corso dell\u2019audizione svolta presso la Commissione affari costituzionali della Camera il 30 giugno 2004, si chiede, da un lato, la costituzionalizzazione dell\u2019istituto delle Conferenze, dall\u2019altro, una modifica della loro disciplina per un rafforzamento del peso delle volont\u00e0 politiche espresse al loro interno.\nComposizione.\nLa presidenza della Conferenza permanente per i rapporti tra lo Stato, le regioni e le province autonome \u00e8 affidata al presidente del Consiglio dei ministri, vicepresidente \u00e8 il Ministro per gli affari regionali e le autonomie. La Conferenza \u00e8 composta, oltre che dal presidente del Consiglio e dal ministro per gli Affari regionali, dai presidenti di tutte le regioni italiane e le province autonome, eventualmente dai ministri interessati agli argomenti iscritti all'ordine del giorno e da rappresentanti di amministrazioni dello Stato e di enti pubblici.\nFunzioni.\nLa Conferenza svolge le seguenti funzioni:\nRilievi costituzionali.\nLa conferenza Stato-Regioni assume particolare rilevanza nelle materie lasciate alla competenza concorrente di Stato e Regioni dal titolo V della Costituzione, come stabilito dalla Corte costituzionale della Repubblica Italiana:"}
{"id": "832721", "revid": "889336", "url": "https://it.wikipedia.org/wiki?curid=832721", "title": "Haeinsa", "text": "Haeinsa (in coreano: \ud574\uc778\uc0ac in hang\u016dl, \u6d77\u5370\u5bfa in hanja, letteralmente \"tempio della riflessione su un mare calmo\") \u00e8 uno dei pi\u00f9 antichi templi buddhisti della Corea. Esso \u00e8 famoso per ospitare le cosiddette \"Tripitaka Koreana\", cio\u00e8 l'intera collezione di 81.258 tavolette in legno con le Scritture Buddhiste, presenti qui fin dal 1398.\nHaeinsa \u00e8 uno dei tre templi-gioielli del Buddhismo, insieme a quelli di Tongdosa e Songgwangsa: di questi il primo rappresenta il dharma, il secondo il Buddha e il terzo il sangha. Haeinsa si trova sul monte Gaya, nella provincia del Gyeongsang Meridionale, ed \u00e8 tuttora un attivo centro di insegnamenti Seon.\nStoria.\nIl tempio venne costruito nell'802. Secondo la leggenda, due monaci di ritorno dalla Cina, di nome Suneung e Ijeong, riuscirono a guarire la moglie del re Aejang dalla sua malattia; in segno di ringraziamento, il sovrano ordin\u00f2 la costruzione del tempio in onore di Buddha . Secondo invece il racconto di Choe Chi-Won (del 900), Suneung e il suo discepolo Ijeong convertirono la regina madre al Buddhismo e ottennero da lei i finanziamenti per la costruzione del tempio.\nIl complesso di cui Haeinsa fa parte venne rinnovato pi\u00f9 volte: nel X secolo, nel 1488, nel 1622 e nel 1648. Nel 1817 venne distrutto da un incendio e la sala principale venne ricostruita gi\u00e0 l'anno seguente. Durante un nuovo restauro nel 1964 vennero scoperte una veste cerimoniale del re Gwanghaegun e un'iscrizione su di una trave in rilievo.\nNel 1995 il tempio di Haeinsa venne inserito nell'elenco dei Patrimoni dell'umanit\u00e0 dell'UNESCO.\nArchitettura.\nIl tempio contiene notevoli tesori dell'arte, compresi dipinti buddhisti, pagode in pietra, lanterne e una realistica statua lignea rappresentante un monaco.\nLa sala principale, Daejeokkwangjeon (la \"Sala del grande silenzio e della luce\") \u00e8 insolita poich\u00e9 \u00e8 dedicata a Vairocana, mentre la maggior parte dei templi coreani sono dedicati a Seokgamoni.\nIl complesso pi\u00f9 importante, comunque, \u00e8 quello detto Janggyeong Panjeon, in cui sono conservate le tavolette in legno Tripitaka Koreana, uno dei pi\u00f9 grandi depositi in legno del mondo. Le sale del complesso non furono danneggiate durante l'invasione giapponese del XVI secolo e non vennero toccate dal devastante incendio del 1818 che bruci\u00f2 la maggior parte del tempio. Complessivamente, le tavolette hanno attraversato i secoli resistendo a sette incendi e scampando ad un bombardamento durante la guerra di Corea, quando un pilota d'aereo disobbed\u00ec deliberatamente agli ordini perch\u00e9 ricordava che il tempio ospitava un tesoro inestimabile.\nJanggyeong Panjeon \u00e8 la parte pi\u00f9 antica del tempio. Bench\u00e9 non si sappia con esattezza quando venne costruito, con ogni probabilit\u00e0 venne espanso e rinnovato nel 1457 dal re Sejo. Il complesso \u00e8 costituito di quattro sale disposte a rettangolo; la sala settentrionale \u00e8 chiamata Beopbojeon (\"sala del dharma\"), mentre la sala meridionale \u00e8 chiamata Sudarajang (\"sala del Sutras\"): queste due sale principali sono lunghe 60,44 metri, larghe 8,73 e alte 7,8 metri. Entrambe hanno 15 stanze. Le due sale orientale e occidentale sono pi\u00f9 piccole e sono utilizzate come librerie.\nPer assicurare la conservazione delle tavolette sono state utilizzate dai costruttori numerosi ingegnosi espedienti. Innanzitutto il magazzino \u00e8 costruito nel punto pi\u00f9 alto del complesso del tempio, a 655 metri sul livello del mare; poi il Janggyeong Panjeon si affaccia verso sudovest per evitare di essere investito dai venti umidi provenienti da sudest, sfruttando al contempo i vicini picchi montuosi per ripararsi dai gelidi venti settentrionali. Nelle due sale principali vennero aperte delle finestre di diverse dimensioni, per facilitare la ventilazione sfruttando i principi dell'idrodinamica; le finestre vennero installate in ogni sala per massimizzare la ventilazione e moderare la temperatura.\nI pavimenti d'argilla vennero cosparsi di carbone, ossido di calcio, sale, calce e sabbia, per assorbire l'umidit\u00e0 durante i periodi di pioggia e trattenerla durante i mesi invernali. Anche il tetto \u00e8 fatto di argilla, con travi e appendici in legno che servono ad impedire repentini cambi di temperatura. Inoltre nessuna parte del tempio si trova in ombra. Pare che gli insetti e gli uccelli evitino completamente di entrare in queste sale, ma la ragione per cui questo accada \u00e8 sconosciuta.\nTutti questi accorgimenti sono largamente considerati la ragione principale per cui le tavolette sono sopravvissute fino a noi in un superbo stato di conservazione. Nel 1970 venne costruito un magazzino che utilizzava moderne tecniche di conservazione, ma quando su alcune tavolette utilizzate come prova venne trovata della muffa l'idea fu abbandonata; le Tripitaka Koreana sono tuttora conservate nel tempio di Haeinsa."}
{"id": "832722", "revid": "251174", "url": "https://it.wikipedia.org/wiki?curid=832722", "title": "Mih\u00e1ly Hesz", "text": "Ha vinto una medaglia d'oro nel K1\u00a01000\u00a0m a Citt\u00e0 del Messico 1968, e un argento durante l'edizione precedente dei giochi."}
{"id": "832723", "revid": "1602064", "url": "https://it.wikipedia.org/wiki?curid=832723", "title": "Concretismo", "text": "Concretismo o \"Arte concreta\" \u00e8 un movimento artistico creato da Theo Van Doesburg negli anni Venti del Novecento, in contrapposizione alle arti pittoriche astratte, successivamente sviluppatosi anche nella musica e nella letteratura.\nMentre le opere astratte hanno come punto di partenza la realt\u00e0, che interpretano ed elaborano, il Concretismo ambisce a contribuire con l'opera stessa al reale. In questo senso, l'opera \u00e8 \"creazione\" dell'artista.\nSi riconosce tuttavia una matrice costruttivista, suprematista e neoplastica.\nNegli anni '50, il critico Lionello Venturi usa, per\u00f2, \"Concretismo\" come sinonimo di \"figurativo\", in relazione al nuovo gruppo degli \"astratto-concreti\"."}
{"id": "832732", "revid": "123346968", "url": "https://it.wikipedia.org/wiki?curid=832732", "title": "Conferenza Stato-citt\u00e0 ed autonomie locali", "text": "La Conferenza Stato-citt\u00e0 ed autonomie locali \u00e8 - con la Conferenza Stato-regioni e la Conferenza unificata (che riunisce i membri delle altre due conferenze) - uno dei tre organi della Repubblica Italiana preposti a raccordare l'amministrazione centrale dello Stato con gli altri enti di cui all'articolo 114 della Costituzione.\nTali organi, pur non previsti direttamente dalla lettera della Carta costituzionale ma solo da leggi ordinarie dello Stato o atti equiparati, sono indirettamente preposti all'attuazione degli articoli 5 - laddove afferma che la Repubblica adegua i principi e i metodi della sua legislazione alle esigenze dell'autonomia e del decentramento - e 118 - allorquando, nella sua nuova formulazione seguita all'entrata in vigore della legge costituzionale 3/2001, individua nel principio di leale collaborazione uno dei moduli principali per lo svolgimento dei rapporti Stato-regioni-autonomie con riferimento alla allocazione delle funzioni amministrative.\nStoria.\nLo stesso decreto legislativo 281 del 1997 che aveva regolamentato organicamente la Conferenza Stato-regioni ha istituito pure quest'altro organismo che opera in maniera del tutto analoga all'altra conferenza.\nComposizione.\nAllo stesso modo della Conferenza Stato-regioni, la presidenza di quest'organismo \u00e8 affidata al presidente del Consiglio dei ministri, ed \u00e8 composta da alcuni ministri, dai presidenti delle associazioni rappresentative dei comuni, delle province e delle comunit\u00e0 montane nonch\u00e9 da 14 sindaci e 6 presidenti di provincia.\nFunzioni.\nLe sue sono funzioni consultive su temi di interesse comune."}
{"id": "832733", "revid": "536103", "url": "https://it.wikipedia.org/wiki?curid=832733", "title": "Caff\u00e8", "text": "Il caff\u00e8 (, in italiano \"bevanda stimolante\") \u00e8 una bevanda ottenuta dalla macinazione dei semi di alcune specie di piccoli alberi tropicali appartenenti al genere \"Coffea\", parte della famiglia botanica delle Rubiacee, un gruppo di angiosperme che comprende oltre 600 generi e specie.\nSebbene all'interno del genere \"Coffea\" siano identificate e descritte oltre 100 specie, commercialmente le diverse specie di origine sono presentate come diverse variet\u00e0 di caff\u00e8: le pi\u00f9 diffuse tra esse sono l\"arabica\" e la \"robusta\".\nAttualmente \u00e8 la bevanda pi\u00f9 diffusa nel mondo ed a livello di valore economico \u00e8 la merce pi\u00f9 scambiata dopo i prodotti petroliferi.\nEtimologia.\nLa parola \"coffee\" entr\u00f2 nella lingua inglese nel 1582 tramite il \"koffie\" della lingua olandese, preso a sua volta in prestito dal \"kahve\" della lingua turca ottomana, derivante dal \"qahwah\" della lingua araba.La parola araba \"qahwah\" si riferiva originariamente a un tipo di vino, la cui etimologia viene proposta dalla lessicografia come una derivazione del verbo \"qah\u0101\" (, \"mancanza di fame\") in riferimento alla reputazione anoressizzante della bevanda. La parola \"qahwah\" \u00e8 talvolta una traccia alternativa del \"quwwa\" arabo (\"potenza, energia\") o di \"Kaffa\", il reame medioevale etiopico da dove l'arbusto \u00e8 stato esportato fino in Arabia. Queste etimologie per \"qahwah\" sono state in ogni caso tutte variamente contestate.\nIl nome \"qahwah\" non \u00e8 generalmente utilizzato per la bacca o il prodotto della pianta, che sono noti in arabo come \"bunn\" e nella lingua oromonica \"b\u016bn\". Le lingue semitiche avevano la radice \"ghh\", \"colore scuro\", divenuta una denominazione naturale per la bevanda; secondo questa analisi la forma femminile \"qahwah\" (che significa anche \"colorazione scura, opaco, arido, acerbo\") era probabilmente scelta in parallelo al \"khamr\" (, \"vino\", di genere femminile) e originariamente significava \"il buio\" (o \"nero\").\nDal termine \"qahwa\" si pass\u00f2 alla parola turca \"kahve\" attraverso un progressivo restringimento di significato, parola riportata in italiano con \"caff\u00e8\". Questa derivazione \u00e8 contestata da quanti sostengono che il termine caff\u00e8 derivi dal nome della regione in cui questa pianta era maggiormente diffusa allo stato spontaneo, Caffa, nell'Etiopia sud-occidentale.\nStoria.\nLeggenda sulla scoperta.\nFino al XIX secolo non era certo quale fosse il luogo di origine della pianta del caff\u00e8 e, oltre all'Etiopia, si ipotizzava la Persia e lo Yemen. Pellegrino Artusi, nel suo celebre manuale \"La scienza in cucina e l'arte di mangiar bene\", sostiene che il miglior caff\u00e8 sia quello di Mokha (citt\u00e0 nello Yemen), e che questo sarebbe l'indizio per individuarne il luogo d'origine.\nEsistono molte leggende sull'origine del caff\u00e8. La pi\u00f9 conosciuta parla di un pastore chiamato Kaldi che portava a pascolare le capre in Etiopia. Un giorno queste incontrando una pianta di caff\u00e8 cominciarono a mangiarne le bacche e a masticarne le foglie. Arrivata la notte, le capre, anzich\u00e9 dormire, si misero a vagabondare con energia e vivacit\u00e0 mai espressa fino ad allora. Vedendo questo, il pastore ne individu\u00f2 la ragione e abbrustol\u00ec i semi della pianta come quelli mangiati dal suo gregge, poi li macin\u00f2 e ne fece un'infusione, ottenendo il caff\u00e8.\nUn'altra leggenda ha come protagonista il profeta Maometto il quale, sentendosi male, ebbe un giorno la visione dell'Arcangelo Gabriele che gli offriva una pozione nera (come la Sacra Pietra della Mecca) creata da Allah, che gli permise di riprendersi e tornare in forze. Esiste anche una leggenda che narra di un incendio in Etiopia di piante selvatiche di caff\u00e8 che diffuse nell'aria il suo fumo per chilometri e chilometri di distanza.\nDiffusione in Medio Oriente, Europa e America.\nNel XV secolo la conoscenza della bevanda a base di caff\u00e8 si estese fino a Damasco, al Cairo per arrivare infine a Istanbul, dove il suo consumo avveniva nei luoghi d'incontro dell'epoca, e dove il \"Kahveciba\u015f\u0131\" (\"Capo caffettiere\") era un personaggio importante della corte del Sultano.\nNella sua opera \"Sylva sylvarum\", pubblicata postuma nel 1627, Francis Bacon fornisce per primo una descrizione di questi locali in cui i turchi siedono a bere caff\u00e8, paragonandoli alle taverne europee.\nI primi a descrivere in Europa la pianta di caff\u00e8 furono: in Germania, il botanico L\u00e9onard Rauwolf, con un libro pubblicato nel 1583; in Italia, la Scuola Medica Salernitana, dove la pianta venne utilizzata per le sue propriet\u00e0 medicinali tra il XIV e il XV secolo; il vicentino Prospero Alpini, nel suo libro \"De Medicina AEgyptiorum\" datato 1591. Nella rappresentazione di Prospero Alpini mancano per\u00f2 le bacche della pianta di caff\u00e8, che furono descritte in Europa solo nel 1605 da Charles de L'\u00c9cluse, direttore allora del giardino botanico di Vienna.\nIl caff\u00e8 \u00e8 stato introdotto per la prima volta in Europa sull'isola di Malta, parte del Regno di Sicilia, nel XVI secolo. \u00c8 stato introdotto l\u00ec attraverso la schiavit\u00f9. Gli schiavi musulmani turchi erano stati imprigionati dai Cavalieri di San Giovanni nel 1565, l'anno del Grande Assedio di Malta, e lo usavano per preparare la loro bevanda tradizionale. Domenico Magri menzion\u00f2 nella sua opera \"Virtu del Kaf\u00e9\" , \"Turchi, abilissimi artefici di questo intruglio\". Anche il viaggiatore tedesco Gustav Sommerfeldt nel 1663 scrisse \"l'abilit\u00e0 e l'operosit\u00e0 con cui i prigionieri turchi guadagnano del denaro, specialmente preparando il caff\u00e8, una polvere simile al tabacco da fiuto, con acqua e zucchero\". Il caff\u00e8 era una bevanda popolare nell'alta societ\u00e0 maltese e aprirono molte caffetterie.\nA Napoli arriv\u00f2 in seguito, attraverso le navi che arrivavano nei porti della Sicilia e della stessa citt\u00e0. Altre testimonianza dell'uso del caff\u00e9 a Napoli risalgono al 1614, quando il compositore, esploratore e musicologo Pietro Della Valle invi\u00f2 notizie dalla Terra Santa, nelle sue lettere al caro amico, medico, poeta, greco e a Mario Schipano e al suo raduno di intellettuali, di una bevanda (chiamata kahve). Gli arabi musulmani preparavano l'intruglio in pentole calde.\nPer i suoi rapporti commerciali in Vicino Oriente, Venezia fu una delle prime citt\u00e0 a diffondere la bevanda e a far uso del caff\u00e8 in Italia, forse fin dal XVI secolo; anche alcune botteghe del caff\u00e8 furono aperte proprio a Venezia nel 1645. Nell'Italia centrale si diffuse nei secoli successivi: il medico e letterato Francesco Redi nel suo \"Bacco in Toscana\" gi\u00e0 cantava: \n\"Beverei prima il veleno/\nChe un bicchier, che fosse pieno/\nDell'amaro e reo caff\u00e8\"\nNel XVII secolo, a Londra e a Parigi una libbra di caff\u00e8 veniva pagata fino a 40 scudi. L'uso si and\u00f2 poi via via generalizzando per crescere fino all'immenso consumo che se ne fa tuttora.Verso il 1650, cominci\u00f2 a essere importato e consumato nel Regno Unito e si aprirono di conseguenza i primi caff\u00e8 (intesi come circoli e bar e detti in inglese \"coffeehouse\"), come ad esempio quelli di Oxford e di Londra. Nel 1663 nel Regno Unito vi erano gi\u00e0 80 \"coffeehouse\", cresciuti vertiginosamente fino a superare le 3.000 unit\u00e0 nel 1715. I caff\u00e8 divennero presto luoghi di nascita e diffusione di idee liberali, e furono frequentati da letterati, politici e filosofi, diffondendone l'uso in tutta Europa. Nel 1670 apr\u00ec il primo caff\u00e8 a Berlino e nel 1686 a Parigi. Nel 1671 fu pubblicato a Roma, da parte di Antonio Fausto Naironi, nome italianizzato dell'ecclesiastico libanese Mehrej Ibn Nimr\u00fbm, il primo testo stampato in Italia dedicato al caff\u00e8.\nNel 1684 Franciszek Jerzy Kulczycki, soldato delle truppe del re polacco Jan III Sobieski, che era giunto in Austria per salvare Vienna dall'assedio dei Turchi, dopo la liberazione della citt\u00e0, apr\u00ec in questa la prima bottega del caff\u00e8, fra le prime in Europa. Costui utilizz\u00f2 all'inizio i sacchi di caff\u00e8 abbandonati dall'esercito ottomano in fuga.\nNel 1689 venne inaugurato il primo caff\u00e8 negli Stati Uniti d'America, a Boston, denominato \"London Coffee House\". Segu\u00ec il \"The King's Arms\", aperto a New York nel 1696.\nNel Settecento ogni citt\u00e0 d'Europa possedeva almeno un caff\u00e8. Le residenze nobiliari erano spesso dotate di appositi edifici destinati al consumo del caff\u00e8 e della cioccolata in tazza, le \"kaffeehaus\", ispirate a quelle dei giardini reali di Sassonia, le prime (per questo chiamate comunemente in tedesco). Il caff\u00e8 incominci\u00f2 a essere coltivato in larga scala nelle colonie britanniche e in quelle olandesi (in Indonesia). La Compagnia olandese delle Indie Orientali incominci\u00f2 a coltivare il caff\u00e8 gi\u00e0 nell'ultimo decennio del XVII secolo, presso Giava utilizzando semi provenienti dal porto di Mocha, nello Yemen. Nel 1706 alcune piantine di caff\u00e8 vennero trasferite da Giava al giardino botanico di Amsterdam; da l\u00ec, nel 1713, una pianta raggiunse la Francia.\nNel 1720 Gabriel de Clieu, ufficiale della marina francese, salp\u00f2 alla volta dei Caraibi con due piantine di caff\u00e8 di cui solo una sopravvisse arrivando alla colonia francese della Martinica. Da l\u00ec, nei decenni seguenti, le piante si diffusero rapidamente in tutto il Centroamerica: a Saint-Domingue (1725), Guadalupa (1726), nella Colonia della Giamaica (1730), nella Capitaneria generale di Cuba (1748) e a Porto Rico (1755).\nNello stesso periodo, precisamente nel 1718, gli olandesi portarono il caff\u00e8 in un'altra loro colonia, la Guiana Olandese (attuale Suriname) da cui, nel 1719 entr\u00f2 nella Guyana francese e di qui penetr\u00f2 infine nella Colonia del Brasile, dove, nel 1727, vennero create le prime piantagioni. L'industria nelle colonie dipendeva esclusivamente dalla pratica della schiavit\u00f9, abolita solo, peraltro formalmente, nel 1888.\nFu Carlo Linneo, botanico svedese a cui si deve la diffusione del sistema di classificazione degli organismi in genere e specie, a proporre per primo il genere \"Coffea\" nel 1737.\nNel 1771, in Svezia, il re Gustavo III volle verificare scientificamente se il caff\u00e8 giovasse o meno alla salute. Per far ci\u00f2, si serv\u00ec di due gemelli detenuti nelle carceri svedesi per omicidio. Dopo avergli commutato la pena di morte in ergastolo, impose loro la consumazione di tre tazze di caff\u00e8 al giorno per uno e di tre tazze di t\u00e8 l'altro. Il primo a morire per\u00f2 fu il gemello che fu costretto a bere t\u00e8, il quale si spense a 83 anni mentre non \u00e8 nota la data di decesso dell'altro.\nCelebrato dall'arte, dalla letteratura, dalla musica e dalla vita mondana napoletana, il caff\u00e8 divenne presto protagonista a Napoli, dove veniva preparato con grande cura nella \"cuccumella\", la tipica caffettiera a filtro napoletana derivata dall'invenzione del parigino Morize nel 1819 Gli artigiani napoletani ne vennero in contatto quando portati, ancora una volta attraverso le rotte commerciali marittime, al Porto di Napoli. Un indizio dell'approccio dei napoletani al caff\u00e8 come bevanda sociale, \u00e8 la pratica del caff\u00e8 sospeso(l'atto di pagare in anticipo un caff\u00e8 da consumare dal prossimo cliente) inventato l\u00ec e definito dal filosofo e scrittore napoletano Luciano De Crescenzo un caff\u00e8 \"dato da un individuo all'umanit\u00e0\".\nCaffeicoltura.\nLa coltivazione del caff\u00e8, ovvero la caffeicoltura, costituisce un'attivit\u00e0 molto rilevante nell'economia nazionale per molti Stati, ad esempio Brasile, \nCosta Rica, Cuba, El Salvador, Etiopia, Guatemala e Messico.\nSpecie coltivate.\nLe specie di caff\u00e8 coltivate su grande scala sono tre: \"Coffea arabica\", \"Coffea canephora\" e, in minor misura, \"Coffea liberica\". Una decina vengono coltivate localmente.\nLe specie differiscono per gusto, contenuto di caffeina, e adattabilit\u00e0 a climi e terreni diversi da quelli di origine.\nRicordiamo che tutte le specie coltivate esistono ancora, nelle zone d'origine, allo stato selvatico. \u00c8 per\u00f2 anche vero che sono state create artificialmente molte nuove variet\u00e0.\nSpecie minori.\nRicordiamo qui solo le seguenti:\nZone di produzione.\nIndicativamente, le zone di produzione sono rappresentate dalla seguente mappa: dati pi\u00f9 precisi possono essere trovati sul sito dell'International Coffee Organization (ICO). Secondo le statistiche ivi riportate, i maggiori produttori mondiali sono, nell'ordine, il Brasile, il Vietnam, la Colombia e l'Indonesia. Seguono, in ordine variabile secondo le annate, Messico, Guatemala, Honduras, Nicaragua, El Salvador, Etiopia, India, Ecuador.\nTostatura.\nTostatura artigianale.\nPellegrino Artusi dava anche alcuni consigli per effettuare una tostatura artigianale (ovvero \"fatta in casa\") dei chicchi di caff\u00e8. Dopo aver raccomandato la massima attenzione, in quanto da questa dipende la buona riuscita della bevanda, il primo consiglio \u00e8 quello di usare legna anzich\u00e9 carbone, per regolare meglio il calore.\nQuando il caff\u00e8 comincia a crepitare e far fumo, va scosso spesso il tostino mentre si deve aver cura di levarlo appena ha preso il colore castano-bruno e prima che emetta l'olio (a Firenze, in tempi antichi, per arrestarne subito la combustione lo si distendeva all'aria aperta); pessima sarebbe invece l'usanza di chiuderlo fra due piatti, perch\u00e9 in questo modo potrebbe appunto diffondere l'olio essenziale, con susseguente perdita dell'aroma (va detto che il caff\u00e8 perde nella tostatura il 20% del suo peso, cosicch\u00e9 di 500 g ne rimangono circa 400).\nPreparazione.\nScarti della preparazione.\nI fondi di caff\u00e8 sono i chicchi macinati che avanzano dopo la preparazione del caff\u00e8. Si tratta di un rifiuto organico che pu\u00f2 prestarsi a diversi riutilizzi.\nLa preparazione del caff\u00e8 con l'utilizzo delle capsule ha ridotto la possibilit\u00e0 di riciclare i fondi di caff\u00e8 e, anzi, creato una nuova fonte di rifiuti difficili da differenziare e riciclare.\nPropriet\u00e0 chimiche.\nLa composizione esatta del caff\u00e8 dipende da diversi fattori, tra cui il tipo di caff\u00e8 (variet\u00e0 Arabica o Robusta), la provenienza geografica e le condizioni di tostatura, confezionamento e stoccaggio.\nNella composizione chimica dei chicchi di caff\u00e8 tostati rientrano centinaia di sostanze chimiche volatili, delle quali ne sono state identificate 800 ma molte altre potrebbero essere identificate in futuro, che ne determinano il suo aroma. Tra questi, i composti volatili che possono essere utilizzati per caratterizzare il caff\u00e8, secondo uno studio pubblicato sul Journal of Agricultural and Food Chemistry, sono sei: acido acetico, 2-metilpirazina, furfurale, 2-furfuril alcol, 2,6-dimetilpirazina e 5-metilfurfurale. I composti volatili pi\u00f9 abbondanti risultano essere invece: 5-idrossimetilfurfurale, furfuril alcol, 6-metil-3,5-diidrossi-4Hpiran- 4-one, 5-idrossimetilfurfurale, \u03b3-butirrolattone e catecolo, con percentuali particolarmente variabili a seconda del metodo di tostatura adottato.\nIn media, 100 grammi di chicchi di caff\u00e8 contengono:\nTale composizione varia durante la preparazione del caff\u00e8 (moka, espresso, ecc.), che determina una concentrazione maggiore di acqua, oltre allo zucchero aggiunto, oltre ad un abbattimento delle sostanze pi\u00f9 volatili, che evaporano in parte a causa dell'elevata temperatura.\nRiguardo al contenuto di caffeina, questa varia a seconda del tipo di preparazione, con i seguenti valori medi:\nIl pH del caff\u00e8 \u00e8 pari a 5, risultando cos\u00ec pi\u00f9 acido del latte ma meno acido dell'aceto e del succo di limone.\nEffetti sulla salute.\nLa raccomandazione della \"Food and Drug Adminstration\" di \u00ab [...] evitare se possibile i cibi, le bevande e i medicinali che contengono caffeina, o comunque consumarli solo raramente\u00bb.\nMolti ricercatori sconsigliano il caff\u00e8 decaffeinato, cio\u00e8 quello contenente meno del 0,1% di caffeina, rimarcando l'uso di solvente tossico per eliminare la caffeina, del quale rimarrebbero tracce, che tuttavia per legge dovrebbero non essere sopra una soglia minima, comunque considerata dai medesimi detrattori troppo alta (es. etilmetilchetone: 20\u00a0mg/kg; se subisce reazioni di condensazione, forma dei veleni). In realt\u00e0 molte aziende utilizzano dei metodi di produzione del decaffeinato che non necessitano di alcun solvente realmente tossico, e che quindi si possono considerare sicuri.\nGi\u00e0 verso la fine del XVI secolo i botanici incominciarono ad analizzare le propriet\u00e0 della bevanda. Dopo Rauwolf, nel 1713, il botanico francese Antoine de Jusseieu realizz\u00f2 una delle pi\u00f9 significative pubblicazioni scientifiche sull'anatomia del caff\u00e8. A coloro ai quali l'uso del caff\u00e8 provoca troppo eccitamento \u2013 pu\u00f2 provocare in soggetti predisposti episodi di tachicardia sinusale, quindi cardiopalmo, oppure insonnia \u2013 viene consigliato di astenersene o di usarlo con moderazione; l'effetto potrebbe anche essere corretto mescolandovi un po' di cicoria oppure orzo tostato. L'uso costante potrebbe neutralizzare gli effetti negativi del caff\u00e8 su molte persone, ma potrebbe anche nuocere, essendovi dei temperamenti tanto eccitabili da non essere correggibili. Pellegrino Artusi sosteneva che l'uso del caff\u00e8 dovesse essere proibito ai pi\u00f9 giovani.\nSecondo il medico Paolo Mantegazza, patologo e igienista, il caff\u00e8, contrariamente a quello che comunemente si pensa, \u00ab...non favorisce in alcun modo la digestione\u00bb; tuttavia pu\u00f2 essere fatta una distinzione: il criterio pu\u00f2 essere riferito a coloro ai quali il caff\u00e8 non provoca eccitazione particolare, mentre per coloro che sono sensibili alla bevanda, pu\u00f2 portare la sua azione anche sul nervo pneumogastrico con effetto stimolante sulla digestione.\nPreso alla mattina a digiuno, una tazzina di caff\u00e8, cio\u00e8 10\u00a0cL di caff\u00e8, e un cucchiaino di zucchero, apportano all'organismo 45 calorie in totale.\nPrima di mettersi in viaggio il caff\u00e8 non \u00e8 consigliato, se non dopo aver mangiato. Infatti \u00e8 uno stimolante e facilita l'attenzione, ma favorisce anche un'ipersecrezione gastrica fastidiosa, soprattutto a stomaco vuoto. Il caff\u00e8 mescolato al latte bollente (il famoso cappuccino) ha la propriet\u00e0 di bloccare l'appetito. Questo perch\u00e9, con la temperatura, l'acido tannico del caff\u00e8 si combina con la caseina del latte, dando luogo al tannato di caseina, composto difficile da digerire.\nAgli acidi clorogenici presenti nel caff\u00e8 sono attribuiti effetti sul metabolismo del glucosio, perch\u00e9 si \u00e8 visto \"in vitro\" che sono inibitori di un'eccessiva produzione degli enzimi \u03b1-glucosidasi e glucosio-6-fosfatasi, che attivano la conversione di non-carboidrati e glicogeno in glucosio, suggerendo che possa modificare l'assorbimento del glucosio nell'intestino tenue. Il glucosio viene immesso nel sangue, portato ai muscoli e per la parte in eccesso accumulato in molecole di grasso.\nAlcuni studi sull'uso moderato di caff\u00e8 decaffeinato senza zuccheri, mostrano una riduzione del rischio di diabete di tipo 2. Sono noti derivati dell'acido clorogenico che sono antiossidanti e agenti ipoglicemici. Queste propriet\u00e0 antiossidanti, preventive del diabete, sono associate in particolare al caff\u00e8 verde che contiene una pi\u00f9 alta concentrazione di questi acidi e, diversamente dal caff\u00e8 tradizionale, che viene tostato, non perde tale valore nutrizionale.\nAl consumo moderato di caff\u00e8 \u00e8 stato associato a una riduzione del rischio di insorgenza del cancro del colon-retto, del carcinoma della bocca, del carcinoma epatocellulare e del cancro alla prostata.\nQualit\u00e0.\nSecondo Artusi, cos\u00ec come diverse qualit\u00e0 di carne fanno il brodo migliore, da diverse qualit\u00e0 di caff\u00e8, tostate separatamente, si ottiene un aroma pi\u00f9 grato. Per Artusi, la miscela ideale dovrebbe essere composta da 250\u00a0g di Porto Rico, 100 di Santo Domingo e 150 di Moka. Anche 300\u00a0g di Portorico con 200 di moka darebbero un ottimo risultato. Con 15 g di questa polvere si pu\u00f2 fare una tazza di caff\u00e8 abbondante; ma quando si \u00e8 in parecchi, possono bastare 10\u00a0g a testa per una piccola tazza usuale.\nIl caff\u00e8 pi\u00f9 costoso del mondo, il \"Kopi Luwak\", si produce in Indonesia. La produzione \u00e8 dell'ordine dei 50\u00a0kg l'anno e costa all'incirca 500\u00a0\u20ac al kg. La particolarit\u00e0 del \"Kopi Luwak\" risiede nel fatto che si tratta di chicchi di caff\u00e8 mangiati e digeriti dallo zibetto delle palme (\"luwak\"), raccolti poi a mano e tostati normalmente.\nGli esponenti della \"Cup of Excellence\", ovverosia una giuria che assegna gli \"Oscar\" del caff\u00e8, valutano alcuni parametri ritenuti fondamentali, tra i quali l'aroma, la dolcezza, il sapore, l'acidit\u00e0, la mancanza di difetti, il retrogusto. In generale la qualit\u00e0 \u00e8 in relazione con l'ambiente di crescita, con le pratiche adoperate nella coltura, con il tipo di lavorazione delle bacche (il grado e la loro omogeneit\u00e0) e con il luogo di provenienza.\nConservazione.\nArtusi consigliava di tostarne poco per volta e conservarlo in vaso di metallo ben chiuso, macinando sul momento solo quello che necessita, perch\u00e9 perde facilmente il proprio profumo. Una permanenza dei chicchi per 2 o 3 settimane a temperatura ambiente e a contatto dell'aria, \u00e8 sufficiente per alterare fortemente il gusto della bevanda, dovuto al processo di irrancidimento dell'olio contenuto, e nel caso dell'espresso, la quasi assenza in tazzina, della crema in superficie. Attualmente, i materiali usati dall'industria per la confezione del caff\u00e8 in chicchi sono sufficientemente impermeabili all'aria da permetterne una buona conservazione anche nel proprio barattolo o busta.\nEconomia.\nA livello macroeconomico, il caff\u00e8 \u00e8 un prodotto che pu\u00f2 fornire riflessioni interessanti. Ad esempio, dal 1980 al 2002 il prezzo del caff\u00e8 crudo \u00e8 diminuito del 70%. Nel 2003, il prezzo della qualit\u00e0 arabica sul mercato internazionale era di 40 dollari per cento libbre, meno della met\u00e0 dei costi medi di produzione (circa 90 dollari). Il Commercio equo-solidale nello stesso anno lo pagava pi\u00f9 di tre volte tanto, 141 dollari per 100 libbre.\nSecondo l'ONG Oxfam, nei primi anni novanta, il valore commerciale globale del caff\u00e8 era di circa 30 miliardi di dollari, di cui 12 miliardi rimanevano ai paesi d'origine; tra il 2000 e il 2001 era arrivato a 65 miliardi, di cui solo 5,5 miliardi restavano ai paesi produttori. Per porre rimedio a questa situazione, Oxfam International ha avviato una campagna di informazione.\nIl mercato globale di settore consta di circa 90.000 milioni di dollari. Il Brasile, da solo, produce quasi un terzo del caff\u00e8 nel mondo. Il suo raccolto medio si aggira sui 32 milioni di sacchi (un sacco equivale a 60\u00a0kg) con esportazioni intorno ai 27 milioni. Al Salone Internazionale del caff\u00e8 sono presenti tutti i settori merceologici pi\u00f9 importanti con un +12,4% di espositori rispetto alla passata edizione.\nIl Salone offre a 360\u00b0 un panorama dei comparti legati alla lavorazione del caff\u00e8 includendo liofilizzazione e decaffeinizzazione, aziende di imballaggio e confezionamento, enti portuali e spedizionieri, associazioni e agenzie di promozioni. In percentuale, spicca il comparto bar, gelateria e pasticceria (45%); ristoratori (36%), torrefattori (14%), produttori di caff\u00e8 (3%) e broker del caff\u00e8 (2%).\nA livello mondiale, non mancano le voci preoccupate per quella che \u00e8 una delle merci pi\u00f9 scambiate insieme con petrolio e acciaio. A lanciare l'allarme, il direttore esecutivo dell'Organizzazione Internazionale del Caff\u00e8 (OIC), Nestor Osorio, durante la seconda Conferenza mondiale del Caff\u00e8, svoltasi nel settembre scorso a Salvador de Bahia. In occasione del raccolto di aprile 2006, proprio il Brasile raggiunger\u00e0 il pi\u00f9 basso livello di scorte degli ultimi decenni, ovvero 40 milioni di sacchi. Tra i produttori, al secondo posto, troviamo il Vietnam, che ha superato in pochi anni la Colombia, ora al terzo posto, grazie alla sua vicinanza geografica con il mercato cinese che ha visto aumentare notevolmente i consumi. Altri grandi produttori mondiali sono Indonesia, Messico, India ed Etiopia.\nOperatori commerciali.\nIl commercio del caff\u00e8 \u00e8 dominato da poche grandi multinazionali. Una \u00e9lite di 20 grandi societ\u00e0, di cui una sola proviene da un grande paese produttore, controlla pi\u00f9 di tre quarti del mercato del caff\u00e8. Gli operatori commerciali pi\u00f9 grandi sono: Neumann Kaffee (Germania), Volcaf\u00e8-EDF Man (Svizzera), Cargill (Stati Uniti d'America), Esteve (Brasile/Svizzera), Sucafina (Svizzera), Coffee Clipper (Svizzera), Aron (Stati Uniti), Dreyfus (Francia), Mitsubishi (Giappone). Inoltre, certi grossi distributori di caff\u00e8 come Sara Lee/De e Nestl\u00e9, possiedono societ\u00e0 d'importazione proprie, le quali controllano l'intera filiera del caff\u00e8, dal raccolto al consumatore. Grazie alla leadership che si sono assicurate spesso pagano ai produttori un prezzo pi\u00f9 basso di quello del mercato mondiale, dal momento che riescono a negoziare i prezzi facendo leva sulla base dei grandi acquisti.\nMercato del caff\u00e8.\nIl \"Coffee C\" \u00e8 il contratto futures con cui si scambia il caff\u00e8 arabica sui mercati finanziari, per la qualit\u00e0 robusta il contratto \u00e8 il \"Robusta Coffee\". Entrambi sono regolamentati dallo standard internazionale della Intercontinental Exchange (ICE).\nFattori.\nIl prezzo del caff\u00e8 \u00e8 influenzato dai seguenti fattori:\nStagionalit\u00e0.\nIl mercato del caff\u00e8 \u00e8 un mercato endemicamente instabile, questa mancanza di stabilit\u00e0 si esprime in primo luogo attraverso le fluttuazione del prezzo. La misura della volatilit\u00e0 del prezzo del caff\u00e8 si basa sulla percentuale di variazione giorno per giorno dei prezzi.\nTuttavia, il mercato del caff\u00e8, fino al 1989, \u00e8 rimasto relativamente stabile anche a dispetto degli eventi atmosferici e delle loro ripercussioni sulle piantagioni, e ci\u00f2 grazie fondamentalmente ai vari Accordi Internazionali sul Caff\u00e8 che hanno garantito una sorta di stabilit\u00e0 del mercato attraverso il sistema delle quote. Tale sistema prevedeva che, nel momento in cui i prezzi sul mercato mondiali scendevano sotto un certo livello, gli accordi disciplinavano delle quote massime che i vari paesi produttori potevano immettere nel mercato stesso, garantendo in questo modo una sorta di protezione. Il 4 luglio del 1989 questi accordi fallirono e da allora si parla di liberalizzazione del mercato del caff\u00e8.\nL'inizio della deregolamentazione, dopo 27 anni di accordi tra produttori, ha avuto ripercussioni di vasta scala sul mercato del caff\u00e8 che, per la prima volta, \u00e8 stato controllato dalle forze della domanda e dell'offerta. Nella fattispecie, in questa circostanza i paesi produttori riversarono sul mercato tutte le scorte accumulate, causando, ovviamente, il crollo dei prezzi. In sostanza, il meccanismo diventa il seguente: le fluttuazioni, come abbiamo citato prima, sono intrinseche al mercato del caff\u00e8, i prezzi alti diventano un incentivo, per i produttori di caff\u00e8, a prendersi maggior cura delle piante o a piantarne di nuove, la conseguenza di ci\u00f2, tuttavia, molto spesso implica, in una fase avanzata delle nuove coltivazioni, una maggiore e miglior produzione che comporta l'abbassamento dei prezzi. I prezzi bassi, a loro volta, inducono a una minor attenzione per le piantagioni da cui la minor produzione e il rialzo dei prezzi, cos\u00ec il procedimento si ripete.\nNon \u00e8, comunque, corretto intendere le fluttuazioni del mercato del caff\u00e8 esclusivamente nell'ottica della domanda e dell'offerta. Se \u00e8 vero che ogni fluttuazione ha una causa di origine fisica \u00e8 altrettanto dimostrabile che l'influenza dei grandi investitori finanziari ha avuto un ruolo crescente a partire dalla liberalizzazione del mercato nel 1989. Questo \u00e8 in sintesi l'andamento tipico del gioco dell'investimento e della speculazione nel mercato del caff\u00e8: quando i prezzi del caff\u00e8 grezzo sono bassi, oppure quando si possono prevedere annate con produzioni scarseggianti gli investitori si immettono nel mercato operando grandi investimenti. Ovviamente questi acquisti sono di natura speculativa, poich\u00e9 l'obiettivo \u00e8 quello di rivendere il prodotto con ampi margini di profitto, nel breve termine. Nel mercato mondiale, questa improvvisa domanda porta automaticamente al rialzo dei prezzi, questo meccanismo prosegue fintantoch\u00e9 gli investitori decidono di vendere a loro volta, per appropriarsi del profitto, causando un crollo altrettanto improvviso dei prezzi sempre su scala mondiale. Oltre alle cause fisiche dunque, il ruolo della speculazione acuisce le fluttuazioni dei prezzi sia verso l'alto sia verso il basso.\nIl ruolo del caff\u00e8 nei paesi in via di sviluppo.\nIl caff\u00e8 rappresenta la coltivazione pi\u00f9 importante nei Paesi in via di sviluppo: per oltre 20 milioni di coltivatori e le loro famiglie costituisce l'unica fonte reale di reddito. Una dozzina di piccoli paesi dell'Africa orientale, come ad esempio Uganda, Ruanda ed Etiopia, vedono proprio il caff\u00e8 come principale prodotto di esportazione, pi\u00f9 precisamente si pu\u00f2 constatare come dipendano dal caff\u00e8 per oltre met\u00e0 delle loro esportazioni. Anche nel Centro America il caff\u00e8 resta la principale fonte dell'economia.\nQuesta situazione non \u00e8 positiva, soprattutto se consideriamo l'instabilit\u00e0 connaturata a questo mercato. Alcuni dei pi\u00f9 grandi produttori di caff\u00e8 del mondo, Brasile e Colombia non sono totalmente dipendenti dal caff\u00e8, nel senso che meno del 10% dei redditi da esportazione derivano dal caff\u00e8. Ovviamente, i produttori traggono beneficio dai prezzi pi\u00f9 elevati, ma chi si riserva i pi\u00f9 grandi vantaggi dall'improvviso aumento dei prezzi sono gli esportatori e gli speculatori. Questi ultimi, infatti, possiedono le disponibilit\u00e0 delle scorte, sia fisicamente sia sulla carta.\nLa situazione dei piccoli coltivatori \u00e8 molto diversa: dato il loro continuo e pesante bisogno di liquidit\u00e0, in genere vendono il caff\u00e8 appena possono, talvolta quando i chicchi stanno ancora sulle piante. Con questa necessit\u00e0 di liquidit\u00e0 finanziaria non si trovano sicuramente nella posizione idonea per negoziare il prezzo migliore. Dunque, quando i prezzi sono alti i piccoli produttori tendono a vendere i propri raccolti ad acquirenti individuali, che pagano in contanti e subito, piuttosto che alla loro cooperativa che li pagherebbe con prezzo pi\u00f9 alto ma pi\u00f9 tardi. Al contrario, quando il prezzo si abbassa i coltivatori tendono a rivolgersi alle cooperative.\nIl caso Etiopia.\nIl caff\u00e8 \u00e8 un'importante risorsa economica dell'Etiopia, in particolare ne produce tre prestigiose qualit\u00e0: Sidamo, Harar e Yirgacheffe. Il paese tenta di far registrare i nomi di queste tre variet\u00e0 presso l'USPTO, ossia l'ufficio americano dei brevetti. Il Presidente etiope Girma Wolde Giorgis ha presentato la domanda nel 2005 ma tale richiesta \u00e8 bloccata da una fazione consistente della National Coffee Association che preme affinch\u00e9 l'utilizzo dei chicchi e dei nomi resti libero dal copyright.\nSe la registrazione fosse approvata le implicazioni sarebbero assai rilevanti per l'Etiopia, uno dei paesi pi\u00f9 poveri del mondo, con un PIL pro capite di 160 dollari all'anno e aspettativa di vita media pari a 47 anni. In sostanza, in caso di vittoria legale del governo di Abeba, chiunque utilizzasse i chicchi delle tre qualit\u00e0, si troverebbe a dover pagare un diritto di sfruttamento del marchio all'Etiopia. Tutto ci\u00f2 potrebbe far incassare a questo paese 88 milioni di dollari in pi\u00f9 all'anno, con incremento sostanziale se raffrontato ai 156 milioni (2002) ricavati in toto dall'esportazione del caff\u00e8. Questo caso ha suscitato molto scalpore dal momento che vede implicate una grande multinazionale della ristorazione (Starbucks Cafe) e una delle pi\u00f9 consolidate e potenti ONG del mondo, Oxfam.\nNello specifico Oxfam accusa Starbucks di aver ostacolato e bloccato la registrazione delle tre variet\u00e0 etiopi, mascherandosi dietro la National Coffee Association, di cui la multinazionale \u00e8 uno dei membri pi\u00f9 influenti. Starbucks nega di avere un ruolo nella regia di questo impasse, difendendosi attraverso la pubblicizzazione della propria politica commerciale pi\u00f9 recente, in base alla quale il gruppo ha incrementato gli acquisti dal governo etiope del 400% negli ultimi quattro anni, portando un conseguente beneficio dei coltivatori etiopi a cui sarebbero stati pagati prezzi del 23% maggiori rispetto a quelli del listino medio internazionale per le stesse qualit\u00e0 di chicchi di caff\u00e8.\nQueste spiegazioni non sono bastate a Oxfam, che nel 2004 ha collaborato proprio con Starbucks intorno a progetti di sviluppo rivolti all'Etiopia. I responsabili di Oxfam hanno dato voce a Tadesse Maskela, il giorno di avvio della loro campagna. Takela, capo di una cooperativa di produttori di caff\u00e8 etiope, ha esplicato la rabbia di 15 milioni di agricoltori che sopravvivono solo in base alla vendita del caff\u00e8. Tekela spiega che Starbucks offre le qualit\u00e0 di Sidamo e Harar al prezzo di 26,29 dollari alla libbra, ma i contadini etiopi arrivano a guadagnare una cifra compresa tra 30 e 59 centesimi per la medesima quantit\u00e0.\nConcorsi.\nDal 2017 si svolge ogni anno a Forl\u00ec il concorso nazionale \"The greatest coffe maker\", dedicato al mondo del caff\u00e8 e alla sua applicazione nella caffetteria."}
{"id": "832737", "revid": "1776051", "url": "https://it.wikipedia.org/wiki?curid=832737", "title": "The Collection (Anthrax)", "text": "The Collection \u00e8 una raccolta degli Anthrax."}
{"id": "832741", "revid": "1781168", "url": "https://it.wikipedia.org/wiki?curid=832741", "title": "Emanuele Patern\u00f2", "text": "Fu vicepresidente del Senato del Regno dal 1904 al 1919.\n\"Certamente massone\" secondo Giordano Gamberini, nel 1889 fu regolarizzato Maestro nella Loggia \"Ercta\" di Palermo. Iniziato nel 1896 fu eletto consigliere delegato dal Supremo Consiglio massone del Rito scozzese antico ed accettato e nel 1908 prese parte alla scissione del Grande Oriente d'Italia che port\u00f2 alla creazione della Serenissima Gran Loggia d'Italia.\nBiografia.\nMarchese di Sessa, era discendente da un'antica famiglia (i Patern\u00f2) di origine provenzale-catalana dell'XI secolo proveniente da Embrun, in Francia, e giunta in Sicilia al seguito dei re normanni. Il capostipite del ramo dei Sessa fu Giuseppe Asmundo Patern\u00f2, 1\u00ba Marchese di Sessa (1694-1772). Fu signore di Sciare.\nEmanuele studi\u00f2 chimica all'Universit\u00e0 di Palermo dove fu allievo di Stanislao Cannizzaro. Nel 1871, a soli 24 anni, fu nominato docente di chimica presso l'Universit\u00e0 degli studi di Torino. L'anno successivo subentr\u00f2 a Cannizzaro all'Universit\u00e0 di Palermo, della quale fu anche Magnifico rettore dal 1886 al 1890. Fu uno dei fondatori della \"Gazzetta Chimica Italiana\" nel 1871 . Nel 1883 divenne accademico dei Lincei.\nA Palermo ricopr\u00ec alcune importanti cariche pubbliche: Sindaco di Palermo dal maggio 1890 al gennaio 1892 e presidente della Giunta provinciale di Palermo dal 1898 al 1914. \nNel 1890 fu nominato senatore e fu per molti anni vicepresidente del Senato del Regno.\nNel 1892 pass\u00f2 all'Universit\u00e0 di Roma come docente di Chimica analitica, e dal 1910, sulla cattedra di \"Chimica generale\". \nNel 1923 divenne professore emerito dell'Universit\u00e0 di Roma.\nCome chimico, si interess\u00f2 di fotochimica, dell'azione della luce sulle molecole organiche. Scopr\u00ec nel 1909 la reazione Patern\u00f2-B\u00fcchi con George B\u00fcchi, consistente nella formazione per via fotochimica di ossidi trimetilenici da miscele di olefine trisostituite o tetrasostituite con aldeidi o chetoni. Presidente dal 1902 della Commissione consultiva sugli esplosivi, negli anni successivi spinse per l'istituzione di un Laboratorio chimico che affiancasse i lavori della commissione. Il laboratorio fu effettivamente istituito nel 1907 (legge 491 del 11 luglio). Patern\u00f2 ne assunse la direzione fino al termine dei lavori di costruzione, per poi nominare come suo successore ad interim l'ingegner Dino Chiaraviglio\nA lui fu dedicato nel 1920 da F. Millosevich il minerale Paternoite, un borato, successivamente identificato con il nome di Kaliborite.\nFu per molti anni direttore del laboratorio di chimica del Consiglio superiore di sanit\u00e0 e, dal 1931 primo direttore del \"Laboratorio di Chimica di Sanit\u00e0 Pubblica\". Fin dal 1911 ebbe come assistente, prima all'Universit\u00e0 di Roma, poi al \"Laboratorio di chimica di Sanit\u00e0 Pubblica\", il giovane Domenico Marotta, futuro direttore dell'Istituto Superiore di Sanit\u00e0.\nNel 1945 fu istituita con decreto luogotenenziale la Fondazione \u00abEmanuele Patern\u00f2\u00bb, con sede a Roma, presso l'Istituto superiore di sanit\u00e0 ."}
{"id": "832749", "revid": "60592", "url": "https://it.wikipedia.org/wiki?curid=832749", "title": "Chiesa di Santa Maria delle Grazie (Modugno)", "text": ""}
{"id": "832751", "revid": "188116", "url": "https://it.wikipedia.org/wiki?curid=832751", "title": "Commissione Bicamerale per le questioni regionali", "text": ""}
{"id": "832754", "revid": "1522738", "url": "https://it.wikipedia.org/wiki?curid=832754", "title": "Violapoli", "text": ""}
{"id": "832755", "revid": "2130303", "url": "https://it.wikipedia.org/wiki?curid=832755", "title": "Chiesa di Santa Maria Immacolata (Modugno)", "text": "La chiesa dell'Immacolata \u00e8 un luogo di culto di Modugno (BA). Si trova in via X Marzo, la strada che conduce a Carbonara di Bari che in origine si chiamava \"via de' Cappuccini\" prendendo il nome da questo luogo.\nStoria.\n\u00c8 stata costruita, insieme al convento dei Frati Cappuccini (Padri Zoccolanti dell'ordine Serafico di San Francesco d'Assisi, detti comunemente Cappuccini), tra il 1589 e il 1591 quando Nicola de Russis, espresse, come volont\u00e0 testamentaria, il desiderio di lasciare i propri averi per la realizzazione di questo convento. L'ultima erede, Atonia Miletto, ademp\u00ec a questo desiderio contribuendo, con l'Universit\u00e0 di Modugno, alla sua costruzione.\nNel 1591, il monastero ospitava una decina di frati. La struttura sub\u00ec un ampliamento nel 1629 e un restauro nel 1765.\nIl convento fu abolito durante il periodo di governo di Gioacchino Murat e nel 1866 venne occupate dalle truppe italo-prussiane in guerra contro l'Austria. I frati vennero ospitati da Michele Loiacono in Santa Maria della Grotta.\nNel 1869 la struttura venne ceduta al comune di Modugno che la divise in favore delle opere pie del Carmine e del Purgatorio. Nel 1875, l'utilizzo della chiesa venne chiesto al Comune di Modugno, sia dal Padre Cappuccino Vito Maria da Rutigliano che voleva proseguire la tradizione francescana, sia da un gruppo di 12 modugnesi che avevano intenzione di fondare una confraternita dedicata all'Immacolata; entrambe queste richieste non vennero accettate. Nel 1878 fu sede della Confraternita della Nativit\u00e0; nel 1894 torn\u00f2 all'opera pia del Purgatorio che vi cre\u00f2 un orfanotrofio gestito dalle Suore Stimmatine.\nNel 1907 la chiesa dell'Immacolata venne restaurata per l'interessamento del sacerdote Don Alberto Romita. Dal 26 aprile 1969 venne ceduta dal Comune di Modugno alla curia arcivescovile di Bari che nel 1974 vi istitu\u00ec una Parrocchia, per iniziativa dell'Arcivescovo Anastasio Alberto Ballestrero. Il 20 ottobre 1974 prese possesso della nuova parrocchia il suo primo parroco, Don Rocco Di Ciaula. Nel luglio dell'anno successivo, le Suore Stimatine lasciarono i locali dell'ex convento dei Cappuccini, i quali furono adibiti ad uso scolastico.\nIl pozzo di via de' Cappuccini.\nLa chiesa dell'Immacolata e il convento dei Cappuccini sorgevano in un rione fuori delle mura cittadine detto \"la fontana\", dove c'era un pozzo pubblico, costruito dopo la peste del 1522.\nIl pozzo di via de' Cappuccini era scavato nella roccia per una profondit\u00e0 di 250 palmi (circa 66 metri). Almeno fino a met\u00e0 del XVIII secolo, era l'unica fonte di acqua sorgiva esistente nel territorio comunale. Essa si trovava distante dal centro abitato e al di fuori delle mura cittadine, ma fungeva da preziosa riserva idrica nei periodi di siccit\u00e0 (in quanto attingeva direttamente da una falda acquifera), allorquando le cisterne cittadine che raccoglievano le acque piovane non erano sufficienti.\nIl pozzo venne chiuso nel 1960 durante i lavori di allargamento della strada.\nLe acque di questo pozzo contenevano cloruro di sodio, cloruro di magnesio, carbonato di calcio, solfato di magnesio e forse anche solfato di soda. Ad esse erano attribuite virt\u00f9 diuretiche e leggermente lassative; pertanto erano utilizzate per terapie in soggetti afflitti da calcolosi.\nDescrizione.\nEsterno.\nLa chiesa si trova in un piazzale dove son presenti diversi pini.\nTutta la facciata della chiesa \u00e8 coperta da un bugnato poco aggettante in pietra calcarea. Il portale \u00e8 rettangolare sormontato da lunetta che comprende dei bassorilievi che raffigurano calice, ostia e angeli. Al di sopra del portale c'\u00e8 lo stemma dei Cappuccini e da un ampio ed elegante finestrone di stile barocco.\nNella parte sinistra della struttura si innalza un piccolo campanile a vela rettangolare. \nIn questa parte, corrispondente alla navata laterale dove ci sono le cappelle, \u00e8 possibile intravedere la precedente esistenza di un altro ingresso. Di questo ingresso rimane solo una finestra che riporta in architrave la seguente iscrizione: \"In anno 1589 - P. Totum 91\"; questa data conferma la data di costruzione della chiesa. Al di sopra di questa iscrizione \u00e8 presente il simbolo di San Bernardino da Siena: il monogramma JHS nel sole raggiante.\nL'ex convento si erge a destra della chiesa ed \u00e8 di forma quadrangolare. L'ingresso, nascosto da un cortile esterno, conduce in un ambiente che funge da anticamera per il chiostro porticato, lastricato di pietra, con sei archi a tutto sesto che conserva un antico pozzo. Dal chiostro si accede ad un corridoio che comunica con gli ambienti prima destinati a cucina e refettorio. Nel piano superiore ci sono le 26 piccole celle dei frati, voltate a botte. Ci sono anche altre stanze che si affacciano all'esterno e nel cortile interno, l'unica delle quali ha un balcone era la biblioteca dei Cappuccini. Il giardino del cotile interno dell'ex convento dei cappuccini ospita, in occasione del periodo natalizio, un allestimento del presepe vivente.\nInterno.\nLa pianta della chiesa dedicata all'Immacolata Concezione \u00e8 quella caratteristica dell'Ordine francescano: navata unica affiancata ad un lato da una serie di cappelle intercomunicanti.\nL'interno della chiesa presenta una navata principale (misurante 13,50 metri di lunghezza e 6 di larghezza) ed un'annessa a sinistra (larga 4,90 metri), costituita da tre cappelle comunicanti tramite archi. Sulla parte destra, sono presenti quattro grandi archi a tutto sesto che in origine ospitavano degli altari laterali, ma ora accolgono dei quadri. Questi archi sono sormontati da teste angeliche.\nLa volta a botte della navata principale \u00e8 ornata da dipinti, il principale dei quali rappresenta Francesco d'Assisi inginocchiato davanti al Crocifisso. Le pareti e le volte sono affrescate con decorazioni floreali e di finti marmi policromi, frutto del restauro del 1909 commissionato dall'arciprete Romita. Anche il pavimento risale all'inizio del secolo.\nLe tre cappelle laterali sono dedicate rispettivamente a San Pasquale Baylon, al Sacro Cuore e Sant'Antonio.\nL'altare maggiore (modificato nel 1858) \u00e8 in marmo bianco. Presenta 4 colonne tortili in cemento che nel 1964 hanno sostituito quelle preesistenti in legno che si erano rovinate. Questo altare custodisce la statua dell'Immacolata in legno dipinto, probabilmente opera dell'artista napoletano Francesco Verzella e quattro nicchie di Santi francescani, attribuite a Francesco Picano. A sinistra dell'altare maggiore si trovava l'antico coro, che ora \u00e8 adibito a sagrestia; un tempo, questo ambiente era separato da una grata in modo da consentire ai fedeli l'ascolto dell'Ufficio dei monaci. Da questa stanza si accede all'antica sagrestia, di forma ottagonale, ora utilizzata come ufficio parrocchiale."}
{"id": "832762", "revid": "697352", "url": "https://it.wikipedia.org/wiki?curid=832762", "title": "Walter Kennedy (dirigente sportivo)", "text": "\u00c8 membro del Naismith Memorial Basketball Hall of Fame dal 1981 in qualit\u00e0 di contributore.\nBiografia.\nKennedy nacque a Stamford nel Connecticut nel 1912 da Lottie e Michael Kennedy. Fu colpito da poliomielite molto giovane e questo gli lasci\u00f2 una certa invalidit\u00e0 tale non potergli permettere di praticare sport. Nondimeno fu un grande tifoso sportivo e dedic\u00f2 tutta la sua vita e carriera allo sport raggiungendo il proprio apice diventando commissario della NBA nel 1963. Essendo un individuo con molte capacit\u00e0 Kennedy lavor\u00f2 come allenatore, nelle pubbliche relazioni e come politico. Nei tardi anni trenta allen\u00f2 molte squadre di successo e fu direttore atletico alla St. Basil's Preparatory School a Stamford in Connecticut.\nSi spos\u00f2 con Marion McRedmond nel 1940 e di seguito ebbe 3 figli: David, Robert e Kathleen.\nNegli anni quaranta torn\u00f2 all'Universit\u00e0 di Notre Dame, la sua alma mater, per diventare il suo direttore di informazione sportiva. Poi si spost\u00f2 per diventare direttore delle pubbliche relazioni della BAA proprio mentre era in corso la fusione con la National Basketball League per formare l'attuale NBA.\nPer la maggior parte degli anni cinquanta Kennedy gir\u00f2 il mondo come direttore pubblicitario con gli Harlem Globetrotters. Ritorn\u00f2 a Stamford e fu eletto sindaco nel 1959 prima che i proprietari della NBA lo votassero come commissario nel 1963. Il complesso sportivo alla Westhill High School di Stamford \u00e8 chiamato \"The J. Walter Kennedy Sports Complex\".\nSuccedendo al primo commissario Maurice Podoloff, il tranquillo e amabile Kennedy divenne un esecutore dal pugno di ferro e fece subito capire a tutti come la pensava sui vari argomenti. Esercit\u00f2 subito la sua autorit\u00e0 colpendo Red Auerbach con una multa di $500 per comportamento turbolento durante una partita di pre-stagione nel 1963. Fino ad allora era la maggiore ammenda data a qualsiasi allenatore o giocatore nella NBA.\nIl nuovo commissario arriv\u00f2 alla NBA in una fase negativa dove vi erano solo 9 squadre, nessun contratto televisivo ed una diminuzione di spettatori. Quando Kennedy si ritir\u00f2 da commissario nel 1975 la lega si era gi\u00e0 espansa a 18 squadre, aveva un proficuo contratto televisivo e aveva migliorato considerevolmente la sua situazione finanziaria registrando un incremento nelle entrate del 200% e triplicando gli spettatori. Egli fu fondamentale anche per aver portato una partita annuale della NBA al Basketball Hall of Fame di Springfield dove ebbe la presidenza per due anni. In seguito Kennedy stesso venne aggiunto alla Hall of Fame nel 1981.\nKennedy fu spesso coinvolto anche in iniziative sociali. Ogni anno il The J. Walter Kennedy Citizenship Award viene dato al giocatore o allenatore NBA che ha dimostrato maggior servizio e dedizione alla societ\u00e0. Alcuni dei passati vincitori furono Julius Erving, Magic Johnson, Bob Lanier, Reggie Miller e Doc Rivers.\nMor\u00ec repentinamente dopo il suo sessantacinquesimo compleanno nel 1977 dopo una breve lotta contro il cancro. Al funerale parteciparono moltissimi atleti ed alti dignitari. Fu sepolto a Stamford (Connecticut)."}
{"id": "832772", "revid": "2082070", "url": "https://it.wikipedia.org/wiki?curid=832772", "title": "Parabola delle dieci vergini", "text": "La parabola delle dieci vergini \u00e8 una parabola di Ges\u00f9 raccontata solamente nel \"Vangelo secondo Matteo\" .\nRacconto.\nNella parabola Ges\u00f9 racconta che a queste ragazze viene affidato il compito di andare incontro allo sposo nel giorno delle nozze. Ciascuna delle vergini ha con s\u00e9 una lampada, ma solamente cinque portano anche una riserva di olio per la suddetta. Siccome lo sposo tarda ad arrivare le vergini si assopiscono e le lampade vengono meno. Allora le cinque vergini stolte senza la riserva di olio chiedono alle cinque sagge dell'olio; ma queste rifiutano perch\u00e9 l'olio verrebbe a mancare alle une e alle altre. Mentre le stolte vanno a comprare l'olio dai rivenditori arriva lo sposo, e quindi entrano alla festa di nozze solamente le cinque vergini sagge. Le altre, irrimediabilmente in ritardo, restano escluse.\nQuesta parabola rimanda agli usi nuziali dell'antico Vicino Oriente dove si costituivano due cortei.\nNell'arte.\nLa \"Parabola delle dieci vergini\" era una delle parabole pi\u00f9 popolari nel Medioevo. Essa ha avuto un'influenza enorme sull'arte gotica, sulla scultura e sull'architettura delle cattedrali tedesche e francesi.\nCi sono sculture che prendono ispirazione da questa parabola:\nEssa costituisce anche l'argomento di riferimento della cantata sacra \"Wachet auf, ruft uns die stimme\" di J. S. Bach. Il testo, ad opera del poeta Philipp Nicolaj, chiede a Gerusalemme di svegliarsi e alle dieci vergini di preparare le lampade.\nParmigianino us\u00f2 la parabola nella decorazione ad affresco della Madonna della Steccata a Parma.\nQuesta parabola \u00e8 anche alla base della prima opera teatrale in lingua romanza: lo Sponsus. La pi\u00e8ce, composta nell'XI secolo in lingua volgare occitanico, \u00e8 stata tradotta da un codice situato nell'abbazia di San Marzale di Limoges."}
{"id": "832783", "revid": "599013", "url": "https://it.wikipedia.org/wiki?curid=832783", "title": "Mario Ajmone Cat", "text": "Biografia.\nNacque a Salerno il 5 febbraio 1894, figlio di Ferdinando, ufficiale di fanteria del corpo dei bersaglieri, e di Maria Domenica Sparano. Nel 1907 entr\u00f2 nella Scuola militare di Roma, per passare nel 1911 a frequentare la Regia Accademia Militare di Artiglieria e Genio di Torino. Nel febbraio 1913 si brevett\u00f2 sottotenente di artiglieria, passando successivamente alla Scuola di Applicazione di Artiglieria e Genio di Torino.\nFinito il corso di studi fu assegnato al 9\u00ba Reggimento artiglieria da campagna di stanza nei pressi di Pavia. Nel marzo 1915 richiese di frequentare il corso per osservatore d'aeroplano tenutosi presso la Scuola di Nettuno, conseguendo il brevetto il 23 maggio 1915. Il 13 settembre, con il grado di tenente, era in forza alla 10\u00aa Squadriglia da ricognizione e combattimento Farman, assegnata alla 3\u00aa Armata del generale Emanuele Filiberto di Savoia-Aosta. Il 12 ottobre entr\u00f2 in servizio presso la 6\u00aa Squadriglia da ricognizione e combattimento Farman, il 14 febbraio 1916 lui e il sergente Antonio Locatelli, volando su un Farman 14 con motore Fiat A.10 da 100 CV, rivendicarono una vittoria aerea. Il 15 aprile la squadriglia fu ridenominata 30\u00aa Squadriglia Farman, assegnata alla 2\u00aa Armata, prestando servizio in tale unit\u00e0 fino al mese di maggio, quando fu promosso capitano e assegnato prima al Battaglione Squadriglie Aviatori e poi, dai primi di luglio, alla 5\u00aa Squadriglia.\nTra il mese di agosto e il mese di ottobre frequent\u00f2 il corso di pilotaggio di Mirafiori, ottenendo il brevetto di pilota il 16 ottobre e quello di pilota militare di Aviatik il 16 gennaio 1917. Inizialmente assegnato alla 72\u00aa Squadriglia Aviatik (poi 72\u00aa Squadriglia Caccia) di Brescia, il 10 aprile assunse il comando della 33\u00aa Squadriglia Farman (poi 33\u00aa Squadriglia bis Savoia-Pomilio SP.2 e Savoia-Pomilio SP.3), e allo scioglimento di questa, dal 5 maggio al comando della 111\u00aa Squadriglia SAML di Campoformido fino al 31 luglio quando fu trasferita a Taliedo per essere assegnata al Corpo di spedizione italiano in Macedonia che part\u00ec il 13 settembre per Taranto per arrivare a destinazione nel mese di ottobre. Alla testa di tale squadriglia partecip\u00f2 alla campagna passando successivamente al comando interinale del XXI Gruppo aeroplani formatosi a Salonicco il 25 maggio 1918.\nIn seguito entr\u00f2 nel 3\u00ba Raggruppamento Aeroplani da ricognizione, rimanendo in forza al reparto fino al 16 ottobre 1923, data in cui abbandon\u00f2 l'Esercito per transitare formalmente in servizio della neocostituita Regia Aeronautica, destinato al 19\u00ba Stormo aeroplani da ricognizione.\nNel novembre 1926 fu promosso al grado di tenente colonnello, prendendo il comando della Scuola di osservazione aerea a partire dal luglio 1927. Ricopr\u00ec quel ruolo fino all'ottobre 1929. In quel mese fu promosso al grado di colonnello, assumendo il comando del 2\u00ba Stormo, per poi ricevere quello della Direzione Generale dei Servizi, del Materiale e degli Aeroporti, ruolo coperto fino al 19 marzo 1931. Nello stesso mese divenne comandante del 7\u00ba Stormo da Bombardamento Notturno, ricoprendo tale incarico fino al 15 ottobre 1932, giorno in cui assume le funzioni di Sottocapo di Stato Maggiore della 3\u00aa Zona Aerea Territoriale (Z.A.T.) con sede a Roma-Centocelle. Ricopr\u00ec tale incarico fino al 1\u00ba marzo 1934, per passare, il 1\u00ba novembre dello stesso anno, al comando della Scuola di guerra aerea di Firenze, ricoprendo tale incarico a pi\u00f9 riprese fino al 15 febbraio 1940. Prese parte ai raid Roma-Londra-Berlino-Roma, alla Crociera per idrovolanti del Mediterraneo orientale (giugno 1929), e alla Giornata dell'Ala (1932). Il 21 marzo 1935 \u00e8 promosso al grado di generale di brigata aerea, assegnato con funzioni di comando, all'Aviazione dell'Eritrea.\nTra il 5 settembre 1935 e il 14 agosto del 1936 partecip\u00f2 alla guerra d'Etiopia, col ruolo di Comandante del Comando aeronautica dell'Africa orientale italiana. Durante la campagna fu promosso generale di divisione aerea \u201cper meriti straordinari\u201d (febbraio 1936). Finito l'impegno bellico, nell'agosto 1936 ritorn\u00f2 al comando della Scuola di guerra aerea, per poi lasciarla il 19 novembre 1936 per diventare comandante della 4\u00aa Zona Aerea Territoriale di Bari. Durante lo svolgimento di questo incarico, venne promosso al rango di generale di squadra aerea il 14 aprile 1939. Lasci\u00f2 l'incarico al parigrado Eraldo Ilari il 16 maggio successivo ritornando al comando della Scuola di guerra aerea.\nDopo l'entrata in guerra del Regno d'Italia, avvenuta il 10 giugno 1940, il 28 dello stesso mese assunse il comando della 3\u00aa Squadra aerea. Nel febbraio 1941, vista la grave situazione in Africa settentrionale, assume il comando della 5\u00aa Squadra aerea in Libia. Qui ebbe alcuni dissapori sia con lo Stato Maggiore tedesco sia con il comando terrestre italiano, e il 6 novembre venne sollevato dall'incarico per essere assegnato al Comando Generale delle Scuole Militari Aeronautiche. Con l'armistizio dell'8 settembre 1943 fu posto in licenza illimitata, rimanendo a Roma durante il periodo dell'occupazione nazista.\nDopo la liberazione della Capitale, il 13 novembre 1944, fu sottoposto a procedimento di epurazione venendo assolto da ogni addebito. Richiamato in servizio assunse l'incarico di Capo di stato maggiore dell'Aeronautica dal 13 dicembre 1944, ricoprendolo fino al 5 febbraio 1951. Mor\u00ec a Roma il 20 marzo 1952. Fu sposato con la contessa Carla Angela Durini di Monza, la prima donna a compiere un'attraversata dell'Africa equatoriale su mezzi meccanizzati (dal Mar Rosso a Lobito). L'impresa, sponsorizzata dal fascismo, \u00e8 documentata da una collezione di pellicole dell'Istituto Luce. \u00c8 il padre dell'esploratore antartico Giovanni Ajmone Cat."}
{"id": "832789", "revid": "1543377", "url": "https://it.wikipedia.org/wiki?curid=832789", "title": "Carl Bernstein", "text": "Nel 1972, insieme a Bob Woodward, suo collega al Washington Post, condusse l'inchiesta giornalistica che svel\u00f2 i retroscena dello scandalo Watergate, che spinse il presidente degli Stati Uniti Richard Nixon a rassegnare le dimissioni.\nPer il ruolo avuto nel far emergere lo scandalo, Bernstein ha ricevuto molti premi; il suo lavoro ha contribuito a far assegnare al \"Washington Post\" il \"Premio Pulitzer per il Servizio Pubblico\" nel 1973.\nInsieme a Bob Woodward scrisse il libro \"Tutti gli uomini del presidente\", cui si ispira il film omonimo di Alan J. Pakula, nel quale il suo personaggio \u00e8 interpretato da Dustin Hoffman.\nRapporti deviati tra mezzi di informazione e organi statali.\nIn un articolo pubblicato nel 1977 dalla rivista \"Rolling Stone\", Bernstein rivel\u00f2 una grave deviazione della stampa statunitense: secondo il materiale proveniente dagli archivi della CIA, pi\u00f9 di 400 giornalisti statunitensi di rilievo, inclusi vincitori del Premio Pulitzer, erano stati utilizzati negli ultimi 25 anni, sulla base di accordi taciti o espliciti, per portare clandestinamente a termine una vasta gamma di compiti, come la semplice raccolta di informazioni o per fungere da elementi di collegamento con le spie operanti nei paesi del blocco comunista.\nVicende personali.\nNel suo libro di memorie \"Loyalties\", pubblicato nel 1989, Bernstein rivel\u00f2 che i suoi genitori, Alfred Bernstein e Sylvia Walker, ambedue di origine ebraica, erano stati membri del Partito Comunista degli Stati Uniti d'America, un fatto che colp\u00ec non poco, visto che perfino J. Edgar Hoover aveva fallito nei suoi tentativi di dimostrarne l'appartenenza al partito. I genitori di Bernstein, secondo quanto da lui stesso riportato, furono perseguitati durante gli anni cinquanta. L'FBI tenne sotto sorveglianza la sua famiglia per pi\u00f9 di 30 anni, raccogliendo oltre 2.500 pagine di documenti, incluse delle note informative raccolte da agenti messi a osservare il suo bar mitzvah.\nBernstein si \u00e8 diplomato alla \"Montgomery Blair High School\" a Silver Spring, nel Maryland. In seguito ha studiato all'Universit\u00e0 del Maryland. Bernstein \u00e8 membro vitalizio dell'organizzazione ebraica B'nai B'rith, di cui \u00e8 stato presidente nella regione nord.\nBernstein conobbe Margaret Jay, figlia del Primo ministro britannico James Callaghan e moglie di Peter Jay, al tempo ambasciatore del Regno Unito negli Stati Uniti; Bernstein ebbe nel 1979 una molto pubblicizzata relazione extraconiugale con Margaret, che in seguito divenne ministro governativo nel proprio paese. Bernstein e la sua seconda moglie, la sceneggiatrice Nora Ephron, ebbero un bambino, Jacob; nel 1980 la Ephron era incinta del loro secondo figlio, Max, quando lesse le notizie della relazione di suo marito con Margaret Jay. La Ephron partor\u00ec prematuramente non appena ne venne a conoscenza. Ephron, come scrittrice, si ispir\u00f2 a queste vicende nella stesura del romanzo \"Heartburn\" del 1983, da cui fu tratto l'omonimo film del 1986 con Jack Nicholson e Meryl Streep. Nella sottile finzione del libro, la Ephron offre descrizioni poco lusinghiere sia della Jay che di Bernstein, raccontando di un marito \"capace di fare sesso con una tenda veneziana\" e definendo l'aspetto di Jay come quello di una giraffa dai \"grandi piedi\".\nBernstein divenne poi conosciuto per le sue uscite con Bianca Jagger, Martha Stewart ed Elizabeth Taylor; gli \u00e8 anche capitato di essere arrestato per guida in stato di ebbrezza.\nAttualmente risiede a New York con sua moglie Christine.\nCarriera.\nBernstein ha avuto un ruolo fondamentale con la sua collaborazione con Bob Woodward durante lo scandalo Watergate. Bernstein fu il primo a sospettare che Nixon stesse recitando una parte, e fu sempre lui a trovare l'assegno che legava Nixon allo scassinamento.\nBernstein lasci\u00f2 il \"The Washington Post\" nel 1976. Dopo il Watergate, non godette dello stesso livello di successo ottenuto da Woodward; le sue frequenti apparizioni tra le pagine del gossip, causate dai libri e dai film della sua ex moglie Nora Ephron, il suo arresto per guida in stato di ebbrezza, le sue uscite pubbliche con star di Hollywood non diedero lustro alla sua reputazione giornalistica. \u00c8 degno di nota il fatto che non sia stato invitato da Katherine Graham, titolare del \"Washington Post\", ai festeggiamenti di gala per il 70\u00ba anniversario del giornale, un gesto che \u00e8 stato interpretato da molti come un affronto, in considerazione del contributo dato da Bernstein nel portare il \"Post\" a una statura internazionale.\nDopo l'abbandono del \"Post\", Bernstein ha lavorato come \"Washington Bureau Chief\" e come corrispondente anziano per la ABC News, ha insegnato alla New York University, e ha contribuito per il \"Time\". Bernstein \u00e8 stato coautore con Woodward di due libri: \"All the President's Men\" (tradotto in italiano come \"Tutti gli uomini del presidente\"), che narrava in dettaglio i successi e i fallimenti dei loro sforzi giornalistici contro l'insabbiamento dello scandalo in atto e \"The Final Days\", un resoconto dei mesi conclusivi della presidenza Nixon, sebbene Woodward abbia messo in discussione i contributi di Bernstein a quest'ultimo libro al punto che, a quanto si dice, non voleva che Bernstein comparisse come coautore. Woodward disse: \"Non era il periodo pi\u00f9 produttivo per Carl\" Stando sempre a quel che si dice Woodward lasci\u00f2 cadere le offerte di poter lavorare di nuovo con Bernstein in una rubrica d'inchiesta o in altri libri.\n\u00c8 stato coautore, con il vaticanista Marco Politi, del libro \"His Holiness: John Paul II &amp; the History of Our Time\" (Penguin Books, 1997), uscito in Italia nel 1996 per Rizzoli editore con il titolo \"Sua santit\u00e0. Giovanni Paolo II e la storia segreta del nostro tempo\". Dopo la rivelazione, nel maggio 2005, della vera identit\u00e0 di quella che era stata chiamata la \"Deep Throat\", la \"Gola Profonda\" dello scandalo Watergate, Bernstein si \u00e8 trovato di nuovo a collaborare con Woodward nella stesura del libro \"The Secret Man\", attinente ai rapporti intrattenuti da Woodward con Mark Felt.\nBernstein ha scritto un libro di memorie, un \"resoconto sofferto, affettuoso, e intensamente partecipato dell'ordalia subita dai suoi genitori, e del suo travaglio emotivo, durante le epurazioni per infedelt\u00e0 del presidente Harry Truman\" Ha anche scritto una biografia di Hillary Clinton, \"A Woman In Charge: The Life of Hillary Rodham Clinton\", pubblicata da Alfred A. Knopf il 5 giugno 2007."}
{"id": "832795", "revid": "1543377", "url": "https://it.wikipedia.org/wiki?curid=832795", "title": "The Weirdness", "text": "The Weirdness \u00e8 il quarto album studio del gruppo punk The Stooges. L'album, prodotto da Steve Albini, \u00e8 stato pubblicato il 6 marzo 2007. La formazione \u00e8 quella riunitasi nel 2003, ossia Iggy Pop (voce), Ron (chitarra) e Scott Asheton (batteria) accompagnati dal nuovo bassista Mike Watt (Minutemen/Firehose) e il sassofonista di \"Fun House\" Steve Mackay.\nIl disco.\nRegistrazione.\nL'album venne prodotto da Steve Albini nel suo studio Electrical Audio a Chicago, Illinois, durante l'ottobre del 2006, e fu masterizzato presso gli Abbey Road Studios di Londra, Regno Unito, in dicembre. Il bassista Mike Watt post\u00f2 sul web un diario giorno per giorno delle sedute di registrazione sul suo sito internet, ma questo fu in seguito cancellato senza spiegazioni. Watt si riferiva al progetto del disco con il titolo provvisorio \"Secret Plan\". Le canzoni registrate durante le sessioni includevano anche una versione di \"My Idea of Fun\" (ascoltata per la prima volta sul CD dal vivo \"Telluric Chaos\") e una cover di \"I Wanna Be Your Man\" dei The Beatles (pi\u00f9 fedele alla versione dei Rolling Stones del medesimo brano). La scaletta ufficiale dei brani del disco fu annunciata ufficialmente dalla Virgin Records il 30 gennaio 2007.\nPubblicazione.\nDue singoli, \"My Idea of Fun\" e \"Free &amp; Freaky\", furono pubblicati via iTunes Store il 20 febbraio 2007. L'album usc\u00ec il 6 marzo anche in formato LP vinile con quattro tracce aggiuntive. \"My Idea of Fun\" fu eseguita durante il reality show \"Bam's Unholy Union\".\nAccoglienza.\nSecondo il sito internet aggregatore di recensioni Metacritic, l'album ha un punteggio di 44, che indica recensioni contrastanti, su un totale di 32 recensioni da parte di critici del settore. Pitchfork assegna al disco un punteggio eccezionalmente basso di 1 su 10, scrivendo: \"disonora orribilmente l'operato originale della band\". PopMatters scrisse: \"Come ogni altro disco inferiore di una defunta band di culto inaspettatamente riunitasi, \u00e8 un pericolo per la reputazione e il lascito della band stessa. Ogni valutazione o giudizio degli Stooges deve ora essere fatto prendendo in esame anche \"The Weirdness\", e molti fan lo rimuoveranno semplicemente o lo scuseranno con indulgenza. Esattamente, perch\u00e9 questo album \u00e8 stato inciso?\". Drowned in Sound scrisse: \"Privo d'ispirazione, senza mordente, un disco patetico\".\nBBC Music, contrariamente, scrisse: \"Veloce, tirato, e pronto all'azione, [\"The Weirdness\" \u00e8] esuberante e divertente\". \"Mojo\" defin\u00ec l'album \"un disco rock esuberante e dal suono moderno che sembra anche pi\u00f9 vitale della maggior parte delle band 40 anni pi\u00f9 giovani degli Stooges\"."}
{"id": "832798", "revid": "58166", "url": "https://it.wikipedia.org/wiki?curid=832798", "title": "Dischi di platino", "text": ""}
{"id": "832799", "revid": "238127", "url": "https://it.wikipedia.org/wiki?curid=832799", "title": "Brachistocronia", "text": ""}
{"id": "832801", "revid": "1318658", "url": "https://it.wikipedia.org/wiki?curid=832801", "title": "Tripitaka Koreana", "text": "I Tripitaka Koreana (in coreano: \ud314\ub9cc \ub300\uc7a5\uacbd in hang\u016dl, \u516b\u842c\u5927\u85cf\u7d93 in hanja) sono una collezione di \"tripitaka\" (scritture buddhiste) composta da 81.258 tavolette in legno risalenti al XIII secolo e derivate in larga parte dal Canone buddhista cinese. Si tratta del pi\u00f9 antico e completo canone buddhista del mondo, in cui non \u00e8 stato trovato alcun errore negli oltre 52 milioni di caratteri cinesi organizzati in 6.568 volumi e 1.496 titoli. Ogni tavoletta \u00e8 lunga 24 centimetri e larga 70, mentre lo spessore varia fra i 2,6 e i 4 centimetri e il peso fra i 3 e i 4 chili.\nL'intera collezione \u00e8 conservata nel Tempio di Haeinsa, un tempio buddhista che si trova nella provincia sudcoreana di Sud Gyeongsang. Le tavolette furono scolpite a cominciare dal 1011, quando la penisola coreana venne invasa dai Khitani. L'atto dello scolpire le scritture buddhiste era considerato un modo per invocare l'aiuto di Buddha e cambiare le sorti della guerra.\nLe tavolette originali vennero quasi completamente distrutte durante l'invasione mongola della Corea nel 1232, quando la capitale del regno venne spostata sull'isola di Ganghwa per quasi 30 anni per resistere meglio agli attacchi mongoli. Una volta tornata la calma, il re Gojong ordin\u00f2 che i Tripitaka venissero riscolpiti dall'inizio, un lavoro che dur\u00f2 16 anni fra il 1236 e il 1251, dove fu indetta una cerimonia ufficiale. Le tavolette vennero scolpite presso Namhae (una provincia della Corea del Sud), e dopo il completamento furono depositate fuori dalla porta ovest della fortezza Ganghwa. Nel 1381 furono spostate presso il tempio Sonwonsa. Le testimonianze raccontano come il Re abbia personalmente supervisionato lo spostamento delle tavolette lungo il fiume fiume Han, quando nel 1398 le tavolette vennero spostate nel Tempio di Haeinsa, dove sono tuttora conservate in quattro edifici. Il tempio, anche grazie a questo inestimabile tesoro, \u00e8 stato inserito nell'elenco dei Patrimoni dell'umanit\u00e0 dell'UNESCO.\nIl valore storico dei Tripitaka Koreana deriva dal fatto di essere la collezione pi\u00f9 completa ed accurata di trattati, leggi e scritture buddhiste. I compilatori della versione coreana incorporarono altre antiche versioni e vi aggiunsero altre versioni scritte da rispettabili monaci. La qualit\u00e0 delle incisioni su tutte le tavolette \u00e8 attribuita al Precettore nazionale \"Sugi\", che le controll\u00f2 attentamente in cerca del pi\u00f9 piccolo errore. Proprio per la loro accuratezza, sulle Tripitaka Koreana sono basate le versioni giapponesi, cinesi e di Taiwan.\nOgni tavoletta \u00e8 costituito di legno di betulla proveniente dalle isole meridionali della Corea, trattato per evitarne il decadimento: vennero lasciate nell'acqua di mare per tre anni, poi tagliate e successivamente bollite in acqua salata. Dopo di ci\u00f2, le tavolette vennero messe all'ombra ed esposte al vento per altri 3 anni e solo allora erano considerate pronte per essere scolpite. Una volta scolpita ogni tavoletta veniva ricoperta di uno strato velenoso per tenerne lontani gli insetti e incorniciata con del metallo per evitarne la deformazione.\nSu ogni tavoletta venivano scolpite 23 righe di testo, contenente 14 caratteri per riga, per un totale di 644 caratteri considerando entrambi i lati. Lo stile calligrafico utilizzato deriva dalla dinastia cinese Song, dal calligrafo Ou-yang Hsun, una delle ragioni per cui anche il valore estetico (oltre che storico e religioso) dei Tripitaka Koreana \u00e8 considerato enorme. A causa dell'uniformit\u00e0 dello stile e per alcune fonti storiche, si credeva che un solo uomo fosse l'arteficie di tutte le iscrizioni in tutte le tavolette, ma oggi si \u00e8 pi\u00f9 portati a credere che la collezione sia opera di un gruppo di una trentina di persone. "}
{"id": "832805", "revid": "46931", "url": "https://it.wikipedia.org/wiki?curid=832805", "title": "Nicole Smith", "text": ""}
{"id": "832813", "revid": "125900307", "url": "https://it.wikipedia.org/wiki?curid=832813", "title": "Esomeprazolo", "text": "L'esomeprazolo \u00e8 un inibitore di pompa protonica (IPP), una molecola utilizzata per la terapia di patologie gastrointestinali acido-correlate, quali l'ulcera e la malattia da reflusso gastroesofageo (GERD), oltre che per la prevenzione di possibili lesioni gastriche derivanti dall'assunzione di farmaci FANS.\nIndicazioni cliniche.\n\u00c8 un enantiomero dell'omeprazolo, molecola capostipite della classe degli IPP. Rispetto a quest'ultimo subisce in minor misura il metabolismo da parte del citocromo CYP2C19.\nL'esomeprazolo (40 mg) \u00e8 risultato pi\u00f9 efficace di omeprazolo (40 mg), pantoprazolo (40 mg) e lansoprazolo (30 mg) nel controllare il pH gastrico. Nello specifico della patologia abbiamo i seguenti risultati:\nConfronto con gli altri IPP.\nL'esomeprazolo \u00e8 l'S-enantiomero dell'omeprazolo. Poich\u00e9 l'enantiomero R-omeprazolo \u00e8 eliminato pi\u00f9 rapidamente, l'esomeprazolo ha il vantaggio cinetico di avere un tempo di emivita maggiore, garantendo un periodo di tempo pi\u00f9 lungo in cui il pH gastrico \u00e8 superiore a 4. Dal momento che esiste una correlazione tra questo periodo di tempo con i tassi di guarigione della malattia da reflusso gastrico, soprattutto gastrite erosiva, i vantaggi clinici dell'esomeprazolo sono evidenti soprattutto nel trattamento di quest'ultima. La superiorit\u00e0 clinica \u00e8 ancora maggiore nelle forme pi\u00f9 gravi di esofagite erosiva. \nInoltre presenta anche una AUC maggiore rispetto all'omeprazolo.\nAvvertenze.\n\"Rischio cardiovascolare con IPP\": alcuni studi condotti con omeprazolo ed esomeprazolo hanno riportato un'incidenza di eventi cardiovascolari (attacchi cardiaci o morte cardiovascolare) maggiore nei pazienti trattati farmacologicamente per la malattia da reflusso gastroesofageo rispetto a quelli trattati chirurgicamente. L'analisi del profilo di sicurezza in questo ambito non ha stabilito a tutt'oggi una correlazione fra uso prolungato con omeprazolo, ed esomeprazolo, e aumento del rischio cardiovascolare.\nUno studio condotto su larga scala e pubblicato nel 2016 ha dimostrato come l\u00b4assunzione prolungata di inibitori di pompa protonica negli anziani aumenti il rischio di sviluppare segni progressivi della demenza.\n\"Esomeprazolo\": a lungo andare, inibisce la secrezione di succo gastrico, favorendo, in questo modo, l'origine di polipi gastrici, generalmente cistici (ovvero dalla forma rotondeggiante), e dall'andamento benigno.\nL\u2019assunzione prolungata di inibitori della pompa protonica (IPP) pu\u00f2 essere associato ad un'alterazione del livello di cromogranina A (CgA) che in sede di analisi viene utilizzata come marcatore dei tumori neuroendocrini. I livelli di cromogranina A ritornano normali dopo 14 giorni dall\u00b4interruzione del trattamento con farmaci IPP.\nControversie.\nL'azienda produttrice dell'esomeprazolo, l'AstraZeneca \u00e8 stata oggetto di numerosi attacchi e critiche in quanto il nuovo farmaco \u00e8 l'enantiomero levogiro dell'omeprazolo (che \u00e8 una miscela dei due enantiomeri) e non avrebbe alcun vantaggio farmacocinetico rispetto a quest'ultimo. L'introduzione del nuovo farmaco sarebbe cos\u00ec avvenuta solo perch\u00e9 il brevetto dell'omeprazolo, detenuto da AstraZeneca era ormai in scadenza, e il tutto si sarebbe accompagnato ad un'aggressiva campagna commerciale finalizzata a convincere i medici a prescrivere il nuovo farmaco invece dell'omeprazolo."}
{"id": "832818", "revid": "1216132", "url": "https://it.wikipedia.org/wiki?curid=832818", "title": "Amazon (romanzo)", "text": "Amazon \u00e8 un romanzo breve del 1978 di Gianluigi Zuddas.\n\u00c8 il primo libro del cosiddetto \"ciclo delle amazzoni\", nel quale compaiono due dei personaggi di Zuddas, le amazzoni Ombra di Lancia e Goccia di Fiamma.\nHa vinto il Premio Italia 1979 come miglior romanzo.\nTrama.\nLa scatenata coppia di guerriere Ombra di Lancia e Goccia di Fiamma ha l'incarico di recuperare un preziosissimo gong sacro, ma si trover\u00e0 intrappolata in una girandola di mirabolanti spostamenti magici, tra Sacerdoti del Gelo, bizzarre invenzioni, fanciulle da salvare e mutanti verdolini.\nStruttura, stile, ambientazione.\nAspetti specifici in particolare di questo primo libro e in generale dell'intero ciclo sono: la struttura ad episodi (ogni capitolo contiene una situazione particolare che giunge a conclusione, anche se l'integrit\u00e0 della trama del romanzo \u00e8 sempre fatta salva); l'intento comico (pure mascherato dietro un aspetto avventuroso); il \"worldbuilding\" (anche se il mondo ancestrale di Zuddas \u00e8 per alcuni versi paragonabile ad altri mondi della narrativa heroic fantasy, presentando la medesima ricchezza di ambientazioni dell'era hyboriana di Conan il barbaro, si tratta di una creazione originale nella quale gode di un approccio dettagliato la riflessione sulla presenza di una societ\u00e0 di sole donne)."}
{"id": "832819", "revid": "287204", "url": "https://it.wikipedia.org/wiki?curid=832819", "title": "Stelle principali della costellazione della Lira", "text": "Segue un prospetto delle stelle principali della costellazione della Lira, elencate per magnitudine decrescente."}
{"id": "832824", "revid": "124588193", "url": "https://it.wikipedia.org/wiki?curid=832824", "title": "Karl L\u00f6with", "text": "Biografia.\nNato in una famiglia di origine ebraica, si laure\u00f2 in filosofia: ferito al fronte, pot\u00e9 partecipare alla celebre conferenza \"La scienza come professione\", in cui Max Weber \"aveva sostenuto che gli autentici eredi delle sue idee\nsarebbero stati i soldati che avrebbero fatto ritorno dal fronte: la generazione della\nPrima guerra mondiale. E cos\u00ec fu. (...) L\u00f6with sarebbe diventato uno dei primi allievi di Heidegger, responsabile\ncon molta probabilit\u00e0 di una serie di formulazioni di notevole intonazione weberiana\nnel primo Heidegger\".\nNel primo dopoguerra si diede all'insegnamento, ma fu costretto a lasciare la Germania nel 1933 durante il periodo nazista, a causa delle persecuzioni antisemite.\nSi rifugi\u00f2 in Italia, poi in Giappone fino al 1941 e infine negli Stati Uniti; torn\u00f2 in patria nel 1952 per insegnare filosofia all'universit\u00e0 di Heidelberg, citt\u00e0 in cui mor\u00ec.\nLa filosofia della storia.\nLe sue due opere pi\u00f9 famose sono \"Da Hegel a Nietzsche\" (\"Von Hegel bis Nietzsche\", 1941) e \"Significato e fine della storia\", quest'ultima pubblicata in inglese nel 1949 col titolo \"Meaning in History\" e in tedesco nel 1953 col titolo \"Weltgeschichte und Heilsgeschehen\". \nNel primo libro L\u00f6with analizza il pensiero filosofico successivo a Hegel: entrato in crisi il sistema hegeliano, subentrano le nuove prospettive dell\u2019esistenzialismo (Kierkegaard) e del materialismo storico (Marx), fino alla radicale critica della filosofia portata avanti da Nietzsche.\nIn \"Significato e fine della storia\" l\u2019autore sottopone a dura critica la filosofia della storia, come individuazione di un principio unico a cui sia sottoposto il processo storico e che consenta di prevederne il futuro. La filosofia della storia \u00e8 tipica della modernit\u00e0, essendone estranei sia il pensiero greco (che concepiva un tempo circolare) sia il pensiero cristiano-medievale (che concepiva un tempo lineare, ma privo di eventi significativi dopo l\u2019Incarnazione). Essa rappresenta una secolarizzazione della prospettiva biblica di una provvidenza divina e di un futuro escatologico, a cui viene sostituito il concetto mondano di progresso. Questo schema si ritrova in modo inconsapevole in filosofi moderni pur privi di coscienza religiosa, come Condorcet, Comte, Hegel e Marx. Tali tentativi, volendo sostituire la fede con un sapere (fittizio), sono destinati al fallimento, perch\u00e9 a livello empirico la storia non mostra n\u00e9 senso n\u00e9 scopo. \nL'analisi dell'opera di Nietzsche.\nAltro testo fondamentale del filosofo \u00e8 \"Nietzsche e l'eterno ritorno\" (\"Nietzsche Philosophie der ewigen Wiederkehr des Gleichen\") pubblicato per la prima volta nel 1935 e ripubblicato ampliato nel 1956. Il testo \u00e8 affiancabile alle monografie di Karl Jaspers (\"Nietzsche. Introduzione alla comprensione del suo filosofare\") e di Martin Heidegger (\"Nietzsche\"). Il testo pone al centro della filosofia di Nietzsche proprio l'eterno ritorno dell'uguale come \u00e8 presentato dal filosofo in \"La gaia scienza\" e in \"Cos\u00ec parl\u00f2 Zarathustra\". In III,2,b,4 del testo L\u00f6with giunge ad affermare l'impossibilit\u00e0 di conciliare l'eterno ritorno nei suoi due significati fondamentali: cosmologico e antropologico. La teoria contenuta in questo testo sar\u00e0 di fondamentale importanza per le analisi future."}
{"id": "832845", "revid": "287204", "url": "https://it.wikipedia.org/wiki?curid=832845", "title": "Stelle principali della costellazione della Mensa", "text": "Segue un prospetto delle stelle principali della costellazione della Mensa, elencate per magnitudine decrescente."}
{"id": "832848", "revid": "92723", "url": "https://it.wikipedia.org/wiki?curid=832848", "title": "Rubino del Principe Nero", "text": "Il Rubino del Principe Nero \u00e8 una gemma a forma di branello del peso di circa 170 carati (34\u00a0g) e della lunghezza di circa 5\u00a0cm. La gemma, che in realt\u00e0 non \u00e8 un rubino, ma uno spinello, \u00e8 incastonata sulla fronte della corona imperiale britannica in un ornamento d'oro e pietre preziose a forma di croce patente posto al di sopra del diamante Cullinan II. Si tratta di uno dei pi\u00f9 antichi gioielli della Corona del Regno Unito, la cui storia pu\u00f2 essere ripercorsa fino alla met\u00e0 del XIV secolo. La gemma appartiene ai re inglesi dal 1367, anno in cui venne donata al principe di Galles Edoardo di Woodstock (soprannominato il \"Principe Nero\") dal sovrano castigliano Pietro I.\nLa gemma.\nA dispetto del nome, questa gemma non \u00e8 un rubino (un nome utilizzato indistintamente in passato per tutte le gemme consimili) ovvero una variet\u00e0 di corindone (Al2O3) dal tipico colore rosso, ma un esemplare limpido e dello stesso colore di spinello (MgAl2O4), un minerale, anch'esso della classe degli ossidi, che fa parte del gruppo degli spinelli.\nLe variet\u00e0 pi\u00f9 limpide e trasparenti di spinello e corindone - che sono anche le stesse che rivestono un interesse gemmologico - possono essere molto simili di aspetto, ma sono comunque distinguibili sulla base del grado di durezza sulla scala di Mohs (7,5-8 per lo spinello, 9 per il corindone), della densit\u00e0 (3,55\u00a0g/cm\u00b3 contro 3,95-4,10\u00a0g/cm\u00b3) e di propriet\u00e0 ottiche come la variazione di colore in funzione della direzione di vibrazione della luce (pleocroismo): lo spinello \u00e8 otticamente isotropo e non presenta, di conseguenza, alcun pleocroismo, mentre il corindone \u00e8, invece, un cristallo birifrangente uniassico per cui il suo colore varia nelle due direzioni principali (\"dicroismo\").\nStoria.\nOmicidio e furto.\nLa gemma era originariamente propriet\u00e0 di Muhammad VI, sultano di Granada. A quell'epoca, lo stato musulmano era preda di una guerra civile che contrapponeva i diversi rami della famiglia regnante dei Nasridi. I due rivali principali, Muhammad V e Muhammad VI, erano sostenuti rispettivamente dal regno di Castiglia e da quello di Aragona, i due potenti stati cristiani confinanti.\nNel 1362, il re castigliano Pietro I invit\u00f2 Muhammad VI a Tablada (attualmente un quartiere di Siviglia) per concludere un accordo. L'incontro non diede risultati ed il 25 aprile dello stesso anno, il sovrano spagnolo fece assassinare il suo ospite. Durante la perquisizione del corpo, fu rinvenuta la gemma che venne aggiunta alle propriet\u00e0 della corona.\nAnche la famiglia reale castigliana affrontava una disputa interna: da tempo Pietro I affrontava il proprio fratellastro, Enrico di Trastamara, che reclamava il trono. Dopo aver assistito all'uccisione del proprio protetto, il regno di Aragona support\u00f2 il rivale di Pietro I con un impegno tanto maggiore che, nel 1366, i rivoltosi al suo comando avevano ormai conquistato quasi tutta la Castiglia ad eccezione di Siviglia e della Galizia. Pietro I, vicino alla disfatta, chiese aiuto agli inglesi che \u2013 sotto la guida di Edoardo il Principe Nero \u2013 sconfissero Enrico ed i suoi nella Battaglia di N\u00e1jera, consentendo al sovrano castigliano di riconquistare buona parte dei suoi domini. In cambio dell'aiuto, il principe inglese pretese ed ottenne - tra le altre cose - anche il \"rubino\", che verr\u00e0 tuttavia inventariato nei gioielli della corona inglese solo a partire dal 1415, sotto il regno di Enrico V.\nUn ornamento di guerra.\nSecondo alcuni resoconti, Enrico V, durante la campagna di Francia nella Guerra dei cent'anni (1337-1453), indoss\u00f2 un elmetto incastonato di gemme che includeva anche il Rubino del Principe Nero (\"Pedani, 2002\"). Il 25 ottobre 1415, nella Battaglia di Azincourt, fu colpito alla testa dall'ascia da battaglia del duca francese Giovanni I d'Alen\u00e7on rischiando di perdere sia l'elmo che la vita, ma alla fine la battaglia fu vinta dagli inglesi, il sovrano non mor\u00ec e l'elmo fu salvato assieme alla gemma. Anche Riccardo III avrebbe indossato lo spinello sul suo elmo nella battaglia di Bosworth Field.\nGioiello della Corona.\nNei primi anni del XVII secolo, Giacomo I fece incastonare la gemma nella corona imperiale di stato, dove rimase fino ai tempi di Oliver Cromwell. Con l'eccezione del trono di re Edoardo, Cromwell fece smontare tutti i gioielli della corona, ne vendette le pietre e fece fondere il metallo per coniare delle monete. Un gioielliere britannico compr\u00f2 il Rubino del Principe Nero che fu poi rivenduto a Carlo II quando la monarchia fu ripristinata nel 1660."}
{"id": "832851", "revid": "12760", "url": "https://it.wikipedia.org/wiki?curid=832851", "title": "Ialoplasma", "text": ""}
{"id": "832858", "revid": "125237758", "url": "https://it.wikipedia.org/wiki?curid=832858", "title": "David D'Ingeo", "text": "Biografia.\nGiunse in Italia giovanissimo e prese parte a diversi film erotici, spesso nel ruolo di co-protagonista accanto a Valentine Demy e Deborah Cal\u00ec tra cui \"Casa di piacere\" (1989), \"Hard Car - Desiderio sfrenato del piacere\" (1989), \"Malizia oggi\" (1990), \"Sapore di donna\" (1991) e \"Maitresse\" (1991). Nel 1990 \u00e8 stato tra i protagonisti della pellicola di Nin\u00ec Grassia \"Sensazioni d'amore\", nel 1996 ebbe un ruolo minore in \"Top Girl\" di Joe D'Amato, e nel 1997 fu nel thriller erotico \"La iena\" di Joe D'Amato in cui oltre a rivestire il ruolo di protagonista con Cinzia Roccaforte era anche autore della sceneggiatura.\nNel 1998 venne chiamato da Dario Argento per recitare ne \"Il fantasma dell'opera\", e due anni dopo entr\u00f2 nel cast di \"Scarlet Diva\" di Asia Argento. Nel 2000 \u00e8 stato co-protagonista in \"Diapason\" di Antonio Domenici, primo film italiano realizzato secondo le regole del progetto dogma di Lars Von Trier. Sempre nel 2000, fu nel cast della pellicola \"Mal\u00e8na\" di Giuseppe Tornatore, anche se non venne accreditato.\nNel 2012 co-scrive con il regista e interpreta Ben in \"The tell-tale heart\" di Nathan Nicholovitch, uno di dieci corti del progetto \"P.O.E. Poetry of Eerie\" realizzati da 10 registi.\nNello stesso anno ha partecipato a \"Casa nostra\" dello stesso regista Nathan Nicholovitch, film selezionato dal L'ACID per il Festival di Cannes 2012.\n\u00c8 protagonista nel 2014 del cortometraggio di Yoann Garel \"P\u00eacheurs\" e del lungometraggio \"Avant l'aurore\" ex \u00ab\u00a0De l\u2019ombre il y a\u00a0\u00bb, il secondo film di Nathan Nocholvitch, che ha scritto con Nicholovitch, girato in Cambogia, selezionato da L'ACID per il Festival di Cannes 2015. E selezionatto a diversi festivali internazionali. Uscito in sala in Francia nel settembre 2018.\nVive a Parigi e oltre alla recitazione ha intrapreso la carriera di artista. Ha lavorato dal 2004 al 2009 in una galleria di Montmartre, \"American Glass\". Ha esposto i suoi lavori pi\u00f9 volte a Berlino, nel 2005 e 2006 nella \"Galerie 24\", nel 2007 nella galleria \"Any way\" e nel 2011 nella galleria \"SpArts\" di Parigi, nel 2017 nella galleria Art Social Club di Bordeaux. Ha lavorato anche come fotografo: alcune sue foto sono state pubblicate in riviste di moda come \"b&gt;magazine\", \"Under the influence\" e regolarmente su \"Grey\"."}
{"id": "832863", "revid": "767487", "url": "https://it.wikipedia.org/wiki?curid=832863", "title": "Speak of the Devil (Ozzy Osbourne)", "text": "Speak of the Devil (intitolato Talk of the Devil nella versione uscita in Gran Bretagna) \u00e8 il primo disco live della carriera solista di Ozzy Osbourne, pubblicato nel 1982.\nIl disco.\nI pezzi del disco vennero suonati al \"The Ritz\" di New York, poco tempo dopo la morte di Randy Rhoads. Lo sfortunato chitarrista venne rimpiazzato da Brad Gillis (proveniente dai Night Ranger), inoltre Ozzy ingaggi\u00f2 il batterista Tommy Aldridge e il bassista Rudy Sarzo al posto, rispettivamente, di Lee Kerslake e Bob Daisley. Nel concerto, Osbourne e la sua band propongono dal vivo vari brani dei Black Sabbath degli anni settanta. Si dice che, inizialmente dovevano essere inseriti brani della carriera solista del cantante ma Ozzy adott\u00f2 questa strategia per fare concorrenza ai suoi vecchi colleghi i quali fecero uscire nello stesso anno il controverso \"Live Evil\" con Ronnie James Dio alla voce.\nSi tratta inoltre dell'unica registrazione ufficiale di Ozzy Osbourne a vedere la presenza del chitarrista dei Night Ranger Brad Gillis, che sostituiva il recentemente scomparso Randy Rhoads, dopo la breve parentesi di Bernie Torme chiamato per chiudere il \"Diary of a madman\" tour.\nOsbourne ha pubblicamente disconosciuto l'album, affermando che fu costretto a pubblicarlo dietro pressioni da parte della casa discografica. Nell'aprile 2002, l'album \u00e8 stato cancellato dal catalogo di Osbourne e non \u00e8 pi\u00f9 stato ristampato nel Nord America. Rimane comunque ampiamente disponibile in versione CD, essendo ancora prodotto in Giappone e in altri mercati.\nLa canzone \"Sweet Leaf\" fu omessa dalle prime copie iniziali della versione in CD dell'album, a causa di problemi di spazio per la durata massima del compact disc. Venne poi reinserita quando l'album fu rimasterizzato nel 1995.\nQuesto \u00e8 il primo dei due album di Osbourne in cui suona Rudy Sarzo, che lasci\u00f2 poi il gruppo per unirsi ai riformatisi Quiet Riot meno di un mese dopo, l'altro disco \u00e8 \"Tribute\".\nRegistrazione.\nAnche se le note dell'album indicano che le registrazioni provengono da due concerti al The Ritz di New York svoltisi il 26 e 27 settembre 1982, quanto indicato pu\u00f2 non essere del tutto corretto. Nel 2007, il produttore del disco Max Norman afferm\u00f2 che a causa del limitato budget di realizzazione, Osbourne si esib\u00ec in uno spettacolo pomeridiano a porte chiuse (la data dell'esibizione non \u00e8 ben chiara) perch\u00e9 il materiale registrato durante il vero concerto non era di qualit\u00e0 sufficientemente buona per essere messo su disco e pubblicato. Sempre secondo Norman, la versione definitiva dell'album contiene tre brani provenienti dall'esibizione pomeridiana senza pubblico con l'aggiunta del suono della folla in post-produzione. Sebbene Norman non rivel\u00f2 di quali canzoni si trattasse nello specifico, egli disse: \u00abSe non avete niente da fare per un paio di giorni, potreste sedervi tranquilli ad ascoltare l'album in cuffia provando a scoprire quali siano le tracce registrate dal vivo e quali no\u00bb.\nCopertina.\nL'album fu pubblicato con una copertina grandguignolesca raffigurante un Ozzy-vampiro, nella cornice di una finestra circondata da oscuri simboli runici, intento a divorare ringhiando dei pezzi di carne cruda e sanguinolenta. Vi furono molti dibattiti circa il reale significato \"satanico\" delle rune, fino a quando venne rivelato che si traducevano pi\u00f9 o meno cos\u00ec: \"Buond\u00ec! La Chiama-Il-Demone Productions presenta, con la collaborazione delle Grafiche Cimiteriali, il pazzoide del rock che caga nel bagno di El Satano\", ed erano un evidente burla messa in atto dallo stesso Osbourne per prendere in giro chi prendesse troppo sul serio la sua immagine demoniaca."}
{"id": "832867", "revid": "320578", "url": "https://it.wikipedia.org/wiki?curid=832867", "title": "Talk of the Devil", "text": ""}
{"id": "832868", "revid": "287204", "url": "https://it.wikipedia.org/wiki?curid=832868", "title": "Stelle principali della costellazione del Microscopio", "text": "Segue un prospetto delle stelle principali della costellazione del Microscopio, elencate per magnitudine decrescente."}
{"id": "832870", "revid": "287204", "url": "https://it.wikipedia.org/wiki?curid=832870", "title": "Cratere Denning (Luna)", "text": "Denning \u00e8 il nome di un cratere lunare da impatto intitolato all'astronomo britannico William F. Denning, situato nell'emisfero lunare pi\u00f9 distante dalla Terra (faccia nascosta). Si trova a met\u00e0 strada tra i crateri Levi-Civita, a sud, e Marconi, a nord-nord-est. A circa due diametri di distanza, verso sud-est, si trova il grande cratere Gagarin.\nIl bordo di questo cratere \u00e8 circolare, ma piuttosto eroso ed irregolare come altezza. Vi \u00e8 un modesto rilievo al centro, composto da due alture. Adiacente al bordo esterno, verso sud-ovest, si trova il cratere satellite \"Denning R\", di dimensioni maggiori del cratere principale. A circa un diametro di distanza, verso sud-est, si trova una regione di elevata albedo, probabilmente generata da un piccolo impatto, piuttosto recente.\nCrateri correlati.\nAlcuni crateri minori situati in prossimit\u00e0 di Denning sono convenzionalmente identificati, sulle mappe lunari, attraverso una lettera associata al nome."}
{"id": "832876", "revid": "124267617", "url": "https://it.wikipedia.org/wiki?curid=832876", "title": "Ca' Brutta", "text": "La Ca' Brutta \u00e8 un edificio abitativo di Milano, sito in via della Moscova all'angolo con via Turati e via Appiani, simbolo dell'ambiente milanese degli anni venti-trenta. Venne chiamata cos\u00ec per la negativa impressione che suscit\u00f2 all'epoca, causata dall'uso stravagante di elementi del linguaggio classico .\nStoria.\nRealizzato fra il 1919 e il 1921, il complesso fu l'opera prima dell'architetto Giovanni Muzio, dello studio ingegner Pier Fausto Barelli e dell'architetto Vittorino Colonnese. Muzio fu il progettista di maggior prestigio della corrente architettonica definita \"Novecento\" per analogia con il contemporaneo movimento artistico.\nDescrizione.\nSi tratta di un edificio assai particolare che manifesta l'interesse dell'architetto per il modernismo e il suo stretto legame con i pittori metafisici, \u00e8 costituito da due corpi, spezzati da una via privata che aumenta gli affacci interni e lega il massiccio edificio al contesto urbano.\nLa facciata \u00e8 suddivisa in fasce orizzontali di cui la pi\u00f9 bassa \u00e8 formata da corsi di travertino, la seconda \u00e8 caratterizzata da intonaco grigio steso \"alla francese\" e la terza, in alto, \u00e8 rivestita di marmo bianco, rosa e nero. Si nota un largo uso di elementi classici, la cui rigidit\u00e0 e simmetria \u00e8 per\u00f2 dissolta nella disposizione delle finestre su via Turati ed in altri elementi tipicamente asimmetrici. Da notare anche l'accuratezza tecnica e l'attenzione al particolare costruttivo, che saranno tipiche di Muzio per tutta la sua carriera."}
