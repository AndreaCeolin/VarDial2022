{"id": "903737", "revid": "92920", "url": "https://it.wikipedia.org/wiki?curid=903737", "title": "Associazione Sportiva Nuoto Catania", "text": "L\u2019Associazione Sportiva Nuoto Catania \u00e8 la principale societ\u00e0 di pallanuoto maschile di Catania. Disputa il campionato di Serie A1.\nL'impianto.\nLa squadra maschile di pallanuoto disputa le partite di campionato A1 presso la Piscina Frascesco Scuderi di Catania. \nL'impianto fu notevolmente migliorato durante la gestione Francesco Scuderi. Oggi ospita una piscina da 30 metri, due tribune e tre spogliatoi, un bar e una zona relax.\nAllenatori e presidenti.\nAllenatori.\nDi seguito la cronologia degli allenatori che si sono susseguiti negli anni.\nPresidenti.\nDi seguito la cronologia degli allenatori che si sono susseguiti negli anni. \nStatistiche e record.\nStatistiche di squadra.\nLa Nuota Catania viene classificata, considerando il numero per partecipazioni a campionati di massima serie, la seconda squadra di pallanuoto esistente nel panorama isolano dopo il Circolo Canottieri Ortigia.\nIl derby fra Nuoto Catania e CC Ortigia, per antonomasia il \"derby di Sicilia\", costituisce la maggiore rivalit\u00e0 pallanuotistica della Sicilia. I rossazzurri ed i biancoverdi sono infatti i due club siciliani col maggior numero di partecipazioni al campionato di Serie A1. Le due citt\u00e0 si sono sfidate complessivamente 46 volte (la prima volta nel massimo campionato nella stagione 1991-1992)."}
{"id": "903738", "revid": "339392", "url": "https://it.wikipedia.org/wiki?curid=903738", "title": "Nuoto Catania", "text": ""}
{"id": "903760", "revid": "767487", "url": "https://it.wikipedia.org/wiki?curid=903760", "title": "Amrita (romanzo)", "text": "Amrita \u00e8 il settimo romanzo della scrittrice giapponese Banana Yoshimoto. Pubblicato in Giappone per la prima volta nel 1994, affronta i temi pi\u00f9 cari all'autrice: amicizia, amore, morte, solitudine e mistero.\nTrama.\nLa protagonista, la ventottenne Sakumi, narra la sua storia personale che si snoda tra l'apparente banalit\u00e0 della vita quotidiana di Tokyo e le facolt\u00e0 paranormali che il fratellino undicenne Yoshio (figlio di un altro padre) possiede, facendo la conoscenza di misteriosi personaggi fino a un viaggio purificatore a K\u014dchi e a Saipan."}
{"id": "903781", "revid": "5677", "url": "https://it.wikipedia.org/wiki?curid=903781", "title": "Ecolabel", "text": ""}
{"id": "903814", "revid": "126333", "url": "https://it.wikipedia.org/wiki?curid=903814", "title": "Etichetta ecologica", "text": ""}
{"id": "903829", "revid": "1305772", "url": "https://it.wikipedia.org/wiki?curid=903829", "title": "Macriano", "text": ""}
{"id": "903831", "revid": "287204", "url": "https://it.wikipedia.org/wiki?curid=903831", "title": "Figli di Il\u00favatar", "text": "I Figli di Il\u00favatar (\"Children of Il\u00favatar\") nell'universo immaginario fantasy creato dallo scrittore inglese J.R.R. Tolkien, sono gli Elfi e gli Uomini. I Nani non sono inclusi in questa categoria, perch\u00e9 furono creati da Aul\u00eb (sono quindi considerati figli adottivi di Il\u00favatar, ma hanno lo stesso fato degli Uomini). La storia della creazione dei Figli di Il\u00favatar \u00e8 narrata nel \"Quenta Silmarillion\", e spiega come gli Elfi e Uomini furono direttamente creati da Eru Il\u00favatar, senza delegazioni agli Ainur.\nGli Elfi sono anche chiamati i \"Quendi\" (\"coloro che parlano\", in Quenya) e \"Minn\u00f3nar\" (\"Priminati\"). Sono inoltre divisi in molti gruppi, spesso distinguibili dai loro rispettivi linguaggi.\nGli Uomini sono anche chiamati gli \"Apan\u00f3nar\" (\"I Nati Dopo\"), \"F\u00edrimar\" (\"Mortali\"), \"Engwar\" (\"i Malaticci\"), e i \"Successivi\". Questi nomi piuttosto denigratori furono dati agli Uomini dagli Elfi, che furono i principali storici dei primi eventi della Terra di Mezzo.\nIl perch\u00e9 di questi nomi \u00e8 semplice. Gli Elfi furono i primi dei Figli di Il\u00favatar ad apparire nella Terra di Mezzo, mentre gli Uomini non sarebbero seguiti che agli albori della Prima Era, con la creazione del Sole e della Luna, molte migliaia di anni dopo.\nAnimali e piante furono probabilmente modellati dagli Ainur su temi prodotti da Eru durante la Musica degli Ainur. In casi in cui gli animali esibiscono coscienza, come nel caso di Huan, ci\u00f2 \u00e8 discutibile \u2014 potrebbero invece essere in verit\u00e0 Maiar."}
{"id": "903844", "revid": "1013865", "url": "https://it.wikipedia.org/wiki?curid=903844", "title": "Regione di Tagiura", "text": " \nTagiura in (francese: Tadjourah; in arabo:\u062a\u0627\u062c\u0648\u0631\u0629) \u00e8 una regione dell'area centrale di Gibuti con 102.329 abitanti al 2019.\nLa regione ha ad ovest un confine internazionale con l'Etiopia (regione di Afar) e a nord e a nord-est con l'Eritrea. A est confina con la regione di Obock, a sud-est e a sud si affaccia sul golfo di Tagiura, a sud confina con la regione di Arta e a ovest con la regione di Dikhil.\nNell'area meridionale \u00e8 situato il lago Assal (o \"Asal\") che con una altezza di - 155 metri sul livello del mare \u00e8 il punto pi\u00f9 basso del continente africano. Al confine nord-occidentale \u00e8 situato il \"Moussa Al\u00ec\" che con i suoi 2063 metri di altezza \u00e8 la massima elevazione del paese.\nSul golfo di Tagiura \u00e8 situata la citt\u00e0 di Tagiura che \u00e8 il capoluogo del distretto. All'interno sono situate le cittadine di \"Randa\", \"Dorra\" e \"Balha\".\nPrincipali municipalit\u00e0.\nLe principali municipalit\u00e0 della regione sono:\nCollegamenti esterni.\n "}
{"id": "903845", "revid": "124123", "url": "https://it.wikipedia.org/wiki?curid=903845", "title": "Richard Macy Noyes", "text": "Noyes insegn\u00f2 chimica alla University of Oregon. Nel 1977 entr\u00f2 a far parte dell'Accademia delle Scienze degli Stati Uniti e nel 1989 divenne membro della American Academy of Arts and Sciences.\nInsieme con Richard J. Field e Endre K\u00f6r\u00f6s svilupp\u00f2 nel 1972 un modello cinetico per l'interpretazione di reazioni oscillanti quali quella di Belousov-Zhabotinsky. Tale modello costituisce il meccanismo FKN, cos\u00ec nominato in onore dei suoi scopritori."}
{"id": "903847", "revid": "76963", "url": "https://it.wikipedia.org/wiki?curid=903847", "title": "Ugo Malaguti", "text": "Biografia.\nScrisse inizialmente anche con lo pseudonimo di Hugh Maylon.\nNegli anni sessanta diresse la collana di narrativa fantascientifica \"Galassia\" (Casa Editrice La Tribuna) e la Perseo libri. Successivamente fond\u00f2 la casa editrice Libra Editrice, di cui diresse la storica rivista di fantascienza \"Nova SF*\" pubblicata dalla Elara libri (che detiene i diritti editoriali che furono di Perseo libri). Fu inoltre traduttore e sceneggiatore cinematografico."}
{"id": "903848", "revid": "767487", "url": "https://it.wikipedia.org/wiki?curid=903848", "title": "Eddie Jobson", "text": "\u00c8 stato membro di diverse band progressive rock, tra cui Curved Air, Roxy Music, U.K., Jethro Tull e Yes. Talento precoce, il suo virtuosismo gli fa guadagnare ancora minorenne un posto nei Curved Air.\nNel 1973 inizia la collaborazione con i Roxy Music con i quali realizza tre dischi in studio e uno dal vivo, sostituendo Brian Eno dopo la sua dipartita. Si unisce a Frank Zappa e poi agli UK prima di entrare nei Jethro Tull per l'album \"A\", e il successivo tour mondiale.\nNegli anni 80 e 90 si dedica alla carriera solista e alla composizione di colonne sonore. Alla fine degli anni 90 si parla di una riunione degli UK con John Wetton e con Bill Bruford, Tony Levin e Steve Hackett come ospiti, ma le registrazioni non portano alla pubblicazione di un album.\nNel 2019 viene inserito nella Rock and Roll Hall of Fame come membro dei Roxy Music"}
{"id": "903849", "revid": "81195", "url": "https://it.wikipedia.org/wiki?curid=903849", "title": "Meccanismo FKN", "text": ""}
{"id": "903855", "revid": "1522738", "url": "https://it.wikipedia.org/wiki?curid=903855", "title": "Thunbergia", "text": "Thunbergia \u00e8 un genere di pianta floreale della famiglia delle Acanthaceae, nativa delle zone orientali e meridionali dell'Africa; frequentemente coltivata e naturalizzata in tutte le zone pi\u00f9 calde della Terra.\n\u00c8 un rampicante erbaceo, con fiori la cui colorazione va dal bianco al giallo scuro. La gola dei fiori pu\u00f2 essere rossa o viola.\n\u00c8 stata diffusa dall'uomo in paesi tropicali e sub-tropicali per il suo valore decorativo.\nIn Kenya \u00e8 utilizzata come foraggio per l'allevamento e le foglie vengono mangiate dagli uomini come verdura. In India e Malaysia le foglie vengono applicate alle tempie per guarire il mal di testa. In Tanzania alcune gocce di linfa vengono applicate agli occhi in caso di infiammazione (probabilmente congiuntivite). La linfa di altre specie viene bevuta come rimedio per la costipazione e in casi di cancro del colon.\nI frutti assomigliano a delle piccole zucche e vengono quindi usati dai bimbi kenioti per giocare.\nIl nome di questo genere tropicale \u00e8 dedicato a Carl Peter Thunberg, botanico svedese soprannominato il \"Padre della botanica sud-africana\"."}
{"id": "903861", "revid": "363629", "url": "https://it.wikipedia.org/wiki?curid=903861", "title": "Perlage", "text": "Il perlage (o effervescenza) \u00e8 una caratteristica tipica dei vini spumanti, apprezzabile con la formazione di tante piccole bollicine che vanno dalla base del bicchiere verso l'alto.\nIl \"perlage\" \u00e8 causato dalla rapida liberazione dell'anidride carbonica formatasi nella seconda fermentazione, che nei vini spumanti di qualit\u00e0 (v.s.q.) avviene all'interno della bottiglia (metodo classico), o all'interno dell'autoclave (metodo Martinotti), mentre negli spumanti di scarso pregio (vini spumanti gassificati) disciolta artificialmente in vini fermi non spumanti.\nL'anidride carbonica presente all'interno della bottiglia \u00e8 disciolta a causa dell'alta pressione presente (fino a 6 atmosfere, un valore di pressione doppio rispetto a quella dei comuni pneumatici automobilistici).\nUna volta aperta la bottiglia, l'anidride carbonica, subendo il repentino calo di pressione atmosferica, torna allo stato gassoso, sprigionandosi attraverso la formazione di bollicine.\nSolitamente pi\u00f9 uno spumante metodo classico \u00e8 affinato nel tempo con i propri lieviti, pi\u00f9 le bollicine saranno piccole, numerose e persistenti, e salendo, formeranno le cosiddette \"catenelle\", trasmettendo la percezione di piccole collane di perle, da cui deriva, appunto, il nome \"perlage\".\nL'attenta osservazione del \"perlage\" \u00e8 uno dei criteri con cui il sommelier pu\u00f2 valutare la qualit\u00e0 di un vino spumante: se le bollicine sono numerose, piccole, rapide nel salire in superficie in modo diritto e persistenti nel tempo, significa che siamo generalmente in presenza di un vino di pregio. Se, viceversa, le bollicine sono scarse, grossolane, lente nell'ascesa, salgono in modo disordinato e rapide nell'estinguersi, significa che il vino \u00e8 di livello modesto. \nLa qualit\u00e0 del perlage \u00e8 comunque molto influenzata dal contenitore, sia nella forma (un flute tende a valorizzare la creazione di catenelle rispetto ad altri bicchieri) che nella pulizia: un calice che presenta minuscole asperit\u00e0 favorir\u00e0 la creazione di bollicine. Alcuni calici presentano delle micro incisioni sul fondo appositamente pensate per esaltare il perlage. \nUn'altra eccezione \u00e8 rappresentata da spumanti di altissima qualit\u00e0 (come Champagne, Trentodoc o Franciacorta) che possono invecchiare per lunghi periodi in bottiglia: questi con il tempo perderanno il perlage fine, intenso e persistente, in favore di uno pi\u00f9 grossolano, ma senza pregiudicare la qualit\u00e0 complessiva del prodotto.\nLa frizzantezza \u00e8 presente anche nel vino frizzante seppur con caratteristiche diverse dallo spumante."}
{"id": "903865", "revid": "101260", "url": "https://it.wikipedia.org/wiki?curid=903865", "title": "I turca col punto o senza punto", "text": ""}
{"id": "903868", "revid": "109009446", "url": "https://it.wikipedia.org/wiki?curid=903868", "title": "Prodotto ecologico", "text": "Un prodotto si definisce ecologico quando ha un minore impatto ambientale rispetto agli altri prodotti della propria categoria.\nI prodotti ecologici, pur rimanendo competitivi dal punto di vista della qualit\u00e0 e del prezzo, devono garantire di essere pi\u00f9 sostenibili degli altri lungo tutto il loro ciclo di vita: devono avere dei livelli di emissione di inquinanti e di consumo di energia pi\u00f9 bassi nella loro fase di produzione, devono contenere la quantit\u00e0 pi\u00f9 bassa possibile di sostanze chimiche tossiche o inquinanti, devono essere progettati per garantire un facile smaltimento ed il riciclaggio delle materie prime di cui sono composti (vedi riciclaggio dei rifiuti).\nI prodotti ecologici spesso espongono un marchio o etichetta ecologica che ne garantisce le qualit\u00e0 ambientali, oppure possono essere accompagnati da una autocertificazione del produttore, ma in questo caso le garanzie di \"ecologicit\u00e0\" del prodotto sono minori."}
{"id": "903874", "revid": "1573940", "url": "https://it.wikipedia.org/wiki?curid=903874", "title": "Istituto di scienze delle produzioni alimentari", "text": "L'Istituto di scienze delle produzioni alimentari (ISPA) \u00e8 un istituto del Consiglio Nazionale delle Ricerche (CNR), che si occupa del miglioramento del la qualit\u00e0 e della sicurezza delle produzioni agro-alimentari. Le attivit\u00e0 di ricerca dell'ISPA sono condotte mediante un approccio multidisciplinare, che si avvale di competenze nei campi della chimica, della tossicologia, della microbiologia, della biotecnologia, della veterinaria, dell'agronomia, della biologia e della patologia vegetale.\nL'ISPA \u00e8 nato nel 2002 dalla fusione dei seguenti Organi di ricerca del CNR:\nL'ISPA ha sede a Bari e comprende 4 sezioni dislocate rispettivamente a Torino, Sassari, Milano e Lecce."}
{"id": "903879", "revid": "1534511", "url": "https://it.wikipedia.org/wiki?curid=903879", "title": "Paradosso di Banach-Tarski", "text": "Il paradosso di Banach-Tarski, o paradosso di Hausdorff-Banach-Tarski \u00e8 stato dimostrato per la prima volta da Stefan Banach e Alfred Tarski nel 1924. \u00c8 il risultato noto come \"raddoppiamento della sfera\" (\"doubling the ball\"), con cui si stabilisce che, adoperando l'assioma della scelta, \u00e8 possibile prendere una sfera nello spazio a tre dimensioni, suddividerla in un insieme finito di pezzi non misurabili e, utilizzando solo rotazioni e traslazioni, riassemblare i pezzi in modo da ottenere due sfere dello stesso raggio della sfera originale. \nDescrizione.\nCon questo risultato, Banach e Tarski intendevano fornire argomenti a sostegno della loro decisione di non avvalersi dell'assioma della scelta e speravano di spingere alle medesime conclusioni gli altri matematici dell'epoca. Contrariamente a quanto da loro auspicato, tuttavia, la maggior parte dei matematici preferisce utilizzare tale assioma e vedere nel risultato paradossale di Banach e Tarski semplicemente un risultato controintuitivo (e tuttavia di per s\u00e9 non contraddittorio).\nIl paradosso mostra che non \u00e8 possibile formulare una nozione di misura che da una parte si accordi con la classica nozione di volume (e che, quindi, sia invariante per roto-traslazioni) e che dall'altra possa essere applicata a tutti i sottoinsiemi dello spazio. \nDetto in altri termini:\nse della classica nozione di volume si vuole preservare la propriet\u00e0 di invarianza roto-traslazionale, allora si deve rinunciare alla pretesa di misurare ogni sottoinsieme dello spazio, ovvero si deve accettare il fatto che esistano sottoinsiemi dello spazio per i quali la nozione di volume non \u00e8 definita.\nDifatti, il paradosso si spiega proprio con il fatto che alcuni dei pezzi in cui risulta suddivisa la prima sfera risultano essere insiemi ai quali la nozione di volume non pu\u00f2 essere applicata, nonostante sia l'insieme di partenza (la prima sfera) sia quello d'arrivo (la coppia di sfere) abbiano invece un volume ben definito.\nLa dimostrazione dell'esistenza di insiemi il cui volume non pu\u00f2 essere definito era gi\u00e0 stata ottenuta da Giuseppe Vitali con l'esempio dell'insieme di Vitali; tuttavia nell'insieme di Vitali viene fatta una decomposizione in un numero infinito (numerabile) di parti, mentre nel paradosso di Banach-Tarski la suddivisione \u00e8 in un numero finito di parti.\nInfine, \u00e8 utile osservare che sia la costruzione di Vitali sia quella di Banach-Tarski si basano sull'assioma della scelta: \u00e8 stato dimostrato che se non si utilizza tale assioma allora non \u00e8 possibile costruire l'insieme di Vitali n\u00e9 dimostrare il paradosso di Banach-Tarski.\nImpostazione formale.\nSupponiamo che formula_1 sia un gruppo che agisce su un insieme formula_2. Nel caso speciale pi\u00f9 importante, formula_2 \u00e8 uno spazio euclideo \"n\"-dimensionale, e formula_1 consiste in tutte le isometrie di formula_2, cio\u00e8 le trasformazioni biunivoche di formula_2 in se stesso che preservano le distanze. Due figure geometriche che possono essere trasformate l'una nell'altra vengono chiamate congruenti\u02d0 questa terminologia sar\u00e0 estesa alla formula_1-azione generale. Due sottoinsiemi formula_8 e formula_9 di formula_2 sono chiamati formula_1-equiscomponibili, o equiscomponibili rispetto a formula_1, se formula_8 e formula_9 possono essere partizionati nello stesso numero finito di pezzi formula_1-congruenti. Ci\u00f2 definisce una relazione di equivalenza, indicata col simbolo formula_16, tra tutti i sottoinsiemi di formula_2. Formalmente, se\ne ci sono elementi formula_19 di formula_1 tali che per ogni formula_21 tra formula_22 e formula_23, formula_24, allora si dice che formula_8 e formula_9 sono formula_1-equiscomponibili usando formula_23 pezzi. Un insieme formula_29 viene chiamato paradossale se ha due sottoinsiemi disgiunti formula_8 e formula_9 tali che formula_8 formula_16 formula_29 e formula_9 formula_16 formula_29.\nUsando questa terminologia il paradosso di Banach-Tarski pu\u00f2 essere riformulato come segue:"}
{"id": "903880", "revid": "118632966", "url": "https://it.wikipedia.org/wiki?curid=903880", "title": "Acidosi metabolica", "text": " \nL'acidosi metabolica, in fisiologia e in patologia, \u00e8 una forma di acidosi dovuta a primitiva riduzione della concentrazione corporea di bicarbonati. Analogamente all'acidosi respiratoria, \u00e8 un disturbo dell'equilibrio acido-base caratterizzato da una tendenza alla riduzione del pH del plasma sanguigno e degli altri liquidi corporei. L'aggettivo \"metabolica\" la differenzia dalla forma respiratoria, che \u00e8 dovuta invariabilmente ad una ridotta eliminazione dell'anidride carbonica.\nEziologia.\nL'acidosi metabolica pu\u00f2 svilupparsi con tre meccanismi:\nIn tutti casi, effettuando un'emogasanalisi arteriosa, troveremo una riduzione dei bicarbonati, talvolta associata a riduzione dei pH. Alcuni autori distinguono fra acidemia (condizione patologica caratterizzata da riduzione del pH dei liquidi corporei) e acidosi (condizione predisponente all'acidemia ma con pH del sangue ancora nei limiti di normalit\u00e0, compresi fra 7.38 e 7.42).\nPer indirizzare alla diagnosi della malattia che ha comportato l'acidosi metabolica sono necessari ulteriori esami. In particolare, misurando le concentrazioni nel sangue di ione sodio e di cloruro, \u00e8 possibile calcolare il gap anionico. Questo valore \u00e8 dato dalla differenza (espressa in millimoli per litro) tra la concentrazione dei cationi (rappresentati in grandissima maggioranza dallo ione sodio) e quella degli anioni (rappresentati dagli ioni cloruro e bicarbonato) nel sangue ed \u00e8 rappresentabile tramite lo ionogramma di Gamble. \nNormalmente, infatti, la differenza fra cationi e anioni nel sangue non \u00e8 pari a zero ma ammonta a circa 12\u00b12 mmol/L, che corrisponde all'incirca alla concentrazione delle proteine plasmatiche, presenti nei liquidi biologici sotto forma di anioni. L'aumento di tale differenza o \"gap\" indica la presenza nel sangue di altri anioni, come gli acidi organici. Pertanto un'acidosi caratterizzata da bassa concentrazione di bicarbonato (acidosi metabolica) e aumento del gap anionico sar\u00e0 molto probabilmente provocata da un accumulo di acidi, prodotti nell'organismo o immessi dall'esterno. Se invece la causa dell'acidosi \u00e8 proprio l'eccessiva perdita di bicarbonato, quest'ultimo sar\u00e0 sostituito dal cloruro e il gap anionico risulter\u00e0 quindi normale.\nDate queste premesse \u00e8 possibile distinguere due tipi di acidosi metabolica:\nL'acidosi pu\u00f2 inoltre verificarsi in caso di politrauma, spesso a causa del danno tissutale, delle emorragie e dei liquidi iniettati in ambito rianimatorio.\nCompenso.\nQuando l'acidosi metabolica si instaura, l'organismo tenta di mantenere o ripristinare i normali valori di pH dei liquidi corporei ricorrendo ai sistemi di compenso che non sono direttamente danneggiati dalla malattia. In particolare l'apparato respiratorio interviene rapidamente eliminando una maggiore quantit\u00e0 di anidride carbonica. Infatti il principale sistema tampone con cui l'organismo mantiene un pH costante \u00e8 basato sulla seguente reazione:\ncatalizzata dall'enzima anidrasi carbonica. Quindi, per compensare la riduzione delle basi, l'organismo eliminer\u00e0 una maggiore quantit\u00e0 di acidi sotto forma di anidride carbonica. Di conseguenza l'emogasanalisi di una persona con acidosi metabolica mostrer\u00e0 una riduzione della CO2; se la causa dell'acidosi non \u00e8 un problema renale, dopo qualche giorno interverranno anche i reni con un aumento dell'escrezione di acidi sotto forma di ione ammonio e conseguente riassorbimento di bicarbonati.\nSintomatologia.\nTra i segni e i sintomi manifestati dai pazienti con acidosi molti sono aspecifici o legati alla condizione di base (malattia o intossicazione). Forme molto lievi di acidosi possono anche non dare alcun sintomo; tuttavia sono molto comuni la nausea e il vomito accompagnati da malessere generale e astenia. Nelle forme pi\u00f9 gravi un reperto caratteristico \u00e8 l'aumento della ventilazione polmonare di entit\u00e0 variabile fino al respiro di Kussmaul; nelle stesse situazioni pu\u00f2 verificarsi una compromissione dello stato di coscienza fino al coma e una riduzione della pressione arteriosa fino allo shock, con esito potenzialmente letale.\nTerapia.\nLa terapia dell'acidosi metabolica \u00e8 basata, con alcune eccezioni, sulla somministrazione di alcali come il bicarbonato di sodio per via orale o endovenosa con dosi e modalit\u00e0 variabili in base al grado di acidosi e alle condizioni generali del paziente. Essa si accompagna sempre, quando possibile, alla rimozione o al trattamento della causa (ad esempio correzione della glicemia nella chetoacidosi diabetica, emodialisi nell'insufficienza renale acuta o cronica avanzata e in alcune intossicazioni)."}
{"id": "903882", "revid": "125278546", "url": "https://it.wikipedia.org/wiki?curid=903882", "title": "Velina (giornalismo)", "text": "Una velina \u00e8 una nota proveniente da una fonte esterna a una testata giornalistica che contiene indicazioni sulle notizie da pubblicare e sulle modalit\u00e0 della loro impaginazione.\nStoria.\nIl vocabolo trae origine dalle \"veline\", foglio d'ordine (dattiloscritto su fogli di carta velina) contenente le disposizioni che il regime fascista impartiva alla stampa quotidiana e periodica. Le veline del regime cominciarono a circolare dal 1935. Con l'istituzione del Ministero della cultura popolare, che controllava anche la SIAE e l'EIAR che venne istituito il 1\u00ba ottobre 1937, le veline divennero ancora pi\u00f9 pressanti verso la stampa.\nErano in carta velina perch\u00e9 dovendo essere scritte a macchina e in molte copie, pi\u00f9 sottile era la carta e pi\u00f9 se ne potevano scrivere con una singola battitura, ponendo la carta carbone tra l'una e l'altra.\nLe veline vennero vietate dopo la caduta del fascismo il 25 luglio 1943, ma ricomparvero nella Repubblica Sociale Italiana nel settembre dello stesso anno, fino al giorno prima della Liberazione (ovvero il 24 aprile 1945). Le Veline comunque circolarono in maniera minore dal 1924 al 1935.\nUna critica, feroce quanto ironica, ne fu fatta nell'incipit di un celebre capitolo di \"Quer pasticciaccio brutto de via Merulana\", da parte di Carlo Emilio Gadda.\nNel dopoguerra il termine ha cambiato significato ed \u00e8 stato usato per indicare una qualsiasi notizia diffusa da un'agenzia di stampa. Esiste una agenzia di stampa dal nome \"Il Velino\", che gioca sia sull'origine del termine sia sul nome di uno dei fondatori, Lino Januzzi.\nEsempi di veline.\n31/5/25: Oggi mattina 31 maggio \u00e8 stato rinvenuto greto Tevere cadavere bambina Berni Elisa con evidente tracce stupro strozzamento (\u2026) Astenersi dare eccessiva pubblicit\u00e0 truce delitto mediante diffusione fotografia vittima (\u2026)\n31/7/25: Con riferimento disposizioni vigenti che vietano pubblicazione atti istruttori richiamo attenzione SS.LL. su grave sconcio che si verifica quotidianamente ad opera dei giornali mediante riproduzione fotografie di delinquenti arrestati sotto imputazioni gravi reati. Tutti i giorni accade di veder riprodotte fotografie di omicidi, ladri, adulteri, ecc., che sono cos\u00ec elevati agli onori della pi\u00f9 biasimevole pubblicit\u00e0. (\u2026) Poich\u00e9 tali fotografie sono consegnate ai giornali o dagli uffici di questura o da funzionari stessi che compiono servizi di polizia, provvedere che tale abuso cessi immediatamente vietandosi altres\u00ec ogni amplificazione di notizie che riesce a deviare opinione pubblica e a rendere pi\u00f9 difficile compito magistrati inquirenti. Riterr\u00f2 personalmente responsabili i Sigg. Questori di ogni colpevole infrazione alle norme della presente circolare.\n1930: Tutte le autorit\u00e0 cui mi rivolgo sanno che \u00e8 proibito assolutamente prendere fotografie di esecuzioni capitali, e pertanto responsabilit\u00e0 morale di un tale delitto contro la Patria ricade su chi per debolezza, incapacit\u00e0, incomprensione dei propri doveri non sa fare rispettare ordini di cos\u00ec grave importanza.\n1931: \u00c8 un errore politico pubblicare sui giornali fotografie di ricordi socialisti, comunisti, ecc. \u201cIl Lavoro Fascista\u201d ha pubblicato una fotografia della testata dell'\u201cAvanti!\u201d, col risultato di richiamare sul giornale sovversivo anche l'attenzione dei giovani che non lo lessero e neanche lo conobbero (\u2026)\nVanno quindi assolutamente eliminati i disegni di figure artificiosamente dimagrite e mascolinizzate, che rappresentano il tipo di donna sterile della decadente civilt\u00e0 occidentale (\u2026)\nLe fotografie di avvenimenti e panorami italiani devono essere sempre esaminate dal punto di vista dell'effetto politico. Cos\u00ec se si tratta di folle, scartare le fotografie con spazi vuoti; se si tratta di nuove strade, zone monumentali, ecc., scartare quelle che non danno una buona impressione di ordine di attivit\u00e0, di traffico, ecc. (\u2026)\n11/7/33: \u00c8 stato ripreso il Popolo di Roma per aver pubblicato fotografie di donne nude in terza pagina, mentre nella prima pagina vi sono le fotografie col pontefice. L'on. Polverelli ha preso spunto da questa circolare per raccomandare nuovamente ai giornali di non pubblicare fotografie di donne nude perch\u00e9 costituiscono un elemento antidemografico.\n21/10/33: Il Corriere della Sera e il Mattino hanno pubblicato due disegni riproducenti il Duce. Uno \u00e8 piaciuto, l'altro no; vale quindi, anche per i disegni, la norma vigente per le fotografie e cio\u00e8 che debbono essere precedentemente presentate all'Ufficio stampa del Capo del Governo per avere l'autorizzazione alla pubblicazione.\n29/1/35: Il sottosegretario Ciano ha deplorato l'abitudine dei giornali di pubblicare fotografie, corrispondenze e titoli come questi freddo intenso a Roma, Napoli sotto la neve, La neve a Palermo. In questo modo si sviano le correnti turistiche del paese.\n1/3/35: \u00c8 stato deplorato Il Piccolo per avere pubblicato fotografie di donne in costume molto succinto, nel numero di ieri. Tali fotografie, ha detto il conte Ciano, sono antidemografiche.\n28/6/35: Vietato pubblicare le fotografie di Carnera a terra.\n11/7/35: Si fa assoluto divieto di pubblicare fotografie di carattere sentimentale e commovente di soldati in partenza, che salutano i loro cari.\n17/7/35: Il Messaggero \u00e8 stato sequestrato per una foto che si risolveva in propaganda pro Etiopia.\n7/12/35: Non pubblicare, nelle corrispondenze, notizie dei bombardamenti dei nostri aerei nell'Africa Orientale.\n4/1/36: Non pubblicare fotografie sul genere di quella pubblicata questa mattina dal Messaggero, che dimostrino intimit\u00e0 dei nostri soldati con abissini. (\u2026)\nSi dia l'impressione di benevolenza da parte dei nostri soldati verso gli indigeni ma non di cordialit\u00e0, di protezione ma non di affetto.\n26/8/36: Non pubblicare fotografie in cui il Duce \u00e8 riprodotto insieme ai frati, fotografie fatte oggi durante la visita al Santuario di Montevergine.\n5/6/36: Ricordiamo che Africa si scrive con una sola \"f\" e non con due. Addis Abeba deve essere scritta e pronunciata senza l'accento sull'ultima \"a\".\n18/6/36: Pubblicare un articolo consigliante un limitato consumo di carne durante l'estate.\n14/8/37: Il Duce ha fatto un viaggio in Sicilia. Vietato pubblicare le foto che lo ritraggono mentre danza.\n9/5/38: Non pubblicare la fotografia Luce sul saluto del Sovrano e del Duce alla stazione di Termini, pubblicata in prima pagina dal Giornale d'Italia.\n1/7/38: Tutti i giornali debbono riprendere le fotografie Luce pubblicate stamane dal \u00abPopolo di Roma\u00bb in prima pagina \u201cil Duce si prepara a salire sulla trebbiatrice\u201d. Si fa presente che un giornale \u00e8 stato sequestrato perch\u00e9 ha pubblicato fotografie del Duce alla manifestazione dell'Agro Pontino non autorizzate.\n18/7/38: Giornalisti e fotografi si astengano dall'avvicinare i duchi di Windsor.\n22/11/36: Ricordarsi che le fotografie del Duce non debbono essere pubblicate se non sono state autorizzate.\n26/12/36: Non interessarsi mai di nessuna cosa che riguardi Einstein.\n26/8/38: I giornali eseguano una costante revisione di tutte le fotografie di parate militari, passo romano, presentazione alle armi, sfilate giovanili e premilitari, pubblicando esclusivamente quelle dalle quali risultano allineamenti impeccabili.\n31/10/38: Si precisa che domani la prima pagina dei giornali deve essere impostata sulla rivista di Gaeta e sull'inaugurazione del Centro Prato Smeraldo. Dare molte fotografie e tenere presente che le parole pronunziate dal Duce a Prato Smeraldo non vanno pubblicate nel testo integrale, ma nel sunto che dar\u00e0 la \"Stefani\".\n3/11/38: La notizia dello scoprimento di una statua del Duce a Tripoli va data nella cronaca, senza alcun sottotitolo. Non definire monumento la nuova statua. Non pubblicare fotografie della suddetta statua.\n4/11/38: Entro domani o dopodomani pubblicare qualche bella fotografia di funzionari in uniforme. Non scrivere sotto le fotografie a quale Ministero appartengono.\n6/1/39: Nelle cronache delle partite di calcio e nei commenti sul Campionato non \"sfottere\" gli arbitri\n13/6/39: Ignorare la Francia. Non scrivere nulla su questo paese. Criticare invece sempre e comunque l'Inghilterra. Non prendere per buono nulla che ci venga da quel paese.\n13/7/39: Si riconferma la disposizione di non pubblicare foto di donne in costume da bagno.\n14/6/40: Usare la parola \"tedeschi\" e la parola \"germanici\" nella proporzione del 70 e del 30 per cento: cio\u00e8 dire pi\u00f9 spesso \"tedeschi\".\n7/12/40: Sensibilizzare con fotografie, interviste, ecc. i viaggi delle coppie prolifiche per essere ricevute a Roma dal Duce.\n18/6/41: Nessun trafiletto e tanto meno nessuna condanna contro le donne senza calze.\n26/5/43: Si rinnova ai giornali il divieto d'inserzione di pubblicit\u00e0 ebraica, anche se mortuaria.\n23/6/43: \u00abIl Messaggero\u00bb del 20 ha pubblicato un'inserzione tra i \"matrimoniali\" che suona cos\u00ec: \"Professore 29enne, distintissimo, occhi bellissimi, sentimentale, sposerebbe dotata carina, anche provinciale, disposta aiutarlo a consolidargli posizione\". Le espressioni \"occhi bellissimi\" ecc. sono eccessive e bisogna evitarle."}
{"id": "903884", "revid": "767487", "url": "https://it.wikipedia.org/wiki?curid=903884", "title": "\u0106", "text": "La lettera \u0106, minuscolo \u0107, viene utilizzato in alcune lingue slave (bosniaco, croato, polacco, serbo, macedone) per indicare il suono (consonante sorda alveolo-palatale affricata). \u00c8 formata dalla composizione di un accento acuto con la lettera C dell'alfabeto latino. \u00c8 posta in quinta posizione nell'alfabeto di queste lingue.\nIn cirillico viene scritta \u040b (alfabeto serbo), \u040c (alfabeto macedone), o con una combinazione di lettere che include un segno debole (ad esempio T\u044c o K\u044c in russo)."}
{"id": "903892", "revid": "125766160", "url": "https://it.wikipedia.org/wiki?curid=903892", "title": "\u00d6rebro Sportklubb", "text": "L'\u00d6rebro Sportklubb, meglio noto come \u00d6rebro SK o semplicemente \u00d6rebro, \u00e8 una societ\u00e0 calcistica svedese con sede nella citt\u00e0 di \u00d6rebro. Milita in Superettan, la seconda divisione del campionato svedese, a seguito della retrocessione occorsa al termine dell'Allsvenskan 2021.\nLa Behrn Arena, che ospita le partite interne, ha una capacit\u00e0 di 14.500 spettatori.\nStoria.\nIl club \u00e8 stato fondato presso il Kaf\u00e9 National il 28 ottobre 1908, quando un gruppo di 79 giovani si stacc\u00f2 dalla societ\u00e0 IFK \u00d6rebro a seguito di conflitti interni.\nNel 1909 la polisportiva vinse il suo primo torneo nel bandy, mentre la sezione relativa al calcio ha disputato il suo primo match nello stesso anno. Nel 1911 la squadra calcistica ha debuttato nella locale \"\u00d6rebro League\", vincendo il torneo nel 1913. Nel 1920 ci fu l'esordio nella coppa valida per il titolo nazionale.\nNel 1922 cambiarono le divise del club, passando da un completo interamente nero all'attuale completo composto da maglia bianca e pantaloncini neri. Nel corso degli anni '20, l'\u00d6rebro ha oscillato tra la Division 1 e la Division 3, mentre negli anni seguenti ci fu un'alternanza tra Division 2 e Division 3. Fritjof Olsson fu il primo giocatore dei bianconeri a vestire la maglia della Nazionale.\nLa prima promozione nella massima serie arriv\u00f2 nel 1946 dopo aver battuto il Surahammar ai playoff, ma la permanenza nella Allsvenskan dur\u00f2 solamente un anno. Stesso copione nel 1948, anno del 40\u00ba anniversario, anche in questo caso ci fu una retrocessione immediata. In occasione dei Mondiali 1958 organizzati proprio in Svezia, il difensore Orvar Bergmark vinse la medaglia d'argento, con il club relegato in seconda serie.\nNel 1960 il club ha venduto lo stadio Eyravallen (l'odierna Behrn Arena) al comune di \u00d6rebro, mentre la formazione bianconera \u00e8 stata protagonista di un nuovo ritorno in Allsvenskan. L'anno successivo arriv\u00f2 il miglior piazzamento storico dell'epoca, un 4\u00ba posto poi bissato anche nel 1967. Nel campionato 1969 il 2\u00ba posto sfum\u00f2 a causa di una sconfitta all'ultima giornata, cos\u00ec ci fu un quinto piazzamento. Nel 1970 la squadra ha rischiato concretamente la retrocessione, ma la vittoria nello scontro diretto fece scendere i campioni in carica dell'IFK G\u00f6teborg. Dopo 18 stagioni consecutive in Allsvenskan, l'\u00d6rebro \u00e8 retrocesso in Division 2 nel 1978.\nIn occasione dei campionati 1983 e 1984 la panchina fu affidata all'inglese Roy Hodgson, che lott\u00f2 per la promozione senza centrare l'obiettivo in entrambi i casi. Nel 1986 la squadra fu vicina a scendere in terza serie, salvata solo dalla vittoria dei rivali del V\u00e4ster\u00e5s SK contro l'Enk\u00f6pings SK.\nNel 1988 il tecnico Rolf Zetterlund port\u00f2 Sven Dahlkvist in bianconero, giocatore destinato ad una lunga parentesi all'\u00d6rebro come giocatore prima e come allenatore poi. In quell'anno si realizz\u00f2 il ritorno nella massima serie e, allo stesso tempo, l'\u00d6rebro SK Fotboll divenne indipendente dalla polisportiva \u00d6rebro SK incentrandosi esclusivamente sul calcio. Tornata quindi in Allsvenskan, la squadra raggiunse subito le semifinali scudetto per due volte consecutive.\nNel 1991 venne varata una riforma dei campionati, e la squadra perse lo scudetto durante il M\u00e4sterskapsserien, girone che vedeva in corsa le prime 6 classificate. Fu l'anno del debutto del polacco Miros\u0142aw Kubisztal (che ispir\u00f2 i tifosi bianconeri a chiamare Kubanerna un loro gruppo ancora oggi attivo), ma anche dell'esordio in Coppa UEFA, concluso con l'immediata eliminazione da parte dell'Ajax ai trentaduesimi di finale. Nel 1993 per rimanere in Allsvenskan si rese necessario un doppio confronto contro il Vasalund, 2\u00ba classificato della seconda serie, dal quale l'\u00d6rebro usc\u00ec indenne per la regola dei gol in trasferta dopo un duplice pareggio. L'anno seguente, il 1994, fu positivo e la squadra lott\u00f2 fino all'ultima giornata per vincere lo scudetto.\nLa squadra rimase in Allsvenskan fino al campionato 2004 compreso, ma nonostante l'8\u00ba posto dovette scendere in Superettan a causa di problemi economici. Al termine della stagione 2006 ci fu una nuova promozione, che riport\u00f2 il club nella massima serie. Una retrocessione arriv\u00f2 anche nel 2012, quando i bianconeri chiusero al penultimo posto, ma poi centrarono la risalita gi\u00e0 l'anno successivo al primo tentativo. La nuova parentesi in Allsvenskan dur\u00f2 otto anni, fintanto che la stagione 2021 si concluse con una retrocessione.\nOrganico.\nRosa.\n\"Aggiornata al 18 febbraio 2022.\"\n\u00d6rebro SK Ungdom.\nNel 1988 venne fondato un altro club, l'\u00d6rebro SK Ungdom, che formalmente \u00e8 un'entit\u00e0 separata rispetto alla prima squadra, ma che di fatto vi lavora in stretta collaborazione. \u00c8 la squadra di sviluppo (militante nelle serie minori del calcio senior svedese) in cui vengono spesso reindirizzati alcuni giovani giocatori che potrebbero entrare a far parte dell'\u00d6rebro SK. A partire dalla fine della stagione 2013, conclusa all'ultimo posto in Division 4, la squadra cess\u00f2 le proprie partecipazioni a campionati senior, continuando a operare solo a livello giovanile."}
{"id": "903896", "revid": "125668591", "url": "https://it.wikipedia.org/wiki?curid=903896", "title": "Il petomane", "text": "Il petomane \u00e8 un film commedia del 1983, diretto dal regista Pasquale Festa Campanile e basato sulla vita del fantasista francese Joseph Pujol, meglio conosciuto come \"Il petomane\".\nTrama.\nAgli inizi del Novecento, in piena Belle \u00c9poque, Joseph Pujol \u00e8 il \"\"Paganini del peto\". Attraverso dell'aria che egli riesce ad inspirare e far fuoriuscire dal retto - dunque non di origine interna e graveolente - \u00e8 in grado di suonare qualsiasi melodia, imitare qualunque rumore e riprodurre marce, ballate e ogni tipo di musica. Insieme ai suoi quattro figli forma una particolare banda che si esibisce ogni sera al \"Moulin rouge\" con straordinario successo di pubblico.\nPujol, che prima del suo incontro con i cabaret faceva il panettiere, ritiene di essere un artista, ma il figlio Michel gli comunica che egli \u00e8, a suo dire, soltanto \"uno scorreggione\"\": infuriato, il padre lo caccia dal gruppo e inizia le audizioni per trovare un nuovo violoncellista. Ai provini si presenta Catherine, donna raffinata ed elegante alla quale il petomane non vuole comunicare la sua vera \"arte\": finge di chiamarsi Joseph Edison e al posto di farla entrare nel suo complesso le assegna un altro incarico.\nNel frattempo per\u00f2 alcuni artisti invidiosi fanno circolare la voce che le esibizioni di Pujol siano un oltraggio al buoncostume: all'entrata del Moulin Rouge il petomane viene aggredito, sculacciato e marchiato sul fondoschiena con un carbone ardente. Impaurito, decide di trasferirsi con Catherine a Capri e l\u00ec le confessa il suo amore, che viene ricambiato.\nMentre si trova a Capri, Pujol viene a sapere che a Parigi si \u00e8 aperto un processo nei suoi confronti per oltraggio al comune senso del pudore e che il suo caso \u00e8 arrivato addirittura in Parlamento, dove i deputati di sinistra protestano per il trattamento subito dal petomane e chiedono le dimissioni del Ministro dell'Interno. Il processo si conclude con la completa assoluzione di Pujol che per\u00f2 torna a Capri da Catherine, ancora ignara di tutto.\nUn giorno Pujol si reca a Parigi incuriosito dallo spettacolo di una signora che si fa chiamare \"\"Madame Petomane\": arrivato sul teatro, Pujol scopre che i peti effettuati dalla donna sono frutto del rumore di alcune trombette, dimostrando quindi di essere lui l'unico petomane. Stavolta per\u00f2 Catherine lo ha seguito, pertanto viene a scoprire la verit\u00e0: convinto di aver suscitato disprezzo in lei, Pujol scappa via.\nSei mesi dopo si vede Pujol esibirsi ubriaco in una stamberga di Le Havre, dove per quattro soldi si fa prendere in giro da tutti. Catherine lo incontra per caso, dichiara il suo amore per lui e lo convince a tornare a Parigi per esibirsi con il suo vecchio gruppo (compreso Michel, con cui nel frattempo si era rappacificato). Il successo \u00e8 talmente grande che Pujol, ormai proprietario di un teatro, viene invitato a esibirsi pure all'Eliseo. Esilarante la scena degli inni nazionali di Francia, Germania e Gran Bretagna \"interpretati\" dall'ineffabile artista per l'alternanza di divertimento (quando a essere \"suonato\" \u00e8 l'inno altrui) e indignazione (quando tocca al proprio) degli ambasciatori e rappresentanti politici presenti. Su queste \"note\"\", si introduce la Grande Guerra, insinuando che ad avervi contribuito in non poca parte sia stata la piccola esibizione di Pujol."}
{"id": "903898", "revid": "484362", "url": "https://it.wikipedia.org/wiki?curid=903898", "title": "Zolotono\u0161a", "text": "Zolotono\u0161a () \u00e8 una citt\u00e0 sita nell'oblast' di \u010cerkasy, Ucraina centrale. \u00c8 situata lungo le rive del fiume Zolotono\u0161ka, affluente del Dnepr, ed \u00e8 centro amministrativo dell'omonimo distretto. La citt\u00e0 dista 30\u00a0km dalla capitale dell'oblast' cui fa riferimento, \u010cerkasy, ed \u00e8 posta lungo la rete ferroviaria Bachma\u010d-Odessa e le reti autostradali Kiev-Kremen\u010duk e \u010cerkasy-\u0160ramkivka.\nStoria.\nLa prima menzione di Zolotono\u0161a nella documentazione storica \u00e8 datata 1576. Dal 1635, fu esteso alla citt\u00e0 il Diritto di Magdeburgo. Dopo aver fatto parte dal 1793 dell'Impero russo, dopo la guerra civile russa divent\u00f2 parte dell'Unione Sovietica e dal 1991 della Repubblica d'Ucraina.\nMonumenti e architetture.\nTra i monumenti pi\u00f9 famosi della citt\u00e0 si possono ricordare:"}
{"id": "903899", "revid": "111803807", "url": "https://it.wikipedia.org/wiki?curid=903899", "title": "Taverna del Gufo", "text": "La Taverna del Gufo era una vecchia osteria che fungeva da luogo di passaggio e di ristoro per i pellegrini lungo il Medioevo e che costitu\u00ec, lungo l'XI secolo, uno dei nuclei della futura citt\u00e0 di Foggia.\nStoria.\nLa leggenda vuole che, il 13 agosto 1073, alcuni pastori rinvennero in un acquitrino della pianura foggiana un quadro raffigurante la Madonna Assunta. L'effigie fu trasportata alla taverna e l\u00ec lasciata perch\u00e9 fosse preservata. Il ritrovamento attir\u00f2 la curiosit\u00e0 di molti devoti nei confronti della \"Madonna dei sette veli\" (poich\u00e9 il quadro si disse fosse stato rinvenuto avvolto in sette veli). In particolare, fu forte l'immigrazione da parte dei cittadini della vicina Arpi, definitivamente caduta in disgrazia durante il periodo normanno. La Taverna e il vicino Santuario dedicato all'effigie ritrovata furono i due luoghi attorno ai quali fu poi costituita, lungo il basso Medioevo, la citt\u00e0 di Foggia."}
{"id": "903900", "revid": "6923", "url": "https://it.wikipedia.org/wiki?curid=903900", "title": "Raffreddamento ad acqua", "text": ""}
{"id": "903901", "revid": "767487", "url": "https://it.wikipedia.org/wiki?curid=903901", "title": "Adulterio all'italiana", "text": "Adulterio all'italiana \u00e8 un film del 1966, diretto dal regista Pasquale Festa Campanile.\nTrama.\nMarta, dopo aver scoperto l'infedelt\u00e0 del marito con Gloria, la migliore amica di Marta stessa, promette di rendergli la pariglia comportandosi allo stesso modo.\nPur di scongiurare una pi\u00f9 grave crisi matrimoniale, Franco decide di accettare l'insolito compromesso, ma si rivela subito del tutto incapace di restare in attesa e, pazzo di gelosia, decide di agire, trascinando con s\u00e9 Roberto, il suo migliore amico e collega, che in realt\u00e0 \u00e8 da sempre innamorato di Marta. Quest'ultima finge di intrattenere una storia d'amore e dissemina la casa di \"indizi compromettenti\" col dichiarato scopo di far ammattire il consorte che, dopo aver reiteratamente fatto la figura dell'investigatore imbranato, ingaggia un incapace adultero. Franco si sente carico di sensi di colpa per un omicidio, che in realt\u00e0 non compie, rischia un'operazione per una ulcera e viene sottoposto a una lavanda gastrica per un finto avvelenamento. Dopo varie vicissitudini, Franco, punito e pentito, ottiene il perdono della fedele Marta.\nLuoghi del film.\nSia la villa di Franco e Marta sia l'ufficio di Franco si trovano nel quartiere romano dell'Eur.\nCritica.\nClaudio G. Fava nel Corriere Mercantile del 7 aprile 1966 \"Festa Campanile, ha cercato qui di districarsi dalla strada senza uscita in cui si era andato gettando da qualche anno, ed ha trovato maggior rispondenza nella Spaak che in Manfredi, nonostante l'attore romano sia un attore comico di un certo maggior talento e di pi\u00f9 saporosa apprezzabile vena. Ma pur sempre confinato all'interno di una tipologia romanesca e piccolo borghese, mentre la Spaak, con la sua aguzza indifferenza e la sua disponibile scioltezza di atteggiamenti e di espressioni, non pi\u00f9 francese e non ancora italiana, meglio si presta alla genericit\u00e0 senza frontiere del copione e della stesura. La sontuosit\u00e0 professionale della buccia figurativa del racconto \u00e8 fuori di discussione. Sotto la buccia c'\u00e8 pochino, seppure qua e l\u00e0 si trovi qualche unghiatina meno esigua..\""}
{"id": "903902", "revid": "253269", "url": "https://it.wikipedia.org/wiki?curid=903902", "title": "Henri Serre", "text": "Pur avendo lavorato molto come attore teatrale, \u00e8 noto soprattutto per avere interpretato il ruolo di Jim nel film \"Jules e Jim\" di Fran\u00e7ois Truffaut."}
{"id": "903903", "revid": "132266", "url": "https://it.wikipedia.org/wiki?curid=903903", "title": "Rugantino (film 1973)", "text": ""}
{"id": "903907", "revid": "599013", "url": "https://it.wikipedia.org/wiki?curid=903907", "title": "Gestione di affare altrui", "text": "La gestione di affare altrui, in lingua latina \"negotiorum gestio\", \u00e8 un instituto giuridico di diritto privato.\nStoria.\nIl quasi contratto della gestione di affare altrui era gi\u00e0 conosciuto dai giuristi romani.\nDisciplina normativa.\nUnione Europea.\nNegli stati dell'Unione europea \u00e8 in vigore il \"Regolamento (CE) n. 864/2007 del Parlamento europeo e del Consiglio, dell'11 luglio 2007, sulla legge applicabile alle obbligazioni extracontrattuali\", (noto in Italia anche con il nome \"Roma II\"), recante norme in materia di legge applicabile alle obbligazioni extracontrattuali.\nPer individuare la legge applicabile alla gestione di affare altrui che presenti caratteri di trans-nazionalit\u00e0 il regolamento prevede che qualora un'obbligazione extracontrattuale che deriva da una gestione d'affari altrui si ricolleghi ad una relazione esistente tra le parti, come quella derivante da un contratto o da un fatto illecito, che presenti uno stretto collegamento con tale obbligazione extracontrattuale, la legge applicabile \u00e8 quella che disciplina tale relazione.\nQuando la legge applicabile non pu\u00f2 essere determinata in base al precedente criterio e le parti hanno la loro residenza abituale nel medesimo paese nel momento in cui si verifica il fatto che determina il danno, si applica la legge di tale paese.\nQuando la legge applicabile non pu\u00f2 essere determinata in base ai due criteri precedenti, si applica la legge del paese in cui si \u00e8 svolta la gestione d'affari.\nSe dal complesso delle circostanze del caso risulta che l'obbligazione extracontrattuale che deriva da una gestione d'affari altrui presenta collegamenti manifestamente pi\u00f9 stretti con un paese diverso da quello di cui ai tre criteri precedenti, si applica la legge di quest'altro paese.\nItalia.\nLa gestione di affari altrui \u00e8 una fonte dell'obbligazione nascente dalla legge che trova il suo fondamento negli articoli 2028 e seguenti del codice civile italiano.\nL'obbligazione nasce allorch\u00e9 un soggetto, detto gestore, svolga un'attivit\u00e0 nell'interesse di un'altra persona del tutto spontaneamente, senza cio\u00e8 averne avuto un precedente incarico da questi. Da questa attivit\u00e0 sorgono, secondo il diritto, obblighi sia a carico del gestore, sia a carico del soggetto nei cui confronti l'attivit\u00e0 \u00e8 posta in essere: quanto al primo, egli sar\u00e0 obbligato a portare a termine l'azione intrapresa fin quando l'interessato non sia in grado di provvedervi da s\u00e9. Quanto al secondo, dovr\u00e0 rimborsare al gestore le spese effettuate.\nNel processo civile, l'istituto della gestione di affare altrui \u00e8 considerato inammissibile dalla dottrina prevalente, in quanto la tutela degli interessi in sede processuale \u00e8 riservata al soggetto (attore) che si ritiene danneggiato."}
{"id": "903910", "revid": "1318658", "url": "https://it.wikipedia.org/wiki?curid=903910", "title": "Ariel Atom", "text": "La Ariel Atom \u00e8 un'automobile ad alte prestazioni costruita dalla britannica Ariel Motor Company a partire dal 1999. Da allora si sono succedute quattro generazioni e diverse varianti del modello base.\nIl contesto.\nLa particolarit\u00e0 di questa vettura \u00e8 l'assenza di carrozzeria: niente porte, finestrini, tetto e parti di un'automobile normale, quindi \u00e8 una \"barchetta\" senza lamiere di copertura.\nOgni esemplare \u00e8 assemblato da una singola persona che la firma una volta completata e giudicata idonea. \nLa vettura ha diverse motorizzazioni, secondo il modello. La potenza e un peso irrisorio permettono alla Atom di avere un rapporto peso/potenza assai basso.\nIl veicolo accelera da 0 a in 2,7 secondi e raggiungere i 240\u00a0km/h.\nAriel Atom 1.\nLa prima versione usc\u00ec nel 1999, con un motore Rover Serie K di 1.8 L che in configurazione base dava 120\u00a0CV, ma \u00e8 disponibile anche con potenze di 140, 165 e 190\u00a0CV. Il cambio \u00e8 manuale a 5 velocit\u00e0.\nAriel Atom 2.\nNel 2003 la Atom fu aggiornata. La modifica principale riguardava il motore, un Honda K20A da 2.0 L derivato dalla Civic, in due varianti: 160 o 220\u00a0CV. Anche la trasmissione era Honda, a 6 rapporti. L'anno seguente debutt\u00f2 la Atom Supercharged con compressore volumetrico \"Jackson Racing\" da 275\u00a0CV. Ulteriori evoluzioni nel 2005 incrementarono delle prestazioni: l'aspirata arrivava a 245\u00a0CV e la Supercharged a 300\u00a0CV.\nPer il mercato nordamericano fu prodotta una versione assemblata dall'azienda \"Brammo\" (in Oregon) su licenza Ariel. Questi modelli avevano motori General Motors da 2.0 L di derivazione Chevrolet Cobalt SS Supercharged, con potenze variabili da 205 a 300\u00a0CV, e cambio manuale a 5 rapporti.\nAriel Atom 3.\nLa terza generazione, del 2007, aveva il telaio riprogettato e un nuovo motore Honda K20Z con relativa trasmissione, della Civic Type R. La potenza rimase 245\u00a0CV per l'aspirata e 300\u00a0CV per la Supercharged.\nDopo la chiusura con Brammo, dal 2008 le Ariel nordamericane furono assemblate da \"TMI Autotech\" in Virginia, dotate di meccaniche europee. Nel 2014 fu presentata la Atom 3S, con motore Honda K24Z da 2.4 L turbocompresso da 365\u00a0CV. Nel 2018 usc\u00ec la Atom 3RS con propulsore elaborato fino a 425\u00a0CV.\nAriel Atom 3.5.\nNel 2012 fu introdotta la versione 3.5 della Atom \"europea\". Sospensioni e telaio furono irrigiditi per migliorare la maneggevolezza, mentre rimasero disponibili gli Honda K20Z dalle potenze di 245\u00a0CV (aspirato) e 310\u00a0CV (supercharged). Questa versione aveva una nuova strumentazione digitale, nuovi gruppi ottici a LED e diverse modifiche alla carrozzeria.\nNel 2014 esord\u00ec la Atom 3.5R, con motore da 350\u00a0CV, cambio sequenziale Sadev e peso ridotto a 550\u00a0kg.\nAriel Atom 4.\nPresentata nel 2018, la quarta generazione aveva numerose migliorie a telaio e aerodinamica, ma il cambiamento maggiore riguard\u00f2 il motore, un Honda K20C 2.0 litri turbocompresso a iniezione diretta da 320\u00a0CV.\nVersioni speciali.\nAriel Atom 500.\nNel febbraio 2008 fu annunciata l'estrema Atom 500. Motore V8 da 3 litri, formato da due motori 4 cilindri della moto Suzuki Hayabusa, montati sullo stesso basamento; il limitatore di giri \u00e8 a 10300\u00a0rpm. Il propulsore dava 500\u00a0CV. Il peso di , arrivava ad un rapporto peso/potenza di 1,1\u00a0kg per cavallo. Le prestazioni? Da 0 a 100\u00a0km/h in 2,3 secondi, velocit\u00e0 massima 320\u00a0km/h. Sulla pista di Top Gear, l'auto ha segnato 1.15,1. Solo 25 esemplari prodotti.\nAriel Atom Mugen.\nNel 2011, per commemorare i dieci anni di produzione della vettura, la Ariel realizz\u00f2 una versione speciale della Atom in collaborazione con la Mugen Honda. Costruita in dieci esemplari, la vettura era dotata di una livrea speciale e di un propulsore Honda K20Z Type R da 270\u00a0CV con di coppia, accelerazione da 0 a 100\u00a0km/h in 2,9 secondi, velocit\u00e0 massima di 241\u00a0km/h.L'impianto frenante era a quattro freni a disco ventilati Alcon, gomme Yokohama AO48. Le informazioni per la gestione erano visualizzate su schermo LCD incassato nel cruscotto in fibra di carbonio.\nImpiego in polizia.\nNel 2014 la polizia della contea britannica del Somerset ha ricevuto una Ariel Atom denominata PL1. Adottata per gli inseguimenti ad alta velocit\u00e0, la vettura presentava le dotazioni specifiche di una volante della polizia, ma la meccanica di base rimaneva invariata."}
{"id": "903911", "revid": "767487", "url": "https://it.wikipedia.org/wiki?curid=903911", "title": "La calandria (film 1972)", "text": "La calandria \u00e8 un film del 1972 diretto da Pasquale Festa Campanile, basato sulla cinquecentesca commedia omonima in cinque atti del cardinale Bernardo Dovizi da Bibbiena.\nTrama.\nIl virile e superdotato Lidio viene scoperto dal duca Ferruccio nella camera di sua moglie Lucrezia, e messo alla gogna. Durante la punizione scommette con lo stesso duca di riuscire a sedurre Fulvia, la giovane sposa dell'anziano benestante Calandro, nel tempo di un mese, al costo dei suoi genitali. \u00c8 esiliato nel contempo dalla citt\u00e0 proprio per trenta giorni, per cui si traveste da dama di corte e riesce a entrare nella casa di Calandro, venendo assunto per insegnare a Fulvia l'arte di sedurre il vecchio marito, impotente, e poter cos\u00ec procreare. Riesce a portare a letto la sposa e anche la domestica. Calandro, per\u00f2, s'innamora della finta dama di compagnia e fa di tutto per sedurla. Per ingannare il vecchio e non essere cacciato di casa, Lidio decide di stare al gioco, fingendo di amare Calandro. Quest'ultimo, travestitosi da donna e con la convinzione di risultare invisibile grazie all'aiuto dell'alchimista Ruffo, incontra Lidio di nascosto. Fulvia fa finta di scoprire la relazione segreta di suo marito e improvvisa una scenata nella quale Calandro viene malmenato dai due. Nella fuga, Calandro viene assalito da due ubriachi che lo seviziano; Lidio e il corrotto alchimista gli fanno credere di essere rimasto incinto. Lidio viene per\u00f2 imprigionato da Ferruccio dopo un brutale scherzo e appeso per i testicoli in punta di piedi; sfinito, Lidio cede alla fatica e viene castrato; infine, \u00e8 costretto a esibirsi nell'unica cosa che gli riesce bene: cantare nel coro di voci bianche della chiesa.\nProduzione.\nLuoghi delle riprese.\nGli esterni vennero girati in provincia di Siena: molte scene nella centrale Piazza Pio II di Pienza, mentre il palazzo abitato da Calandro \u00e8 l'adiacente Casa dei Canonici; il luogo in cui abita Ruffo \u00e8 la fortezza di Montalcino del XIV secolo.\nCensura.\nI tagli effettuati per volere della commissione di revisione riguardarono:\nIl film ottenne il nulla-osta alla proiezione col divieto di visione ai minori di 14 anni. Tale limitazione \u00e8 stata rimossa nel 2009; durante questa revisione sono stati eliminati 38 secondi in cui venivano utilizzati degli animali.\nDistribuzione.\nVenne distribuito nei cinema italiani nel dicembre del 1972."}
{"id": "903912", "revid": "1345932", "url": "https://it.wikipedia.org/wiki?curid=903912", "title": "Notazione di Schl\u00e4fli", "text": "In geometria multidimensionale si dice notazione di Schl\u00e4fli o simbolo di Schl\u00e4fli una notazione che si associa a un politopo regolare per presentarne concisamente le propriet\u00e0 pi\u00f9 importanti.\nIl termine prende il nome da Ludwig Schl\u00e4fli, matematico svizzero che diede importanti contributi alla geometria multidimensionale e all'analisi.\nQuesta notazione si attribuisce anche ad altre configurazioni geometriche con caratteristiche simili a quelle dei politopi.\nPoligoni regolari (2 dimensioni).\nLa notazione di Schl\u00e4fli per il poligono regolare con \"n\" lati \u00e8 {\"n\"}. Ad esempio al pentagono regolare \u00e8 attribuita la notazione {5}.\nVedi anche poligono regolare (convesso) e poligono stellato (non convesso). Ad esempio {5/2} \u00e8 la notazione del pentagramma.\nPoliedri regolari (3 dimensioni).\nLa notazione di Schl\u00e4fli di un poliedro regolare ha la forma {\"p\",\"q\"} e segnala che le sue facce sono \"p\"-agoni e in ogni suo vertice incidono \"q\" facce (ossia ogni figura al vertice \u00e8 un \"q\"-agono).\nAd esempio {5,3} individua il dodecaedro regolare, in quanto caratterizzato da facce pentagonali e vertici di valenza 3.\nVedi anche solido platonico e i 4 poliedri di Keplero-Poinsot non convessi.\nNotazioni di Schl\u00e4fli che seguono criteri simili si possono associare anche alle tassellazioni regolari della geometria euclidea e a quelle della geometria iperbolica.\nAd esempio la tassellazione esagonale \u00e8 caratterizzata da {6,3}.\nPolicori regolari (4 dimensioni).\nLa notazione di Schl\u00e4fli per un policoro regolare ha la forma {\"p\",\"q\",\"r\"}; questo dice che esso presenta facce poligonali regolari caratterizzate da \"p\" lati {\"p\"}, celle {\"p\",\"q\"}, figure poliedrali di vertice {\"q\",\"r\"}, e figure di spigolo poligonali regolari {\"r\"}.\nPi\u00f9 dettagliatamente vedi i 6 4-politopi convessi regolari e i 10 policori non convessi.\nAd esempio la 120-cella \u00e8 rappresentata dalla notazione {5,3,3}: questo politopo \u00e8 costituito da celle {5,3} che sono dodecaedri e presenta 3 celle che incidono in ciascuno degli spigoli.\nEsiste anche una tassellazione regolare dello spazio euclideo tridimensionale: la tassellazione cubica, la quale ha come notazione di Schl\u00e4fli {4,3,4}: infatti presenta celle cubiche e in ogni spigolo incidono 4 cubi.\nEsistono anche 4 tassellazioni regolari iperboliche, tra le quali quella caratterizzata da {5,3,4}, la piccola tassellazione iperbolica dodecaedrale, che riempie lo spazio di celle a forma di dodecaedro."}
{"id": "903914", "revid": "729019", "url": "https://it.wikipedia.org/wiki?curid=903914", "title": "Stazione di Torino Stura", "text": "La stazione di Torino Stura \u00e8 una stazione ferroviaria attraversata dalla ferrovia Torino-Milano storica. La stazione prende il nome dal vicino fiume Stura di Lanzo, che la ferrovia ha appena passato con un viadotto.\n\u00c8 situata nella zona Nord, fra il quartiere Falchera e l'ex zona industriale Abbadia di Stura, a servizio del vicino abitato di San Mauro Torinese.\nCirca un chilometro dopo la stazione (direzione Milano), c'\u00e8 il bivio Stura, punto di interconnessione fra la linea ferroviaria Torino-Milano ad alta velocit\u00e0 e la linea ferrovia storica Torino-Milano.\nStoria.\nIl fabbricato viaggiatori originario fu inaugurato nel 1926 assieme alla zona industriale di Abbadia di Stura. La stazione Stura rispondeva alle esigenze della SNIA Viscosa, che negli anni 1920 aveva aperto un grande stabilimento in questa borgata e necessitava di uno scalo ferroviario a cui potersi raccordare per gestire le merci in entrata e in uscita. Fin da principio l'impianto offriva servizio viaggiatori, contando nel 1930 nove treni viaggiatori che vi effettuavano fermata.\nSopravvissuta alla chiusura della SNIA Viscosa e alla graduale deindustrializzazione dell'area circostante con abbandono dei raccordi merci per la Michelin e la IVECO, la stazione Stura ha vissuto una rinascita recente, contestualmente alla realizzazione della ferrovia interrata, quando l'intera struttura \u00e8 stata completamente rivista e potenziata.\nStrutture e impianti.\nIn seguito al suo rifacimento, il nuovo scalo \u00e8 dotato di 9 binari (originariamente erano solo 3).\nIl fabbricato viaggiatori, ricostruito e ampliato, ha accesso da un piazzale interno dalla Strada Vicinale dell'Abbadia di Stura e un ulteriore accesso si trova sulla parte posteriore dell'impianto da via Toce (lato quartiere Falchera).\nI binari di corsa della linea AV Torino-Milano sono il 4 e 5 (4 per Torino, 5 per Milano), serviti da banchine laterali; i binari di corsa della linea normale Torino-Milano sono il 7 e 8 (7 per Torino, 8 per Milano), serviti da banchina ad isola in comune.\nAnche tutti gli altri binari su percorso deviato sono dotati di banchina; singolarmente il binario 1 \u00e8 dotato di banchina laterale su ambo i lati.\nI binari dall'1 al 3 raramente ricevono convogli dalla linea normale (bin. 7 e 8), a causa degli interposti binari di corsa AV (4 e 5) che risulta problematico attraversare senza crearvi rallentamenti.\nMovimento.\nLa stazione \u00e8 servita dai treni del SFM, linee 1, 2, 4, 6, 7 per Chieri, per Alba/Bra, per Asti e per Savigliano/Fossano, e da alcuni treni regionali.I treni AV e quelli normali a lunga percorrenza effettuano solo il transito, senza fermata.\nServizi.\nLe banchine dal sottopasso est sono accessibili ai portatori di disabilit\u00e0 grazie a degli ascensori.\nLa stazione dispone di:\nInterscambi.\nAdiacente alla stazione \u00e8 possibile l'interscambio con la linea 4 del tram (fermata sotterranea) e le linee della rete urbana di bus, 20, 46N, 50, 51, SE1, SE2 ed inoltre con alcune linee interurbane collegate con la citt\u00e0 metropolitana."}
{"id": "903915", "revid": "48597662", "url": "https://it.wikipedia.org/wiki?curid=903915", "title": "Simbolo di Schl\u00e4fli", "text": ""}
{"id": "903917", "revid": "767487", "url": "https://it.wikipedia.org/wiki?curid=903917", "title": "Autostop rosso sangue", "text": "Autostop rosso sangue \u00e8 un film italiano del 1977 diretto da Pasquale Festa Campanile.\nTrama.\nWalter ed Eve Mancini, una coppia in crisi, viaggiano per la California su un \"camper\". Danno un passaggio ad Adam, un autostoppista che si rivela per\u00f2 un pericoloso rapinatore. Il viaggio prosegue con una tensione crescente, fino a un finale inatteso e scioccante.\nProduzione.\n\u00c8 un film anomalo nella carriera di Festa Campanile, considerato uno dei maestri della commedia all'italiana; questo \u00e8 infatti un thriller on the road, molto violento e sadico.\nAmbientato in California, \u00e8 stato girato interamente in Abruzzo, pi\u00f9 precisamente sul Gran Sasso tra l'altopiano di Campo Imperatore nel versante aquilano e il comune di Crognaleto sul versante teramani.\nCensura.\nAll'estero fu tagliato nella scena dello stupro e del cinico finale. Il film, per i mercati esteri, infatti si chiude con l'incidente automobilistico."}
{"id": "903919", "revid": "1214201", "url": "https://it.wikipedia.org/wiki?curid=903919", "title": "Halmstads Bollklubb", "text": "LHalmstads Bollklubb, meglio noto come Halmstads BK o semplicemente Halmstad, \u00e8 una societ\u00e0 calcistica svedese con sede nella citt\u00e0 di Halmstad. Milita in Superettan, la seconda divisione del campionato svedese, a seguito della retrocessione occorsa al termine dell'Allsvenskan 2021.\nVanta in bacheca 4 campionati svedesi, una Coppa di Svezia e 3 Coppe Internazionali Piano Rappan, nonostante le scarse risorse economiche per un club relativamente piccolo.\nStoria.\nLa data ufficiale di fondazione della societ\u00e0 viene considerata il 6 marzo 1914, giorno in cui avvenne l'iscrizione alla federazione svedese delle associazioni sportive. L'anno successivo il club gioc\u00f2 la sua prima competizione prendendo parte alla \"Pokalserien\", un torneo locale disputato contro l'IS Halmia e l'IFK Halmstad, concluso all'ultimo posto. Il 1920 fu l'anno della prima vittoria del campionato distrettuale, vinto poi anche l'anno successivo. A seguito del primo posto nella \"Hallandsserien\" del 1922-1923, l'Halmstads BK fu promosso in \"Sydsvenskan\". Nel 1925-1926 arriv\u00f2 l'oppurtunit\u00e0 di salire per la prima volta in Allsvenskan, ma negli spareggi l'Elfsborg ebbe la meglio per 2-1 dopo tre partite. Un nuovo spareggio ci fu al termine della stagione 1932-1933, culminato questa volta con la promozione a seguito della doppia vittoria contro il Kroksl\u00e4tts FF. \nLa prima annata della squadra nella massima serie venne chiusa con un quarto posto finale in classifica. L'anno successivo il club non ottenne gli stessi risultati dell'anno precedente, classificandosi al nono posto. Il penultimo posto nell'Allsvenskan 1935-1936 ebbe come conseguenza la retrocessione. La parentesi nella seconda serie dur\u00f2 6 anni, segu\u00ec poi un periodo di promozioni (1941-1942, 1946-1947, 1953\u20131954) e retrocessioni (1945-1946, 1947-1948, 1959) risultati che portarono il club a oscillare talvolta tra l'Allsvenskan e l'allora Division II.\nA seguito della retrocessione patita al termine dell'Allsvenskan 1959, tuttavia, la squadra rest\u00f2 per 6 anni in seconda serie per poi scendere ulteriormente di categoria, arretrando in Division III per la prima volta da quando furono introdotti i campionati nazionali. Ci vollero tre anni prima di riconquistare la Division II.\nIl campionato 1971 vide l'Halmstad ritrovare la promozione per l'Allsvenskan dell'anno successivo, ma la parentesi nel massimo torneo fu breve poich\u00e9 l'Allsvenskan 1972 fu chiusa all'ultimo posto con soli 14 gol segnati in 22 partite. Tuttavia, anche il ritorno in seconda serie fu altrettanto breve, poich\u00e9 dopo un solo anno fu ancora promozione. Nel 1974 inizi\u00f2 un periodo ultradecennale di ininterrotta permanenza nella massima serie. L'Halmstad riusc\u00ec a salvarsi sia nel 1974 con un quartultimo posto, che nel 1975 con un terzultimo posto.\nIl 1976 fu un anno storico per il club: sotto la guida del nuovo tecnico inglese Roy Hodgson, l'Halmstad \u2013 che l'anno prima si era salvato solo per differenza reti \u2013 conquist\u00f2 il suo primo titolo nazionale con il primo posto nell'Allsvenskan di quell'anno, con Rutger Backe che divenne anche capocannoniere con 21 reti. Il debutto in Coppa dei Campioni e allo stesso tempo in campo europeo avvenne nel settembre 1977, con una sconfitta per 2-0 sul campo della Dinamo Dresda e un'ininfluente vittoria per 2-1 tra le mura amiche che fece concludere al primo turno la prima avventura continentale. Nel 1979 arriv\u00f2 il secondo titolo nazionale nella storia del club, sempre con Hodgson in panchina. Nella successiva Coppa dei Campioni furono invece i danesi dell'Esbjerg ad avere la meglio al primo turno.\nDopo una serie di posizioni intermedie, la squadra lasci\u00f2 l'Allsvenskan al termine della stagione 1987, retrocedendo. Gi\u00e0 l'anno seguente, la formazione del nuovo allenatore Stuart Baxter ritorn\u00f2 nella massima serie. Un'altra retrocessione giunse dopo gli spareggi salvezza dell'Allsvenskan 1991, ma anche in questo caso fu seguita da un'immediata risalita.\nIl 25 maggio 1995, sul campo neutro di G\u00f6teborg, l'Halmstad batt\u00e9 3-1 l'AIK e vinse la sua prima Coppa di Svezia. Questo trofeo diede al club la possibilit\u00e0 di partecipare alla Coppa delle Coppe 1995-1996: dopo aver eliminato ai sedicesimi la Lokomotiv Sofia, agli ottavi la squadra riusc\u00ec addirittura a rifilare un 3-0 al favorito Parma nella gara di andata in Svezia, prima di soccombere per 4-0 nella sfida di ritorno allo Stadio Tardini. Nel 1997 l'Halmstad \u2013 allenato dal tecnico Tom Prahl \u2013 celebr\u00f2 il suo terzo titolo nazionale, ottenuto anche grazie ai 14 gol del capocannoniere Mats Lilienberg, in una squadra che ancora annoverava in rosa la futura stella dell'Arsenal Fredrik Ljungberg. La permanenza nella Champions League 1998-1999 si chiuse gi\u00e0 dopo il primo turno, per mano dei bulgari del Litex Love\u010d.\nIl quarto e, ad oggi, ultimo titolo nazionale fu vinto dal club in occasione dell'Allsvenskan 2000, vinta con 6 punti di vantaggio sull'Helsingborg. Anche questa volta la squadra non \u00e8 per\u00f2 riuscita a raggiungere la fase a gironi della successiva Champions League, poich\u00e9 eliminata dall'Anderlecht nel terzo turno preliminare. In campionato, invece, nei due anni seguenti al titolo arrivarono rispettivamente un settimo posto e un sesto posto, seguiti dal secondo posto della stagione 2004 che fu anche l'ultimo piazzamento di rilievo ottenuto negli anni a venire.\nLa lunga striscia di 19 stagioni consecutive in Allsvenskan, iniziata nel 1993, termin\u00f2 a seguito dell'ultimo posto nell'Allsvenskan 2011, con la squadra che retrocesse con soli 14 punti in classifica dopo aver gi\u00e0 rischiato la discesa in seconda serie nelle due annate precedenti. La promozione al termine della Superettan 2012 fu immediata, cos\u00ec come il club risal\u00ec al primo tentativo (dopo un'altra retrocessione) anche in occasione della Superettan 2016. Tra il 2018 e il 2020, invece, per risalire in Allsvenskan furono necessari tre anni di attesa, tuttavia la retrocessione arriv\u00f2 dopo una sola stagione, al termine dell'Allsvenskan 2021."}
{"id": "903921", "revid": "131358", "url": "https://it.wikipedia.org/wiki?curid=903921", "title": "Halmstad BK", "text": ""}
{"id": "903923", "revid": "339392", "url": "https://it.wikipedia.org/wiki?curid=903923", "title": "Orebro SK", "text": ""}
{"id": "903933", "revid": "599", "url": "https://it.wikipedia.org/wiki?curid=903933", "title": "Giovanni Francesco Giuseppe Malfatti", "text": ""}
{"id": "903934", "revid": "15756", "url": "https://it.wikipedia.org/wiki?curid=903934", "title": "Candid Records", "text": "La Candid Records \u00e8 una casa discografica statunitense fondata nel 1960 dal critico e produttore Nat Hentoft e da Archie Bleyer, proprietario della casa discografica Cadence.\n\u00c8 rimasta attiva solo poco pi\u00f9 di 6 mesi dall'agosto 1960 all'aprile 1961. In questo breve lasso di tempo ha registrato e pubblicato circa una trentina di album di musica jazz.\nLa filosofia della casa discografica era quella di fornire ai musicisti le migliori condizioni per registrare la loro musica lasciando loro la possibilit\u00e0 di scegliere sia i propri collaboratori che il repertorio da registrare. Non a caso Charles Mingus registr\u00f2 proprio per la Candid la prima versione non censurata del brano: \"Original Faubus fables\" che era gi\u00e0 stato rifiutato dalla casa discografica Columbia.\nIl catalogo della Candid \u00e8 stato ripubblicato in parte negli anni '70 con il marchio Barnaby della CBS e poi nel 1977 dalla Black Lion Production. Quest'ultima ha reso disponibile su CD gli album indisi nei pochi mesi di vista della casa discografica e dal 1989 ha iniziato anche ad eseguire nuove incisioni sempre con il marchio Candid."}
{"id": "903935", "revid": "599", "url": "https://it.wikipedia.org/wiki?curid=903935", "title": "Giovanni Francesco Malfatti", "text": ""}
{"id": "903937", "revid": "767487", "url": "https://it.wikipedia.org/wiki?curid=903937", "title": "Mad Max (gruppo musicale)", "text": "I Mad Max sono un gruppo heavy metal nato nel 1982 a M\u00fcnster, Germania.\nStoria.\nAnni '80.\nI Mad Max si formarono a M\u00fcnster, Germania nel 1982, originariamente composti dal cantante Andreas Baesler, i chitarristi Wilfred Schneider e J\u00fcrgen Breforth, il bassista Thomas Hoffman ed il batterista Uwe Starck. Il gruppo incise subito un album di debutto omonimo autofinanziato, che vide la luce durante lo stesso '82. Il disco venne ristampato per la piccola etichetta Roof Music l'anno successivo. La prima incarnazione della combo ebbe per\u00f2 breve durata; venne arruolato il nuovo cantante Michael Voss, all'epoca appena diciannovenne. Il quintetto, una volta stabilizzato riusc\u00ec a concludere un contratto con la Roadrunner Records, con cui stamparono il secondo album \"Rollin' Thunder\", nell'ottobre del 1984. Questo venne distribuito anche sul mercato statunitense dalla Metal Blade Records. Hoffmann venne in seguito sostituito dal nuovo bassista J\u00fcrgen Sander. Tuttavia i Mad Max continuarono i frequenti cambi di formazione quando Schneider e Starck optarono per raggiungere un'altra band di concittadini, i Carrie. Tra le nuove reclute figurava il bassista Roland Bergmann, il batterista Axel Kruse ed il chitarrista Christopher Wegmann. Questa formazione registr\u00f2 il terzo capitolo dei Mad Max, intitolato \"Stormchild\", nel 1985. L'anno seguente venne estratta la hit \"Fox On The Run\", famosa cover dei Sweet. Il chitarrista Chris Gerhard \"Angel\" Schliefer raggiunse infine i connazionali Sinner per l'album \"Comin' Out Fighting\" (1986), ma suon\u00f2 anche con altri gruppi tra cui Pretty Maids, Bonfire e Sabu. L'album finale dei Mad Max fu \"Night Of Passion\", prodotto da Dirk Steffens per la Roadrunner, venne pubblicato nel 1987.\nPer la promozione del disco, il gruppo suon\u00f2 in tour europei al fianco dei Pretty Maids e degli Stryper. Tuttavia la formazione annunci\u00f2 lo scioglimento nel 1989 quando Michael Voss diede le dimissioni.\nIn seguito il cantante forma i \"Casanova\", poi si riun\u00ec a Schliefer per fondare i Demon Drive. Tutti questi gruppi ottennero una popolarit\u00e0 relativamente alta in Germania. Nel frattempo Axel Kruse si un\u00ec ai Jaded Heart. I due ex chitarristi dei Mad Max J\u00fcrgen Breforth e Ralf Heyne crearono i Tanner. Heyne in seguito pubblic\u00f2 un album omonimo con i Docheyne.\nReunion.\nI Mad Max, con gli unici sopravvissuti Voss e Breforth, si riformarono nel 2000 pubblicando il nuovo album \"Never Say Never\", per la Point Music. Tra i session player coinvolti nelle incisioni figurava la sezione ritmica dei Tanner, ovvero il bassista Carsten Tischer e Yogi Spittka. In Giappone l'album venne diffuso sotto il nome di \"Criminal Religion\". Durante il tardo 2001 Heyne diede vita ad un nuovo progetto chiamato Biss, nato dall'unione con il cantante dei Victory Fernando Garcia.\nNel 2005 i Mad Max tornano sulle scene con un nuovo album, \"Night Of The White Rock\", diffuso dalla AOR Heaven. Questo periodo segn\u00f2 una svolta nella carriera della band, visto che fu il primo album a presentare tematiche tipicamente cristiane. Nel febbraio del 2006 il gruppo apr\u00ec una serie di date per i Deep Purple e Alice Cooper, ed annunci\u00f2 i piani per un tour tedesco previsto per maggio, assieme ai Paganini e Jaded Heart. Quello stesso anno venne pubblicato un mini-album/EP intitolato \"In White\", che includeva una versione acustica del brano \"\"Night Of The White Rock\", e una rivisitazione di \"Lonely Is The Hunter\", una vecchia traccia presente nell'album di debutto, l'inedita \"Hello Father\", ed una versione cover di un classico gospel, \"Open The Eyes Of My Heart\"\"."}
{"id": "903939", "revid": "1214201", "url": "https://it.wikipedia.org/wiki?curid=903939", "title": "Helsingborgs Idrottsf\u00f6rening", "text": "LHelsingborgs Idrottsf\u00f6rening (meglio noto come Helsingborgs IF, Helsingborg e, localmente, come HIF) \u00e8 una societ\u00e0 calcistica svedese con sede nella citt\u00e0 di Helsingborg. Nel 2022, dopo un anno di assenza, torna a militare in Allsvenskan, la massima divisione del campionato svedese.\nIl club, fondato il 4 giugno 1907, vanta in bacheca 5 campionati svedesi, 3 Svenska Cupen e due Supercoppe di Svezia. La squadra, in realt\u00e0, avrebbe vinto altri due titoli nazionali, nel 1929 e 1930, ma essi non vengono riconosciuti ufficialmente dalla federazione calcistica svedese poich\u00e9 in quegli anni l'Allsvenskan non aveva il titolo di campionato.\nStoria.\nL'Helsingborg \u00e8 un membro fondatore dell'Allsvenskan. Tra il 1924 e il 1968 ha giocato tutte le stagioni (a eccezione di due) nella massima serie. Durante questo periodo, precisamente tra la fine degli anni '20 (stagione 1928-1929) e l'inizio degli anni '40 (stagione 1940-1941), ha vinto cinque titoli nazionali.\nAlla fine della stagione 1968, l'HIF venne retrocesso. Mentre in molti si aspettavano un rapido ritorno nell'Allsvenskan, il club in realt\u00e0 ha giocato nelle serie inferiori per 24 stagioni, prima della promozione nella massima serie ottenuta nel 1992, mantenendo poi la categoria anche negli anni a seguire.\nNel 1998 l'Helsingborg \u00e8 stato a un passo dal tornare ad essere campione di Svezia a 58 anni di distanza dall'ultima volta, ma la sconfitta all'ultima giornata sul campo del gi\u00e0 retrocesso H\u00e4cken ha relegato la squadra al secondo posto. La formazione guidata da \u00c5ge Hareide si \u00e8 riscattata l'anno successivo, vincendo la Allsvenskan 1999 che \u00e8 valsa il sesto titolo nella storia della societ\u00e0. Questo successo ha permesso ai rossoblu di qualificarsi per i preliminari della Champions League 2000-2001, in cui gli svedesi sono riusciti inaspettatamente ad avanzare alla fase a gironi a discapito dell'Inter: infatti, alla vittoria per 1-0 ottenuta all'Olympia tra le mura amiche, \u00e8 seguito lo 0-0 di San Siro, maturato anche grazie al rigore parato al 91' minuto da Sven Andersson al nerazzurro \u00c1lvaro Recoba.\nSempre nel 2000, ma in campionato, l'Helsingborg ha chiuso al secondo posto in classifica. Per ritrovare questo piazzamento eguagliato negli anni a venire occorre attendere una decina di anni, quando la squadra si \u00e8 piazzata seconda nell'Allsvenskan 2010 rimanendo in corsa fino all'ultima giornata. Il campionato di Allsvenskan 2011 ha visto invece trionfare proprio l'Helsingborg del tecnico Conny Karlsson.\nDopo 24 stagioni consecutive trascorse in Allsvenskan, il 20 novembre 2016 la squadra rossoblu \u2013 guidata in panchina dall'ex giocatore di Barcellona e nazionale Henrik Larsson \u2013 \u00e8 retrocessa in Superettan. Fatale \u00e8 stato lo spareggio di ritorno contro l'Halmstad, partita che l'Helsingborg conduceva in casa fino all'87' minuto prima di subire due gol nei minuti finali, i quali hanno scatenato una violenta protesta della tifoseria. Nel 2018, al secondo tentativo, il club ha vinto la Superettan 2018 ed \u00e8 quindi risalito in Allsvenskan, salvo poi retrocedere nuovamente nel 2020 e risalire in Allsvenskan al termine della Superettan 2021.\nStrutture.\nStadio.\nL'Helsingborgs IF gioca le sue partite interne allo Stadio Olympia, inaugurato nel 1898 e pi\u00f9 volte ristrutturato nel corso degli anni. Ha una capacit\u00e0 di 17.100 spettatori.\nGiocatori.\nNumeri ritirati.\n17 - Henrik Larsson, Attaccante (1992-93, 2006-09) - \"ha totalizzato 163 presenze e 104 gol per l'HIF.\" Successivamente ha ricevuto anche l'incarico di allenatore.\nStatistiche e record.\nStatistiche di squadra.\nStatistiche nelle competizioni UEFA.\nTabella aggiornata alla fine della stagione 2018-2019.\nRanking UEFA 2012-2013.\n\"Al 14 maggio 2013\".\nTifoseria.\nIl gruppo organizzato dai tifosi si chiama \"K\u00e4rnan\" mentre i colori sociali classici della squadra sono il rosso ed il blu.\nOrganico.\nRosa.\n\"Aggiornata al 26 agosto 2020.\"\nHIF Akademi.\nLHIF Akademi, nome esteso Helsingborgs Idrottsf\u00f6rening Akademi o Helsingborgs IF Akademi, era una squadra creata al fine di sviluppare potenziali giocatori utili alla prima squadra dell'Helsingborg. \u00c8 stata formata ufficialmente il 2 marzo 2013 sulle ceneri di un altro club, il Raml\u00f6sa S\u00f6dra FF, appositamente acquistato e rinominato. Nello stesso anno ha iniziato la sua attivit\u00e0 nel campionato di Division 2, il quarto gradino della piramide del calcio svedese. La squadra \u00e8 scomparsa al termine della stagione 2016, annata in cui la prima squadra \u00e8 retrocessa in Superettan mentre l'HIF Akademi aveva ottenuto la salvezza nel campionato di Division 2."}
{"id": "903940", "revid": "125668528", "url": "https://it.wikipedia.org/wiki?curid=903940", "title": "La sculacciata", "text": "La sculacciata \u00e8 un film del 1974, diretto dal regista Pasquale Festa Campanile, tratto dalla commedia Neurotandem (1968) di Silvano Ambrogi.\nTrama.\nUna coppia in crisi, Carlo e Elena Amatriciani, con problemi sessuali dovuti alla perdita di virilit\u00e0 del marito, cerca espedienti erotici per ritrovare la complicit\u00e0 e l'intesa. Tali tentativi non portano alcun beneficio, e alla fine la moglie tenta il suicidio; in seguito a questo, il marito ritrova la sua virilit\u00e0 e di conseguenza anche il matrimonio ne trarr\u00e0 beneficio."}
{"id": "903941", "revid": "125017910", "url": "https://it.wikipedia.org/wiki?curid=903941", "title": "Federico Augusto di Hannover", "text": "Fu comandante in capo dell'esercito britannico e ne diresse le operazioni nelle fallimentari campagne nelle Fiandre del 1793-1794, durante la guerra della prima coalizione, e del 1799, durante la guerra della seconda coalizione, contro la Francia rivoluzionaria.\nBiografia.\nGli inizi e la prima giovinezza.\nIl 27 febbraio 1764, quando Federico aveva solo sei mesi d'et\u00e0, il padre gli assicur\u00f2 l'elezione a Principe-Vescovo di Osnabr\u00fcck, titolo che mantenne fino al 1803 quando, con la secolarizzazione delle signorie-vescovadi che precedette il dissolvimento del Sacro Romano Impero, la signoria di Osnabr\u00fcck fu incorporata nell'Hannover. All'et\u00e0 di quattro anni circa Federico fu inoltre insignito del titolo di Cavaliere dell'Ordine del Bagno ed a quella di otto del titolo di Cavaliere dell'Ordine della Giarrettiera.\nGiorgio III decise che il suo secondo figlio avrebbe perseguito la carriera militare e lo nomin\u00f2 colonnello nel 1780. Dal 1781 al 1787 il principe Federico visse ad Hannover, ove partecip\u00f2 alle manovre degli eserciti austriaco e prussiano e studi\u00f2 all'Universit\u00e0 di Gottinga insieme ai fratelli minori, principi Ernesto Augusto I di Hannover, Edoardo Augusto duca di Kent, Augusto Federico, duca di Sussex ed Adolfo, duca di Cambridge. Nel 1782 fu nominato colonnello della Guardia dei Granatieri a cavallo e promosso maggior generale nel 1784. Nello stesso anno divenne Duca di York, duca di Albany e conte dell'Ulster e membro del Consiglio Privato del Regno Unito.\nLa prima attivit\u00e0 politica.\nDopo un viaggio negli Stati Uniti d'America nel 1787 il Duca prese possesso del suo seggio alla Camera dei Lords ove nel dicembre 1788 si oppose al \"Regency Bill\" voluto dal primo ministro William Pitt. Il duca di York era il figlio prediletto di Giorgio III, ma rimase sempre nell'ombra del fratello maggiore, Principe di Galles, specialmente dopo che quest'ultimo era diventato Principe reggente. I rapporti fra i due fratelli furono tuttavia sempre eccellenti.\nIl matrimonio.\nIl 29 settembre 1791 a Charlottenburg (Berlino) e poi nuovamente il 23 novembre 1791 a Buckingham Palace (Londra), Federico di York spos\u00f2 la cugina Federica Carlotta Ulrica di Prussia, figlia del re Federico Guglielmo II di Prussia e di Elisabetta Cristina Ulrica di Brunswick-Wolfenb\u00fcttel. La nuova duchessa di York ricevette una accoglienza entusiastica a Londra ma il matrimonio non fu felice.\nLa coppia si separ\u00f2 presto e Federica Carlotta si ritir\u00f2 a Oatlands Park, Weybridge, ove mor\u00ec nel 1820. I rapporti fra i due, che non ebbero figli, rimasero sempre amichevoli ma non si parl\u00f2 mai di una possibile riconciliazione. Il solo figlio noto di Federico di York era un figlio illegittimo, Charles Hesse, e sussistono tuttavia dubbi sulla vera paternit\u00e0. A Federico fu attribuito anche un altro figlio illegittimo, certo John Molloy, ma la cosa \u00e8 ancor pi\u00f9 dubbia.\nL'attivit\u00e0 militare.\nNel 1793 Federico fu inviato nelle Fiandre come comandante del contingente britannico dell'armata del principe di Coburgo destinata all'invasione della Francia rivoluzionaria. La spedizione fu, dal punto di vista militare, un fallimento. Il duca fu sconfitto a Famars (23 maggio 1793), a Hondschoote (8 settembre dello stesso anno) e a Tourcoing (18 maggio 1794).\nAl suo ritorno in Inghilterra nel 1794, Giorgio III lo promosse al rango di maresciallo di campo (\"Field Marshal\") e nell'aprile del 1795 lo nomin\u00f2 Comandante in capo delle Forze armate, in sostituzione del dimissionario Lord Amherst.Il suo secondo comando in una campagna militare ebbe luogo nel 1799, quando fu inviato nei Paesi Bassi per unirsi al corpo d'armata russo. Le sue avanguardie, al comando di sir Ralph Abercromby e dell'ammiraglio sir Charles Mitchell, catturarono la flotta olandese ad Helder. Tuttavia Federico, sbarcato al comando del corpo di spedizione inglese, fu sconfitto dalle truppe francesi del generale Brune a Castricum il 6 ottobre ed il 17 firm\u00f2 la Convenzione di Alkmaar, con la quale i francesi consentirono il reimbarco ed il rimpatrio delle truppe inglesi.\nGli ultimi eventi.\nIl Duca di York promosse numerose riforme nelle forze armate che portarono poi ai successi nelle guerre contro Napoleone I. Egli si dimise da comandante in capo il 25 marzo 1809 a causa di uno scandalo provocato dalle attivit\u00e0 della sua amante Mary Anne Clarke. Sulla materia indag\u00f2 un apposito comitato istituito presso la Camera dei Comuni. Questa, sulla base del rapporto della commissione, stabil\u00ec, con 278 voti contro 196, che il Duca aveva ricevuto delle tangenti. Due anni pi\u00f9 tardi, nel maggio 1811, dopo che si seppe che Mary Clarke era stata pagata dal principale accusatore del Duca, il principe Reggente ristabil\u00ec Federico nella sua carica di comandante in capo, carica che quest'ultimo mantenne fino alla morte, e lo cre\u00f2 Cavaliere di Gran Croce del Reale Ordine Guelfo.\nDopo la morte di sua nipote Carlotta Augusta, principessa di Galles, avvenuta nel 1817, Federico di York divenne secondo nella linea di successione al trono di Gran Bretagna, con serie probabilit\u00e0 di diventare re quando Giorgio III mor\u00ec nel 1820. Tuttavia egli mor\u00ec prima del fratello maggiore, il Principe di Galles, e fu seppellito nella Cappella di San Giorgio del Castello di Windsor."}
{"id": "903942", "revid": "767487", "url": "https://it.wikipedia.org/wiki?curid=903942", "title": "Dimmi che fai tutto per me", "text": "Dimmi che fai tutto per me \u00e8 un film italiano del 1976 diretto da Pasquale Festa Campanile, ispirato al romanzo \"Saluti notturni dal Passo della Cisa\" di Piero Chiara.\nTrama.\nFrancesco Salmarani, medico affermato di Treviso, all'improvviso si trova con il conto in banca scoperto poich\u00e9 il padre di sua moglie \u00e8 giunto dall'America esigendo l'acquisto di una grossa villa palladiana. Stanco della moglie, Francesco si consola con Paola e poi si lascia irretire dalla giovanissima e bella Mary, giunta come governante e amante del suocero. La necessit\u00e0 di ricoprire le falle amministrative e il sogno di fuggire con Mary, inducono il dottore a organizzare un colpo ai danni del suocero che, legato alla mafia, \u00e8 riuscito a trasferire in villa un ingente patrimonio in dollari, sottratto alla banda.\nL'affare, per\u00f2, si complica poich\u00e9 nella stessa notte convengono lo spiantato bancario Felegatti e un complice, due mafiosi alla ricerca del malloppo e lo stesso figlio del Salmarani. La presenza del ragazzo permette al commissario di scagionare il genero, Mary e il Felegatti, della morte del vecchio mafioso. Tuttavia, tutti rimarranno privi del tesoro sognato che toccher\u00e0 a Mary e al figlio del Salmarani che fuggono insieme.\nLuoghi delle riprese.\nPer la maggior parte le riprese ebbero luogo presso Treviso tra Porta San Tomaso e strada Terraglio. Il film venne in parte girato presso Villa Contarini, nel comune di Piazzola sul Brenta, in provincia di Padova.\nDistribuzione.\nDistribuito dalla Euro International Film nell'ottobre 1976, contava su un doppiaggio affidato alla Cine Video Doppiatori."}
{"id": "903944", "revid": "767487", "url": "https://it.wikipedia.org/wiki?curid=903944", "title": "Soul Survivors - Altre vite", "text": "Soul Survivors - Altre vite \u00e8 un thriller statunitense del 2001.\nTrama.\nCassandra, dopo essere rimasta ferita in un incidente stradale in cui ha perso la vita il suo ragazzo, comincia ad avere strane visioni e a lottare tra la vita e la morte ma in suo aiuto accorrono lo spirito del suo ragazzo, Sean, e Padre Jude.\nMentre lo spirito di Sean la guida verso l'amore, i suoi amici Annabel (Eliza Dushku), Matt e Ravel cercano di trascinarla nelle tenebre."}
{"id": "903947", "revid": "599013", "url": "https://it.wikipedia.org/wiki?curid=903947", "title": "Ford (disambigua)", "text": ""}
{"id": "903951", "revid": "125310151", "url": "https://it.wikipedia.org/wiki?curid=903951", "title": "Kalmar Fotbollsf\u00f6rening", "text": "Il Kalmar Fotbollsf\u00f6rening, meglio noto come Kalmar FF \u00e8 una societ\u00e0 calcistica svedese con sede nella citt\u00e0 di Kalmar. Milita in Allsvenskan, la massima divisione del campionato svedese.\nVanta in bacheca un titolo di campione di Svezia, ottenuto nel 2008, e tre Coppe di Svezia.\nLa Guldf\u00e5geln Arena, che ospita le partite interne del club a partire dal 2011, ha una capacit\u00e0 di 12.150 spettatori. In precedenza la formazione biancorossa giocava al Fredriksskans IP.\nStoria.\nIl club venne fondato nel 1910 con il nome di IF G\u00f6ta, ma la denominazione non fu accettata dalla confederazione sportiva svedese poich\u00e9 altri due club avevano gi\u00e0 un nome simile. Nel 1912 la squadra divent\u00f2 IF Gothia, e fu cos\u00ec ammessa dalla \"Riksidrottsf\u00f6rbundet\". Nel 1918 l'IF Gothia si fuse con il Kamraterna formando il Kalmar Idrotts S\u00e4llskap, il quale nel 1927 divenne l'attuale Kalmar FF.\nLa squadra raggiunse la massima serie per la prima volta nella sua storia nel 1949, dopo aver battuto l'Halmstad nella sfida decisiva per la promozione. Alla parentesi di due anni in Allsvenskan ne segu\u00ec un'altra tra il 1953 e il 1955, anno in cui il club fece ritorno in seconda serie, rimanendovi per 20 anni consecutivi.\nIl Kalmar FF festeggi\u00f2 il ritorno in Allsvenskan il 19 ottobre 1975 grazie alla vittoria sul V\u00e4stra Fr\u00f6lunda. Nel 1976 i biancorossi giocarono la loro 100\u00aa partita disputata nel massimo campionato svedese, ma ci\u00f2 coincise con una sconfitta per 9-2 contro il GIF Sundsvall che port\u00f2 all'esonero dell'allenatore Kay Wiest\u00e5l. La stagione si chiuse comunque con un sesto posto. L'anno seguente si registr\u00f2 un piazzamento ancora migliore, ovvero un terzo posto.\nNel 1981 il club vinse il suo primo trofeo conquistando la Coppa di Svezia con un netto 4-0 all'Elfsborg, ma lo stesso anno si concluse con la retrocessione al termine del campionato. Un anno dopo, la squadra riusc\u00ec a tornare nella massima serie. Quella del 1985 fu una delle migliori stagioni di sempre per il Kalmar, con il secondo posto in Allsvenskan ottenuto anche grazie alle reti di Peter Karlsson e Billy Lansdowne, entrambi capocannonieri. A quest'annata seguirono due retrocessioni di fila, ma proprio nel 1987 (anno terminato con la discesa in terza serie) ci fu la vittoria della seconda Coppa di Svezia con il 2-0 al GAIS in finale.\nDal 1989 al 1996 il Kalmar gioc\u00f2 sempre in seconda serie. Fra gli anni '90 e 2000 i biancorossi ebbero alcuni saliscendi tra prima e seconda serie. Dal 2004 ad oggi, la squadra ha sempre giocato in Allsvenskan. Nel 2007, oltre a vincere la terza Coppa di Svezia, il club eguagli\u00f2 quello che fino a quel momento era stato il miglior piazzamento in campionato, ovvero il secondo posto.\nIl primo titolo nazionale in 98 anni di storia del club arriv\u00f2 in occasione dell'Allsvenskan 2008: grazie al 2-2 dell'ultima giornata sul campo dell'Halmstad, infatti, il Kalmar chiuse con un punto di vantaggio nei confronti dell'inseguitrice Elfsborg. La sconfitta nella finale di Coppa di Svezia, persa in casa ai rigori contro l'IFK G\u00f6teborg, aveva impedito la conquista del \"double\" alla formazione guidata da Nanne Bergstrand, allenatore a cui venne intitolata una strada.\nIl 18 settembre 2008 il Kalmar espugn\u00f2 lo stadio del Feyenoord nell'andata del primo turno della Coppa UEFA, salvo poi essere eliminato al ritorno per la regola dei gol in trasferta dopo aver perso per 1-2. Partecipazioni alle coppe europee ci furono anche nel 2009-2010 (Champions League) e nel 2010-2011 e 2012-2013 (Europa League).\nAd eccezione del sesto posto ottenuto nell'Allsvenskan 2016, la squadra nei campionati dal 2014 al 2020 si piazz\u00f2 sempre nella seconda met\u00e0 della classifica, talvolta dovendo ricorrere agli spareggi salvezza per salvarsi, come nel 2019 e nel 2020 come conseguenza del terzultimo posto.\nStatistiche.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021.\n\"Aggiornata al 4 marzo 2021.\""}
{"id": "903952", "revid": "767487", "url": "https://it.wikipedia.org/wiki?curid=903952", "title": "Esoteric (gruppo musicale)", "text": "Gli Esoteric sono un gruppo musicale funeral doom metal inglese\nStoria.\nIl gruppo si forma nel 1992 nei sobborghi di Birmingham, con Greg Chandler alla voce, Gordon Bicknell alla chitarra, Steve Peters seconda chitarra, Mark Bodossian alla batteria e Oliver Goyet alle tastiere. Nel 1993 la band produce il demo \"Esoteric Emotions - The Death of Ignorance,\" dalla durata di 77 minuti (successivamente ristampato dall'etichetta Aesthetic Death), con lo scopo di proporre qualcosa di nuovo nel panorama doom mondiale. La band prende in parte gli stilemi dei Thergothon, i noti precursori del funeral doom rivisitandoli in maniera del tutto personale ed efficiente. L'anno successivo (1994) esce il primo full-length della band, il doppio album \"Epistemological Despondency\", contenente un'ora e mezza di musica a met\u00e0 tra il funeral doom, lo space/done ambient, qualche isolato episodio death metal e una generale lentezza nelle composizioni, portata all'esasperazione. Nel 1997 vede la luce \"The Pernicious Enigma\", altro doppio album che pone la band come punto di riferimento cardine nella scena funeral doom / death metal, tramite annichilenti riff, atmosfere ossessivamente oniriche e pesanti, condite dall'uso di screaming-vocals sovente in stile black.\nNon pienamente soddisfatta della produzione riservata a tale album, il gruppo decide di produrre il successivo album \"Metamorphogenesis\" (1999) in maniera indipendente, confidando sull'abilit\u00e0 del frontman Greg Chandler come produttore e tecnico del suono (lavoro che svolge abitualmente anche per altre band). Il disco, dalla durata inferiore rispetto ai precedenti ed edito sottoforma di album singolo e non pi\u00f9 doppio, riscuote un buon successo di pubblico. Il 2004 \u00e8 un anno importante per gli Esoteric, poich\u00e9 raggiungono un accordo discografico con la Season of Mist, che gli permette di pubblicare \"Subconscious Dissolution into the Continuum\", un album che vede il gruppo riconfermarsi nella scena doom mondiale, anche se abbandona temporaneamente l'utilizzo dei sintetizzatori e delle contaminazioni rumoriste per dedicarsi ad un doom metal tutto sommato pi\u00f9 canonico.\nNel giugno del 2008 il gruppo pubblica, sempre sotto l'etichetta Season of Mist, il loro quinto full-length dal titolo \"The Maniacal Vale\", altro disco di pregevole fattura che mostra la definitiva maturazione compositiva e stilistica della band, poi riconfermata dai successivi \"Paragon of Dissonance (2011)\" e \"A Pyrrhic Existence (2019),\" tutti doppi album che, come da tradizione per la band albionica, si propongono come veri e propri kolossal musicali, dove la forma-canzone viene quasi totalmente abbandonata in favore di composizioni spesso lunghissime (alcune oltre i venti minuti di durata) e dalle strutture imprevedibili e variegate."}
{"id": "903953", "revid": "438678", "url": "https://it.wikipedia.org/wiki?curid=903953", "title": "Il corpo della ragassa", "text": "Il corpo della ragassa \u00e8 un film erotico del 1979, diretto dal regista Pasquale Festa Campanile.\nTratta dall'omonimo romanzo di Gianni Brera (pubblicato nel 1969 da Longanesi e ristampato dalla Booktime nel 2010), la pellicola segna il picco della carriera da attrice di Lilli Carati.\nTrama.\nTeresa Aguzzi, detta Tiris\u00ecn, \u00e8 la bella figlia di Pasquale, spalatore di rena sugli argini del Po, nella bassa provincia pavese degli anni Trenta. Durante un viaggio in citt\u00e0, la ragazza viene notata dal facoltoso professore Ulderico Quario e subito assunta come cameriera nel suo palazzo. Coadiuvato dalla fedele governante Caterina, il dottore s'improvvisa pigmalione nell'istruire la rozza Tiris\u00ecn nelle arti di raffinata femminilit\u00e0, al fine di poterla esibire come giocattolo sessuale ai propri amici.\nIn principio Tiris\u00ecn mostra qualche perplessit\u00e0 nell'essere coinvolta in questo gioco libertino, ma la felicit\u00e0 del padre, che con il nuovo stipendio \u00e8 finalmente riuscito a costruire una latrina all'interno della loro povera abitazione, e i buoni consigli di un'esperta \"ma\u00eetresse\", la convincono a rendersi partecipe e, anzi, ad assumere un ruolo da protagonista e tentare di trarre il massimo profitto dalla situazione.\nRiprese.\nSebbene ambientato a Pavia, il film \u00e8 stato girato soprattutto nel centro storico di Mantova e negli interni di palazzo d'Arco.\nCritica.\nIl film ebbe un discreto successo di pubblico, pur non convincendo la critica che, in alcuni casi, stronc\u00f2 il saggio di regia e sceneggiatura, oltre a definire modesta la prova interpretativa della Carati. Ad esempio, il critico Morando Morandini liquida la prova attoriale con lapidario \u00abdifficile \"recitare\" cos\u00ec male\u00bb, mentre Paolo Mereghetti definisce il film un'\u00aboccasione sprecata\u00bb."}
{"id": "903962", "revid": "767487", "url": "https://it.wikipedia.org/wiki?curid=903962", "title": "Lynch Mob", "text": "I Lynch Mob sono un gruppo heavy metal statunitense, fondato dal chitarrista George Lynch dopo l'uscita dai Dokken nel 1989.\nStoria.\nL'ex chitarrista dei Dokken, George Lynch, citato come uno dei pi\u00f9 dotati chitarristi della scena heavy metal di Los Angeles, decise di formare i Lynch Mob nel 1989 a seguito dello scioglimento dei Dokken quello stesso anno. La prima formazione era composta da Lynch, il cantante Oni Logan ed il bassista Anthony Esposito. A questi si aggiunse il batterista Mick Brown, gi\u00e0 compagno di Lynch nei Dokken. Il nome del gruppo \u00e8 un gioco di parole tra il cognome del chitarrista George Lynch e l'espressione linciaggio (in inglese \"Lynch Mob\").\nL'album di debutto, \"Wicked Sensation\" venne pubblicato nell'ottobre 1990. Il disco ottenne un discreto successo e riusc\u00ec a vendere qualcosa come mezzo milione di copie. Dopo il tour di supporto al fianco dei Queensr\u00ffche in Europa, Logan lasci\u00f2 improvvisamente la band. Alcune voci parlano di un allontanamento voluto dal gruppo perch\u00e9 le caratteristiche del cantante si prestavano bene al lavoro in studio ma non erano all'altezza dal vivo. I Lynch Mob arruolarono cos\u00ec il cantante Robert Mason. Tuttavia, data l'inesperienza del nuovo membro, Lynch decise di registrare le prime sessioni con l'esperto Glenn Hughes. Una volta che Hughes svolse questo ruolo, Mason divenne membro della band a tempo pieno.\nIl secondo disco, \"Lynch Mob\" edito nel 1992, mostrava una cambiamento di stile pi\u00f9 orientato sul rock &amp; roll ed includeva la reinterpretazione \"Tie Your Mother Down\" dei Queen. L'album vendette meno rispetto al precedente per via dell'esplosione del movimento grunge. Per questo motivo i Lynch Mob decisero di sciogliersi pochi mesi dopo. Brown torn\u00f2 a collaborare con Don Dokken, mentre Lynch registr\u00f2 il suo debutto solista \"Sacred Groove\" e, successivamente, raggiunger\u00e0 nuovamente i Dokken nel 1994 in occasione della reunion pubblicando con la band gli album \"Dysfunctional\" (1995) e \"Shadowlife\" (1997).\nReunion.\nLynch abbandon\u00f2 nuovamente i Dokken in occasione di un tour americano nell'ottobre del 1997 e decise di riformare i Lynch Mob. Inizialmente la band incise un EP di tre vecchie tracce intitolato \"Syzygy\". I riformati Lynch Mob vedevano nuovamente Oni Logan alla voce, ma questo presto abbandon\u00f2. Nel tardo 1998 la band arruol\u00f2 il cantante Kirk Harper, il batterista Clancy McCarthy ed il bassista Gabe Rozales. Robert Mason torn\u00f2 brevemente nella band prima di abbandonare per tensioni interne. Con questa formazione viene registrato nel 1999 l'album \"Smoke This\", un interessante esperimento di fusione fra heavy metal, grunge e rap, che tuttavia scontent\u00f2 i vecchi fan. Durante il tour venne reclutato John West (ex cantante dei Badlands e futuro Royal Hunt). Logan torner\u00e0 per un periodo nel 2000 in occasione di qualche show in dicembre. La nuova formazione comprendeva anche l'ex batterista dei King Kobra e BulletBoys, Jimmy D'Anda e il bassista Sean McNabb. D'Anda interruppe l'attivit\u00e0 con la band quando si ruppe un braccio in Florida. A sostituirlo fu Tim Russell.\nDurante il tardo 2001, Lynch annuncia l'inizio di un nuovo progetto assieme al bassista dei Dokken, Jeff Pilson. Dopo aver richiesto consigli sulla scelta nel nome da parte dei fans, la band scelse di intitolare il progetto \"Lynch/Pilson\". L'album in questione verr\u00e0 intitolato \"Wicked Underground\" e nel progetto verr\u00e0 coinvolto anche il batterista Michael Frowein.\nNel 2003 George Lynch ritorna con i Lynch Mob confermando Frowein e richiamando i vecchi compagni Mason ed Esposito: con loro viene pubblicato l'album \"REvolution\", una raccolta di brani del periodo Dokken e dei primi due album dei Lynch Mob ma ri-registrati in chiave moderna seguendo il cammino intrapreso dall'album registrato in coppia con Pilson. Il tour registra date importanti come quella del 12 marzo ad Hollywood (da cui verr\u00e0 tratto il materiale per l'album \"\") ma finisce drasticamente ad agosto quando Robert Mason rimane coinvolto in un incidente motociclistico. Il cantante presentava ustioni di secondo grado su buona parte del corpo. La band annunci\u00f2 alcune date in novembre e dicembre al fianco degli M.S.G. ma a quel punto George Lynch sciolse nuovamente il gruppo per dedicarsi ad altri progetti solisti come l'album \"Furious George\" del 2004 e la raccolta \"The Lost Anthology\" del 2005 dove compaiono gli ultimi inediti a nome Lynch Mob.\nNuova reunion.\nNel 2008 Lynch riforma nuovamente i Lynch Mob stavolta con Oni Logan. La nuova formazione comprendeva anche il bassista Marco Mendoza e il batterista Scot Coogan. Nel 2009 il gruppo registra un nuovo album intitolato \"Smoke and Mirrors\" per l'etichetta italiana Frontiers Records. In occasione del tour promozionale, Scoot Coogan viene sostituito dal batterista Fred Coury dei Cinderella.\nNel 2010 James Lomenzo prende il posto di Marco Mendoza al basso mentre dietro la batteria ritorna Scoot Coogan. Successivamente fanno il loro ingresso in formazione il bassista Robbie Crane e il batterista Brian Tichy.\nIl 21 agosto 2015 il gruppo pubblica l'album \"Rebel\". Il disco \u00e8 stato registrato con Jeff Pilson temporaneamente al basso, dopo l'ingresso di Robbie Crane nei Black Star Riders. Durante il tour seguente, il ruolo di bassista viene ricoperto da Sean McNabb. Anche Brian Tichy abbandona poco dopo il gruppo per stabilizzarsi come batterista dei The Dead Daisies, venendo sostituito da Jimmy D'Anda."}
{"id": "903966", "revid": "767487", "url": "https://it.wikipedia.org/wiki?curid=903966", "title": "Un ragazzo tutto nuovo", "text": "Un ragazzo tutto nuovo (\"The New Guy\") \u00e8 un film del 2002 di Ed Decter.\nTrama.\nDopo essere stato umiliato davanti a tutti i suoi compagni di scuola, Dizzy Harrison, uno studente diciottenne molto imbranato dell'ultimo anno di \"high school\" comincia a comportarsi da bullo e a fare il gradasso per farsi espellere. Dizzy si fa in seguito arrestare in un centro commerciale. In prigione incontra Luther, una ex-vittima di soprusi, che si propone di far diventare meno imbranato Dizzy trasformandolo in un ragazzo completamente diverso.\nQuesto lo porta a cambiare la sua immagine per essere accettato in un'altra scuola della sua citt\u00e0 dove si comporta esattamente come i bulli che lo maltrattavano evitando i suoi vecchi e unici amici per essere accettato dalla ragazza pi\u00f9 bella della scuola. Dizzy capisce di aver sbagliato e riesce a far pace con i suoi vecchi amici e grazie ad un glorioso discorso con sfondo una bandiera americana riesce a motivare la squadra di football che non solo vince quella partita ma arriva addirittura in finale."}
{"id": "903971", "revid": "51236", "url": "https://it.wikipedia.org/wiki?curid=903971", "title": "Caccia al ladro (Zack e Cody al Grand Hotel)", "text": ""}
{"id": "903972", "revid": "599013", "url": "https://it.wikipedia.org/wiki?curid=903972", "title": "Gefle Idrottsf\u00f6rening", "text": "Il Gefle Idrottsf\u00f6rening, meglio noto come Gefle IF o semplicemente Gefle, \u00e8 una societ\u00e0 calcistica svedese con sede nella citt\u00e0 di G\u00e4vle. Dal 2005 al 2016 ha militato ininterrottamente in Allsvenskan, ma le retrocessioni giunte al termine della stagione 2016 e 2018 hanno portato il club a scendere in terza serie.\nStoria.\nFondato il 5 dicembre 1882, il club, uno dei pi\u00f9 antichi del paese, porta l'antico nome che la citt\u00e0 di G\u00e4vle ha utilizzato dal 1500 fino ai primi anni del 1900. La denominazione originale era Gefle SK, ma gi\u00e0 dopo qualche mese si scelse di adottare la forma attuale.\nInizialmente la polisportiva tratt\u00f2 prevalentemente sport invernali, l'unica attivit\u00e0 estiva era infatti il canottaggio.\nNel 1896 iniziarono le prime sessioni calcistiche di allenamento sotto la guida dell'inglese Robert Carrick, il quale ritorn\u00f2 in Inghilterra dopo alcuni anni da studente. A cavallo tra il XIX e il XX secolo il Gefle ha guadagnato risultati importanti, come la conquista per tre volte di una delle coppe nazionali pi\u00f9 importanti dell'epoca, la Rosenska Pokalen. A causa dei costi eccessivi, in quegli anni il Gefle rinunci\u00f2 a partecipare alla Svenska M\u00e4sterskapet che al tempo assegnava il titolo di campione di Svezia.\nNel 1910 prese il via la nuova competizione Svenska Serien, ma il Gefle non fu incluso. Nella stagione 1912-1913 la squadra partecip\u00f2 al secondo campionato nazionale, ma chiuse all'ultimo posto del suo raggruppamento.\nNel corso del XX secolo, il Gefle ha giocato prevalentemente tra la seconda e la terza serie nazionale, con poche eccezioni. Una di queste risale agli anni '30: l'esordio in Allsvenskan fu nel 1933-1934 con il Gefle che si salv\u00f2 solo grazie all'esclusione del Malm\u00f6 FF, retrocesso d'ufficio per aver pagato i propri giocatori, violando il regolamento amatoriale dell'epoca. La retrocessione arriv\u00f2 comunque al termine del campionato successivo, chiuso all'ultimo posto. L'altra eccezione si \u00e8 verificata tra il 1983 e il 1984, con due partecipazioni alla massima serie.\nNel frattempo tra il 1979 e il 1981 la squadra ha giocato con la denominazione di Gefle IF/Bryn\u00e4s, a seguito della fusione tra le due societ\u00e0. Tuttavia quest'unione fu sciolta gi\u00e0 nel 1982, quando entrambi i club tornarono ad avere la propria denominazione originale.\nNel 2004 il Gefle chiuse il campionato di Superettan al 2\u00ba posto, conquistando la promozione. Due mesi pi\u00f9 tardi mor\u00ec di cancro l'allenatore di quella squadra, Kenneth Ros\u00e9n. Il ritorno del Gefle in Allsvenskan (a 21 anni dall'ultima apparizione) vide la presenza in panchina di Per \"Pelle\" Olsson, che rimase alla guida del club per i successivi 9 anni, conseguendo altrettante salvezze. Inoltre il Gefle disput\u00f2 la finale della Coppa di Svezia 2006, persa 0-2 contro l'Helsingborg.\nGrazie al UEFA Fair Play ranking, il Gefle ha potuto partecipare anche alle coppe europee. Nella Coppa UEFA 2006-2007 la squadra \u00e8 uscita al primo turno contro i gallesi del Llanelli. Nell'Europa League 2010-2011 elimin\u00f2 i faroesi del NS\u00cd Runav\u00edk ma usc\u00ec al secondo turno per mano della Dinamo Tbilisi. Nell'Europa League 2013-2014 super\u00f2 il primo turno contro gli estoni del Narva Trans, poi al secondo turno fu protagonista di una formidabile rimonta, cancellando la sconfitta per 0-3 a Cipro contro l'Anorthosis con la vittoria per 4-0 in Svezia. Al terzo turno arriv\u00f2 l'eliminazione da parte degli azeri del Qaraba\u011f. Visto che lo Str\u00f6mvallen non rispecchiava gli standard UEFA, i match europei casalinghi si disputarono al R\u00e5sunda di Solna (2006-2007 e 2010-2011) o alla Norrporten Arena di Sundsvall (2013-2014).\nNel 2015, tra il mese di aprile e quello di maggio, la squadra ha traslocato dal vecchio Str\u00f6mvallen al moderno Gavlevallen, nuovo stadio con una capacit\u00e0 di 6.500 posti. Il penultimo posto nell'Allsvenskan 2016 ha costretto la squadra alla retrocessione dopo i 12 anni consecutivi trascorsi in Allsvenskan (dal 2005 al 2016).\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa.\n\"aggiornata al 31 marzo 2016\""}
{"id": "903974", "revid": "1842072", "url": "https://it.wikipedia.org/wiki?curid=903974", "title": "Atto ablatorio", "text": "L'atto ablatorio, nell'ambito del diritto amministrativo italiano, \u00e8 un atto amministrativo attraverso il quale la pubblica amministrazione italiana priva il titolare di un diritto reale, estinguendolo o trasferendolo coattivamente ad un altro soggetto, oppure lo limita nella sua estensione. \nDescrizione.\nL'atto ablatorio \u00e8 un atto quindi posto in essere da una pubblica amministrazione, che si distingue dagli altri atti amministrativi perch\u00e9 produce effetti sfavorevoli (privazione od estinzione di un diritto) nella sfera giuridica dei suoi destinatari. \u00c8 quindi un provvedimento amministrativo in quanto va ad incidere nella sfera giuridica dei destinatari amministrati.\nLa giustificazione dell'atto ablativo, che sacrifica una posizione altrimenti protetta dall'ordinamento, \u00e8 da ritrovare all'interno del generale principio che muove l'amministrazione, ossia \u00e8 un tipo di attivit\u00e0 esercitata anche tramite dei poteri privativi volti principalmente a soddisfare un interesse collettivo e pertanto di carattere pubblico.\nElenco.\nSono atti ablativi: "}
{"id": "903975", "revid": "22475", "url": "https://it.wikipedia.org/wiki?curid=903975", "title": "Oscurit\u00e0", "text": "L'oscurit\u00e0, il buio, o la tenebra (quest'ultimo usato pi\u00f9 spesso al plurale) \u00e8 l'assenza di luce. \nIl buio come metafora.\nI sentimenti dell'uomo in assenza di luce sono stati fonte di metafore nell'ambito della letteratura e di simbolismo nell'arte. In questo campo, con l'uso del chiaroscuro, l'oscurit\u00e0 enfatizza o contrasta la luce.\nIn alcune culture l'oscurit\u00e0 viene abbinata al male o al peccato. \u00c8 possibile riscontrare il significato negativo dell'oscurit\u00e0 nella \"Divina Commedia\" di Dante: nei primi versi, infatti, il poeta toscano si ritrova in una selva oscura. \nIl significato allegorico di questa condizione pu\u00f2 contenere tuttavia un risvolto positivo, nel senso che occorre prima passare attraverso la notte oscura dell'anima, in cui il S\u00e9 individuale \u00e8 costretto a confrontarsi con la propria Ombra interiore, per potere poi ritrovare la luce. In alchimia ad esempio l'oscurit\u00e0 \u00e8 la fase iniziale della \"grande opera\", quella della putrefazione o dissolvimento denominata \"nigredo\", rappresentata da simboli come un corvo o un sole nero, che \u00e8 necessario attraversare per riuscire a creare la pietra filosofale.\nIn psicologia l'oscurit\u00e0 \u00e8 anche metafora dell'inconscio, ed \u00e8 associata astrologicamente alla Luna."}
{"id": "903977", "revid": "1305772", "url": "https://it.wikipedia.org/wiki?curid=903977", "title": "Buio", "text": ""}
{"id": "903979", "revid": "767487", "url": "https://it.wikipedia.org/wiki?curid=903979", "title": "Colpevole d'omicidio", "text": "Colpevole d'omicidio (\"City by the Sea\") \u00e8 un film del 2002 diretto da Michael Caton-Jones.\nIl film, basato su un articolo del 1997 di Mike McAlary, narra la storia vera del poliziotto Vincent LaMarca e del difficile rapporto con il figlio drogato Joey.\nTrama.\nVincent LaMarca \u00e8 un detective della polizia di Manhattan vicino al pensionamento.\nIndagando sul brutale omicidio di uno spacciatore giunge sulle tracce di un tossicodipendente di cui si conosce solo il soprannome: 'Joey Nova' che vive nei bassifondi di Long Beach, a Long Island. Presto scopre che si tratta di suo figlio Joseph, lasciato da piccolo dopo una violenta separazione dalla madre. Suo padre Angelo negli anni '50 era stato giustiziato a Sing Sing quando lui aveva solo otto anni, per l'omicidio di un bambino, e questo nuovo episodio di cronaca nella famiglia LaMarca induce la stampa a calcare la mano. Le cose peggiorano ulteriormente quando il socio dello spacciatore, a caccia di Joey, uccide un poliziotto, il collega di Vincent che era andato a cercarlo. Tutti gli indizi riconducono a Joey che dunque ora \u00e8 ricercato per ben due omicidi.\nNel frattempo Gina, la ragazza di Joey, contatta Vincent e poi, minacciata, gli lascia il piccolo figlio Angelo, suo nipote, del quale non era neanche a conoscenza. Il subbuglio nella vita di Vincent \u00e8 seguito da vicino dalla sua compagna Michelle che \u00e8 fortemente scossa avendo appreso tutte queste cose in un solo colpo.\nVincent poi, volendo affidare Angelo ai servizi sociali, perde l'amore di Michelle che gli rimprovera di continuare la serie nefasta di abbandoni che ha segnato la famiglia LaMarca.\nUn giovane poliziotto di Long Beach \u00e8 l'unico a credere che non sia stato Joey ad uccidere il collega di Vincent, che intanto ha restituito il suo distintivo sentitosi isolato. In una drammatica resa dei conti finale LaMarca scova il vero assassino del collega, lo spacciatore che d\u00e0 la caccia al figlio Joey, che interviene tempestivamente salvando il padre. I due hanno poi modo di chiarirsi e fare pace prima che il bravo poliziotto LaMarca possa cos\u00ec consegnare il figlio alla giustizia, vivo.\nFintanto che Joey rimarr\u00e0 in carcere, nonno Vincent accudir\u00e0 il piccolo Angelo."}
{"id": "903981", "revid": "24989", "url": "https://it.wikipedia.org/wiki?curid=903981", "title": "Ravne na Koro\u0161kem", "text": "Ravne na Koro\u0161kem (in tedesco \"Gutenstein\") \u00e8 un comune di 12.709 abitanti della Slovenia settentrionale.\nRavne \u00e8 una cittadina industriale sulla riva meridionale della Me\u017ea (in tedesco \"Mie\u00df\"), e costituisce uno dei due maggiori centri della Carinzia slovena; \u00e8 una nota stazione sciistica, dotata di numerosi impianti di risalita alle cime della parte orientale delle Alpi Caravanche. \nLa zona fu abitata nel tempo dei Romani. Appare nel medioevo come feudo del vescovo di Bamberga che costru\u00ec il castello di Gutenstein ai cui piedi sorge il villaggio di Gu\u0161tanj. Il potere del vescovo dur\u00f2 fino alla fine del secolo XIV, quando tutto il territorio pass\u00f2 sotto il dominio degli Asburgo. Il villaggio inizi\u00f2 a crescere nel 1774 quando vennero scoperti i primi giacimenti di ferro; molti minatori affluirono, furono costruite le prime fucine e il villaggio divent\u00f2 una cittadina. Ravne conserva la chiesa romanica di Sant'Egidio, la chiesa gotica di Sant'Antonio e il castello di Grad del XVI secolo.\nSecondo il censimento del 1880, su 930 abitanti 604 erano di lingua tedesca mentre la restante parte era di lingua slovena. Dopo l'annessione al Regno dei Serbi, Croati e Sloveni i tedeschi diminuirono drasticamente, fino a quando vennero espulsi dopo la seconda guerra mondiale.\nGeografia antropica.\nSuddivisioni amministrative.\nIl comune \u00e8 diviso in 15 insediamenti (\"naselja\") di seguito elencati."}
{"id": "903983", "revid": "198277", "url": "https://it.wikipedia.org/wiki?curid=903983", "title": "Robert Shaw (attore 1927)", "text": "Shaw \u00e8 considerato uno dei massimi esponenti della generazione di attori di origine britannica che tra gli anni sessanta e anni settanta si imposero nel cinema americano. Nel suo caso, tra le principali doti di versatilit\u00e0 c'\u00e8 l'accento perfettamente naturale sia nell'inglese americano che nell'inglese britannico. \nCon altri suoi colleghi appartenenti allo stesso gruppo, spesso soprannominato all'epoca \"The Brit Club\", quali Sean Connery e Richard Burton, Shaw ebbe rapporti ambivalenti di amicizia e rivalit\u00e0. Quando nel 1963 Connery venne consacrato come James Bond nel film \"Dalla Russia con amore\", Shaw ottenne il ruolo del suo antagonista, riscuotendo lo stesso successo. \nBiografia.\nShaw nacque nel Lancashire dal medico Thomas Shaw e da un'ex-infermiera originaria dello Swaziland. Quando aveva 12 anni il padre, alcolista, si suicid\u00f2. La madre dovette cos\u00ec occuparsi da sola di Robert, che era il figlio maggiore, di suo fratello Alexander e delle sue tre sorelle. Shaw frequent\u00f2 la Royal Academy of Dramatic Art (R.A.D.A.) e fece esperienza di attore teatrale sui palcoscenici londinesi di Stratford e dell'Old Vic negli anni cinquanta. Dopo l'esordio cinematografico nel 1951, in un ruolo non accreditato nella commedia \"L'incredibile avventura di Mr. Holland\", ebbe la sua prima parte di rilievo nel film \"I guastatori delle dighe\" (1955). Si impose poi come protagonista della serie tv britannica \"I bucanieri\", che venne trasmessa anche negli USA.\nRaggiunse la celebrit\u00e0 nel 1963 grazie al ruolo di Donald \"Red\" Grant, lo spietato killer antagonista di James Bond nel film \"A 007, dalla Russia con amore\", e nello stesso anno interpret\u00f2 il fratello mentalmente ritardato in \"The Caretaker - Il guardiano\" di Clive Donner. In seguito prese parte ad altre importanti pellicole, di produzione sia inglese che americana, come \"La battaglia dei giganti\" (1965), \"Un uomo per tutte le stagioni\" (1966) nella parte di Enrico VIII d'Inghilterra, che gli valse una candidatura all'Oscar al miglior attore non protagonista e al Golden Globe per il miglior attore non protagonista, \"Forza 10 da Navarone\" (1978), \"Avalanche Express\" (1979).\nNotevoli le sue interpretazioni di Doyle Lonnegan, il boss della malavita di Chicago vittima di una truffa ne \"La stangata\" (1973) di George Roy Hill, di Quint, rude e solitario cacciatore di squali, ne \"Lo squalo\" (1975) di Steven Spielberg e dell'assassino nel poliziesco \"Il colpo della metropolitana\" (1974). Negli anni Settanta gli fu dedicata una stella sulla Hollywood Walk of Fame.\nFu anche drammaturgo, scrittore di romanzi e di sceneggiature cinematografiche, fra le quali quella di \"Situazione disperata ma non seria\" (1965), commedia con Alec Guinness. Dal suo romanzo \"The Man in the Glass Booth\", del 1967, storia di un industriale ebreo accusato di essere un criminale nazista, fu tratto un dramma teatrale e successivamente il film omonimo, diretto nel 1975 da Arthur Hiller e interpretato da Maximilian Schell.\nImpetuoso e dedito all'alcol, Shaw fu un intellettuale carismatico e amante della famiglia, padre di otto figli avuti in tre matrimoni, oltre a due adottati. Una delle mogli, l'attrice Mary Ure, mor\u00ec all'et\u00e0 di quarantadue anni, nel 1975, per un'overdose di barbiturici e alcool. Shaw mor\u00ec improvvisamente nel 1978 a 51 anni, per un attacco cardiaco, mentre stava ultimando le riprese di \"Avalanche Express\". Le sue ceneri furono disperse.\nIl personaggio della Marvel Comics Sebastian Shaw, un nemico degli X-Men e capo del Club infernale (chiamato anche \"Re Nero\") \u00e8 ispirato all'attore.\nOmaggi.\nWesthoughton, sua citt\u00e0 natale, gli ha reso un tributo aprendo in suo onore il pub-ristorante \"The Robert Shaw\"."}
{"id": "903984", "revid": "731410", "url": "https://it.wikipedia.org/wiki?curid=903984", "title": "Corona (odontoiatria)", "text": "La corona \u00e8 la porzione del dente visibile all'interno del cavo orale. Essa \u00e8 costituita negli strati pi\u00f9 profondi dalla polpa, contenuta nella camera pulpare, attorno a questa si trova uno strato di dentina, a sua volta ricoperta da smalto. Quest'ultimo strato \u00e8 il pi\u00f9 esterno e quello comunemente visibile. Al di sotto della corona vi sono le radici, separate da essa tramite il colletto, quel margine nel quale avviene il passaggio da smalto a cemento, altrimenti detto giunzione amelo-cementizia. \nDeve inoltre essere considerata la differenza fra la corona anatomica e la corona clinica: la corona anatomica \u00e8 la cosiddetta corona che su un piano verticale origina a livello della giunzione amelo-cementizia e termina pi\u00f9 occlusalmente con il piano occlusale; la corona clinica \u00e8 invece la corona che il clinico, ossia ad esempio l'odontoiatra, considera ai fini terapeutici e clinici, ed \u00e8 considerata la porzione del dente visibile al di fuori dell'apparato parodontale: in questo caso pu\u00f2 coincidere con la corona anatomica, ma pu\u00f2 anche non coincidere: in un caso pu\u00f2 essere pi\u00f9 lunga sul piano verticale perch\u00e9 ad esempio il soggetto ha problemi parodontali come una recessione gengivale ed ossea in seguito a malattia parodontale: ci\u00f2 fa s\u00ec che ad esempio si possa osservare a occhio nudo anche parte della radice anatomica che normalmente \u00e8 rivestita esternamente da cemento e dovrebbe essere nascosta all'interno dell'osso: in questo caso la radice anatomica non \u00e8 considerata come tale, ma viene inclusa nel concetto di corona clinica, anche se da un punto di vista anatomico e istologico \u00e8 differente. Ci possono essere poi anche casi invece di situazione opposta, ossia che prevedono una corona clinica minore come dimensioni sul piano verticale rispetto alla corona anatomica, potrebbe ad esempio essere dovuto a ritenzione o inclusione dentaria.\nLa sua forma varia considerevolmente da un dente all'altro, nonch\u00e9 presenta notevole variabilit\u00e0 anatomica individuale. Generalmente \u00e8 possibile riconoscere cinque lati su ogni corona, pi\u00f9 o meno accentuati: il lato vestibolare, la faccia anteriore dei denti; il lato palatino o linguale, la faccia interna del dente; le due facce laterali rispettivamente quella mesiale, ossia quella orientata verso il centro dell'arcata dentaria, e quella distale, opposta a mesiale; infine v'\u00e8 il lato occlusale che \u00e8 rivolto verso il piano della masticazione.\nGli incisivi hanno una corona di forma grossolanamente cuneiforme con una superficie occlusale molto ridotta, difatti in questo caso si parla di margine occlusale. La corona dei canini \u00e8 piramidale con apice rivolto verso occlusale. I premolari hanno forma cilindrica e visti dal lato occlusale mostrano due cuspidi mentre i molari, con forma cuboide, hanno dalle quattro alle cinque cuspidi.\nUna cuspide \u00e8 una prominenza anatomica della corona dentale costituita essenzialmente da smalto con un'anima di dentina, raramente delimita una camera pulpare. Emerge sempre nel lato occlusale del dente e ne sono sprovvisti incisivi e canini."}
{"id": "903987", "revid": "287204", "url": "https://it.wikipedia.org/wiki?curid=903987", "title": "La fratellanza della Sacra Sindone", "text": "La fratellanza della Sacra Sindone \u00e8 un romanzo della scrittrice spagnola Julia Navarro.\nTrama.\nNel duomo di Torino, scoppia l'ennesimo incendio che viene prontamente spento, ma contestualmente viene ritrovato il cadavere di un muto, e non \u00e8 il primo, ne sono stati ritrovati altri coinvolti negli incidenti precedenti.\nIl Capitano dei Carabinieri del Comando per la Tutela del Patrimonio Artistico, Marco Valoni, vuole approfondire l'indagine sull'accaduto che sembra a tutti un semplice incendio. Apparentemente sembra essere stato causato da un banale corto circuito, nessun danno alle opere d'arte, per questo non si capisce perch\u00e9 il muto era all'interno del Duomo carbonizzato.\nValoni coordina l'affascinante storica dell'arte Sofia Galloni e la sua efficientissima squadra nell'intento di scoprire se al centro di tutto vi sia l'obiettivo di trafugare la Sacra Sindone. Ed \u00e8 a partire da quest'ultima che si svolgono le indagini dei carabinieri che li conducono sulle tracce di un ristretto gruppo di uomini colti, raffinati, ma soprattutto di grande potere, che sembrano nutrire un particolare interesse per il Sacro Lino.\nAnalizzando la storia di quest'ultimo l'autrice ripercorre la storia della Sindone, dalle ultime ore di Ges\u00f9, passando per l'impero bizantino, analizzando la storia dei Templari fino a giungere alla Turchia di oggi."}
{"id": "903988", "revid": "580197", "url": "https://it.wikipedia.org/wiki?curid=903988", "title": "Trelleborgs Fotbollf\u00f6rening", "text": "Il Trelleborgs Fotbollf\u00f6rening, meglio noto come Trelleborgs FF o semplicemente Trelleborg, \u00e8 una societ\u00e0 calcistica svedese con sede nella citt\u00e0 di Trelleborg. Milita in Superettan, la seconda divisione del campionato svedese.\nIl V\u00e5ngavallen, che ospita le partite interne, ha una capacit\u00e0 di circa spettatori.\nStoria.\nIl club \u00e8 stato fondato il 6 dicembre 1926, ma la prima promozione in Allsvenskan arriv\u00f2 solo al termine del campionato 1984.\n\u00c8 stata per\u00f2 la prima met\u00e0 degli anni '90 a rappresentare il periodo di maggior splendore della squadra. Nel 1992 il Trelleborg ha chiuso al terzo posto in classifica qualificandosi per il M\u00e4sterskapsserien, mentre l'anno successivo ha conseguito un quarto posto.\nL'unica partecipazione del Trelleborg alle coppe europee \u00e8 avvenuta in occasione della Coppa UEFA 1994-1995, quando la squadra \u00e8 riuscita a eliminare il Blackburn Rovers nell'anno in cui gli inglesi vinsero la Premier League. L'eliminazione dalla competizione avvenne ai sedicesimi di finale ad opera della Lazio, dopo lo 0 a 0 in Svezia e la sconfitta per 1 a 0 a Roma.\nNel corso degli anni seguenti, i biancoblu sono sempre riusciti a conquistare la salvezza, fino a quando hanno chiuso l'Allsvenskan 2001 all'ultimo posto e sono retrocessi. Nel 2004 il Trelleborg ha disputato nuovamente l'Allsvenskan, retrocedendo per\u00f2 a fine stagione. Tre anni pi\u00f9 tardi, la squadra \u00e8 tornata a militare nella massima serie, giocandovi per cinque stagioni di fila. Notevole il quinto posto in classifica ottenuto al termine dell'Allsvenskan 2010.\nDal 2012 al 2017 il Trelleborg ha disputato tre stagioni in Superettan (2012, 2016, 2017) e tre in Division 1 (2013, 2014, 2015), prima di conquistare una nuova promozione in Allsvenskan il 19 novembre 2017 al termine del doppio spareggio promozione contro lo J\u00f6nk\u00f6pings S\u00f6dra.\nIl massimo campionato appena conquistato, per\u00f2, si rivela essere molto pi\u00f9 complicato del previsto. Il club termina la stagione all'ultimo posto con soli 15 punti (3 vittorie e 6 pareggi) mantenendo anche i record negativi di peggior attacco e peggior difesa del torneo. Dal 2019 il club torna a giocare in Superettan.\nOrganico.\nRosa 2021.\n\"Aggiornata al 21 aprile 2021.\""}
{"id": "903991", "revid": "51236", "url": "https://it.wikipedia.org/wiki?curid=903991", "title": "Questo pazzo, pazzo, pazzo, pazzo hotel", "text": ""}
{"id": "903992", "revid": "20090", "url": "https://it.wikipedia.org/wiki?curid=903992", "title": "Medaglia d'oro al Valor Militare", "text": ""}
{"id": "903996", "revid": "1513010", "url": "https://it.wikipedia.org/wiki?curid=903996", "title": "Saaxil", "text": "Saaxil (Sahel) \u00e8 una regione (gobolka) della Somalia e una delle sei dell'autoproclamata ma non internazionalmente riconosciuta repubblica di Somaliland (ex Somalia Britannica). Il suo capoluogo \u00e8 Berbera. Confina con il Golfo di Aden e le regioni del Somaliland di Woqooyi Galbeed, Sanaag, Togdheer e Awdal. Secondo l'attuale costituzione somala fa parte della regione di Woqooyi Galbeed."}
{"id": "903997", "revid": "1494169", "url": "https://it.wikipedia.org/wiki?curid=903997", "title": "Ragazze nel pallone", "text": ""}
{"id": "903998", "revid": "115574444", "url": "https://it.wikipedia.org/wiki?curid=903998", "title": "Charles Fran\u00e7ois Lhomond", "text": "Biografia.\nNato da una famiglia povera, mostra una forte predisposizione per gli studi che lo portano in un seminario. Dopo aver frequentato grazie ad una borsa di studio il \"coll\u00e8ge d'Inville\" a Parigi, riceve l'ordine del sacerdozio ed in seguito diviene il preside dello stesso collegio. Dopo la soppressione del collegio insegna per pi\u00f9 di venti anni al \"coll\u00e8ge du Cardinal-Lemoine\", nel quartiere latino a Parigi. \nEssendosi rifiutato di prestare giuramento alla costituzione civile del clero, viene incarcerato nel 1792 e liberato pi\u00f9 tardi grazie all'intervento di uno dei suoi ex-allievi, Jean-Lambert Tallien..\nOpere.\nLhomond ha lasciato diverse opere, indirizzate prioritariamente all'insegnamento:"}
{"id": "904001", "revid": "125307104", "url": "https://it.wikipedia.org/wiki?curid=904001", "title": "Idrottsf\u00f6rening Brommapojkarna", "text": "L'Idrottsf\u00f6rening Brommapojkarna, meglio noto come IF Brommapojkarna \u00e8 un club calcistico svedese di Stoccolma.\nPrende il nome da Bromma, sobborgo occidentale della capitale svedese, e il suo nome significa, alla lettera, \"I ragazzi di Bromma\".\nNel 2022, dopo due anni di assenza, torner\u00e0 a militare in Superettan, la seconda divisione del campionato svedese.\nStoria.\nFondato nel 1942 nel quartiere di Bromma a Stoccolma, milit\u00f2 sempre nelle serie minori. Nel 2006 ottenne la prima promozione nella Allsvenskan, categoria dalla quale retrocesse dopo una sola stagione. La societ\u00e0 partecip\u00f2 anche al Campionato svedese di calcio a 5, in cui ebbe come migliore risultato una finale nella stagione 2006-2007. Dopo alterne vicende, dal 2013 gioc\u00f2 di nuovo in Allsvenskan, dove arriv\u00f2 tredicesimo, salvandosi. Ciononostante, nel 2014 venne ammesso per la prima volta nella sua storia alla Europa League, grazie al secondo posto ottenuto dalla Svezia nel premio Fair Play istituito dalla UEFA. Super\u00f2 nel primo turno preliminare i finlandesi del VPS e nel turno successivo i nordirlandesi del Crusaders, qualificandosi per il terzo turno nel quale venne sconfitto dal Torino sia all'andata (0-3) sia al ritorno (4-0), terminando cos\u00ec la sua prima e ad oggi unica esperienza nelle coppe continentali.\nLa stagione 2014 per\u00f2 coincise anche con l'inizio di una lunga serie di saliscendi, tra retrocessioni e promozioni consecutive. Al termine di quell'anno infatti la squadra scese in Superettan, mentre ad ottobre il capitano Pontus Segerstr\u00f6m mor\u00ec per un tumore al cervello. Nel 2015 arriv\u00f2 un'ulteriore retrocessione, la seconda nel giro di due anni, che fece scendere i rossoneri in terza serie. Nel 2016 e nel 2017, sotto la guida del tecnico Olof Mellberg, il Brommapojkarna risal\u00ec immediatamente nella massima serie, conquistando due promozioni in due anni. Altrettanto rapido fu per\u00f2 il nuovo ritorno in terza serie, con altre due retrocessioni consecutive rimediate nel giro di due anni nel 2018 e nel 2019. Al termine del campionato di Ettan 2021 si concretizz\u00f2 una nuova promozione in Superettan.\nStadio.\nSolitamente il club gioca le proprie partite interne al Grimsta IP, che ha una capacit\u00e0 di 8.000 spettatori. Tuttavia, in passato, alcune partite interne contro le squadre maggiori di Stoccolma si sono disputate presso la pi\u00f9 capiente Tele2 Arena visto il maggiore seguito popolare di questi club.\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018."}
{"id": "904003", "revid": "1543377", "url": "https://it.wikipedia.org/wiki?curid=904003", "title": "Legio II Herculia", "text": "La Legio II \"Herculia\" (\"devota/dedicata ad Ercole\") fu una legione romana raccolta dall'imperatore Diocleziano, ancora in attivit\u00e0 all'inizio del V secolo.\nIl titolo \"Herculia\" fa riferimento ad Ercole, che era il nume tutelare di Massimiano Erculio, l'imperatore collega di Diocleziano all'interno del sistema di governo della tetrarchia: i due imperatori affermavano infatti di appartenere alle \"dinastie\" di Ercole (Massimiano) e Giove.\nRaccolta all'inizio del regno di Diocleziano, la II \"Herculia\" venne schierata nella provincia di Scizia, appena separata dalla Mesia Inferiore, assieme alla I \"Iovia\", probabilmente la legione gemella della \"Herculia\" e intitolata al nume tutelare di Diocleziano. Secondo la \"Notitia dignitatum\", un documento dei primi anni del V secolo, la II \"Herculia\" era ancora in Scizia sotto il \"dux Scythiae\": campo base della legione era a Troesmis, a difesa della frontiera del Danubio, ma diverse coorti erano distribuite sul territorio.\nLa I \"Iovia\" e la II \"Herculia\" furono alla base degli \"Ioviani\" e degli \"Herculiani\", due importanti legioni tardo imperiali. La separazione di parti consistenti di queste due legioni, poi divenute unit\u00e0 autonome, avvenne gi\u00e0 durante il regno di Diocleziano e Massimiano: fu proprio Erculio a guidare una sotto-unit\u00e0 della legione che gli era intitolata nella campagna del 298-299 in Mauretania."}
{"id": "904004", "revid": "767487", "url": "https://it.wikipedia.org/wiki?curid=904004", "title": "In corsa con il sole", "text": "In corsa con il sole o In corsa verso il sole (\"Race the Sun\") \u00e8 un film (In italia \u00e8 un film per la televisione) del 1996 diretto da Charles T. Kanganis.\nTrama.\nLa trama \u00e8 liberamente ispirata alla vera storia degli studenti del High School Konawaena Solar Car Team di Hawaii, che nel 1990 finirono al 18\u00ba posto, e primi tra le scuole superiori, nel World Solar Challenge, competizione per veicoli con propulsione ad energia solare di 3021\u00a0km da Darwin a Adelaide.\nUna nuova insegnante di scienze spinge un gruppo di studenti svogliati e indisciplinati della Kona Pali High School di Hawaii ad elaborare un progetto. Ottenuta la loro fuducia riesce a motivarli facendo emergere le qualit\u00e0 e le conoscenze di ognuno. Partendo da una combinazione di visione progettuale del giovane Daniel, abile nella lavorazione della vetroresina, derivata da quella dei surf, e altre singole competenze, dalla meccanica all'elettronica, progettano e costruiscono un'auto a energia solare chiamato \"Cockroach\" (scarafaggio). Riescono a vincere un concorso locale ottenendo la qualificazione per la competizione internazionale World Solar Challenge in Australia. \nVerranno ostacolati da rivali ben pi\u00f9 attrezzati e senza scrupoli ma che verranno sconfitti in modo rocambolesco e imprevedibile."}
{"id": "904007", "revid": "86599", "url": "https://it.wikipedia.org/wiki?curid=904007", "title": "16194 Roderick", "text": "16194 Roderick \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a e da un'eccentricit\u00e0 di 0,1105648, inclinata di 13,02181\u00b0 rispetto all'eclittica.\nL'asteroide \u00e8 dedicato allo studente di astrofisica dell'Universit\u00e0 di Cardiff Gavin Roderick."}
{"id": "904009", "revid": "838137", "url": "https://it.wikipedia.org/wiki?curid=904009", "title": "258 a.C.", "text": ""}
{"id": "904011", "revid": "124206657", "url": "https://it.wikipedia.org/wiki?curid=904011", "title": "Diamond Head", "text": "I Diamond Head sono un gruppo musicale britannico fondato nel 1976 dal chitarrista Brian Tatler e dal batterista Duncan Scott a Stourbridge (Inghilterra). Sono considerati uno dei gruppi di punta della New Wave of British Heavy Metal e sono conosciuti per aver ispirato gruppi come Metallica e Megadeth.\nStoria del gruppo.\nPrimi anni.\nBrian Tatler e Duncan Scott cominciarono a produrre musica insieme gi\u00e0 nel 1976, suonando rispettivamente una chitarra molto economica e scatole di biscotti, il nome fu ispirato da un album di Phil Manzanera del 1975 intitolato appunto \"Diamond Head\" di cui Tatler aveva un poster. Nelle vesti di cantante fu assunto Sean Harris, che fu notato mentre cantava la canzone \"Be Bop a Lu La\" su un autobus, la formazione fu poi completata con l'ingresso al basso di Colin Kimberley, un vecchio amico di Tatler.\nIl gruppo pubblic\u00f2 due demo autoprodotti nel 1977 e nel 1979, registrati entrambi in meno di sei ore, ma che garantirono alla band concerti di spalla a AC/DC ed Iron Maiden. In un'intervista il chitarrista Brian Tatler ha dichiarato che i Diamond Head scrissero pi\u00f9 di 100 canzoni prima di pubblicare il loro primo album in studio. Tra le etichette discografiche cominci\u00f2 una lotta per assicurarsi la band, ma nessuna di loro arriv\u00f2 fino in fondo, inoltre il fatto che la madre di Sean Harris, Linda, fosse il loro manager non li aiut\u00f2, cos\u00ec mentre altre band NWOBHM come i Def Leppard avevano gi\u00e0 contratti con delle \"major\" e si imbarcavano in tour da headliner, i Diamond Head decisero di cominciare a pubblicare i loro lavori attraverso la loro etichetta, la Happy Face Records.\nLa prima pubblicazione del gruppo attraverso la Happy Face Records \u00e8 stato il singolo \"Shoot Out the Lights\", seguito da un altro singolo, \"Sweet and Innocent\", il quale anticip\u00f2 il primo album in studio del gruppo, intitolato \"Lightning to the Nations\" (in realt\u00e0 il disco non ebbe ufficialmente un titolo e solo successivamente fu adottato il nome \"Lightning to the Nations\"). L'album fu registrato in soli sette giorni presso gli studi di registrazione \"The Old Smythy\" di Worcester mentre la copertina dell'album fu completamente bianca e senza lista tracce, con in copertina solamente la firma di uno dei componenti, e inizialmente furono stampate solamente mille copie, vendute esclusivamente ai concerti o tramite mail order al prezzo di 3,50 sterline.\nL'album fu nuovamente distribuito in altre mille copie, questa volta contenenti la tracklist, successivamente fu la Woolfe Records a ripubblicarlo con in copertina il disegno della Terra infuocata. Nel 2001 la Sanctuary Records lo ripubblic\u00f2 per l'ennesima volta, cosa che Tatler aveva escluso potesse succedere gi\u00e0 nel 1982.\nIl successo e la crisi.\nIl successo del primo album porta la band a firmare il primo contratto con la MCA Records nel 1981, per la quale pubblicano l'EP \"Four Cuts\", contenente classici come \"Call Me\" e \"Dead Reckoning\". Nel 1982 la band si esibisce al Reading Festival, esibizione registrata dalla BBC e pubblicata dieci anno dopo con il nome \"Friday Rock Shock Session\". Il primo album per la nuova etichetta \u00e8 \"Borrowed Time\", che raggiunge la 24\u00aa posizione della classifica inglese e permette alla band di imbarcarsi in un tour nelle arene inglesi. Insieme all'LP esce il terzo singolo \"In the Heat of the Night\" che contiene le versioni live di \"Play it Loud\" e di \"Sweet and Innocent\", registrate allo Zig-Zag Club, e un'intervista con il DJ Tommy Vance.\nIl successo per\u00f2 fu breve a causa delle sperimentazioni di \"Canterbury\". Uscito nel 1983, l'album sterza verso ambiti progressive, male accolti dai fans. Questo \u00e8 anche il primo album senza Duncan Scott e Colin Kimberley, licenziati su pressione della stessa casa discografica e sostituiti da Mervyn Goldsworthy e da Robbie France, che successivamente diventer\u00e0 membro fondatore e produttore degli Skunk Anansie. Nello stesso anno la band apre il Monsters of Rock e comincia a lavorare al quarto album, intitolato \"Flight East\". Il gruppo per\u00f2 viene scaricato dalla MCA, e Tatler ed Harris decidono di lasciare a causa del negativo giudizio verso la scena metal che stava nascendo e verso band come Metallica e Slayer. La band quindi si sciolse per la prima volta nel 1985.\nLa band aveva deciso di cambiare sound perch\u00e9 era annoiata di suonare heavy metal e sentiva che era tempo di cambiare. Un altro cambio della band fu il passaggio di Tatler da una Flying V a una Gibson Les Paul, a causa del calo di popolarit\u00e0 del modello.\nLa reunion e l'incidente al National Bowl.\nL'aumento di popolarit\u00e0 dei Metallica e il loro continuo menzionare i Diamond Head come una delle pi\u00f9 grandi influenze li fece tornare alla ribalta e port\u00f2 alla ristampa del catalogo della band. Inevitabilmente nel 1991 Tatler e Harris riformarono il gruppo con Karl Wilcox alla batteria e Eddie Moohan al basso.\nLa band pubblica anche un nuovo EP chiamato \"Rising Up\", contenente le canzoni \"Wild on the Streets\" e \"I can't help myself\", reperibile solamente ai concerti o presso negozi specializzati. Lo stesso anno Harris collabora con Dave Mustaine per la canzone \"Crown of Worms\", pubblicata poi nella versione rimasterizzata di \"Countdown to Extinction\".\nDue anni dopo il gruppo rilascia \"Death &amp; Progress\", con le collaborazioni di Tony Iommi dei Black Sabbath e di Dave Mustaine dei Megadeth. Comunque, la riunione fu di breve durata, e fin\u00ec con la pubblicazione dell'album.\nDurante il tour di promozione dell'album i Diamond Head aprirono per Metallica e Megadeth al National Bowl di Milton Keynes. Sean Harris sal\u00ec sul palco vestito da Morte, questo era il suo modo per dire che la NWOBHM era finita. La loro performance fu molto sottotono, anche a causa della pressione esercitata dalle riprese live di MTV, a ci\u00f2 si aggiunse l'herpes zoster di cui soffriva Tatler. Nel 1994 il gruppo si sciolse nuovamente per poi riformarsi sei anni pi\u00f9 tardi.\nGli anni duemila.\nNel 2000 Harris e Tatler tornano di nuovo insieme e, dopo aver reclutato il chitarrista Floyd Brennan, si esibirono in una serie di concerti acustici, che culminarono con la pubblicazione dell'EP \"First Cuts Acoustic\". La band si imbarca in un altro tour con Moohan e Wilcox di nuovo nei ranghi, e per la prima volta suona negli Stati Uniti, dove non avevano mai suonato a causa di problemi di management.\nIl gruppo allora entra in studio per lavorare al nuovo album, ma Harris esprime l'intenzione di pubblicarlo sotto un altro nome e dichiara di non volere pi\u00f9 esibirsi dal vivo. Tatler, dopo aver soddisfatto le richieste del cantante per anni, decide di separare le loro strade e Sean pubblica una dichiarazione su Blabbermouth in cui afferma che per quanto lo riguarda ha pi\u00f9 diritto lui di usufruire del nome del gruppo di chiunque altro e di ritenersi ancora un membro della band.\nNel 2004 Nick Tart diventa il nuovo cantante della band. Il nuovo album della band, \"All Will Be Revealed\" (il titolo sembra essere un riferimento a Sean Harris), viene pubblicato nel 2005, ma consiste in un radicale cambio di rotta rispetto ai loro primi album.\nL'occasione per promuovere l'album si presenta quando Mustaine li invita in tour con i riformati Megadeth. Il gruppo si esibisce da \"headliner\" ad un festival per celebrare i 25 anni del New Wave of British Heavy Metal al teatro Astoria di Londra a cui partecipano Witchfynde, Bronze, Praying Mantis e Jaguar. Questo concerto viene registrato e poi pubblicato come live album con il titolo \"It's Electric\" e nel primo DVD della band intitolato \"To the Devil His Due\" del 2006.\nNel 2007 la Cargo Records ha pubblicato il sesto album della band \"What's in Your Head?\", prodotto da Dave Nicholls, precedentemente al lavoro con Slipknot e The Wildhearts.\nAnni duemiladieci.\nIl 13 ottobre 2014 il gruppo ha annunciato l'uscita di Nick Tart attraverso la propria pagina Facebook. Al suo posto \u00e8 stato scelto il cantante danese Rasmus Bom Andersen, con il quale i Diamond Head hanno intrapreso un tour europeo, apparendo all'Hard Rock Hell e all'Headbangers Open Air in Germania.\nNel gennaio 2016 il gruppo ha annunciato il settimo album in studio, intitolato semplicemente \"Diamond Head\". Originariamente previsto per l'11 marzo, l'album \u00e8 stato pubblicato il 22 aprile attraverso la Dissonance Productions."}
{"id": "904013", "revid": "287204", "url": "https://it.wikipedia.org/wiki?curid=904013", "title": "Largo! Largo!", "text": "Largo! Largo! (\"Make Room! Make Room!\") \u00e8 un romanzo di fantascienza di Harry Harrison pubblicato nel 1966. L'opera narra le vicende personali di un poliziotto, preso a dover gestire problemi quotidiani e sentimentali in una New York sovrappopolata da trentacinque milioni di abitanti alla vigilia dell'anno duemila e le sue indagini per risolvere un caso di omicidio.\nNel 1973 ne \u00e8 stato tratto il film \"\" (\"Soylent Green\", 1973) per la regia di Richard Fleischer.\nStoria editoriale.\nIl romanzo fu pubblicato per la prima volta nel 1966 negli Stati Uniti, a puntate sulla rivista \"Impulse\"; l'anno successivo usc\u00ec in libreria in edizione rilegata.\nNel 1973, in occasione dell'uscita del film di Richard Fleischer, il romanzo venne ripubblicato con l'omonimo titolo del lungometraggio: \"Soylent Green\".\nTrama.\nNel 1999 New York \u00e8 abitata da trentacinque milioni di cittadini e gli Stati Uniti contano trecentoquarantaquattro milioni di persone. Il problema del sovrappopolamento ha portato a un mondo che sta per esaurire tutte le proprie risorse naturali. L'unico cibo disponibile per la massa sono cracker di alga e bistecche di soia e lenticchie chiamate \"soylent\" (in inglese \"soy\", soia + \"lentils\", lenticchie), mentre l'acqua \u00e8 razionata, erogata solamente da fontane pubbliche sorvegliate dalla polizia.\nIl protagonista \u00e8 Andrew \"Andy\" Rusch, un agente investigativo della polizia che per\u00f2, vista la situazione di crisi permanente in cui versa la citt\u00e0, si trova spesso a dover fare servizi di ordine pubblico e antisommossa effettuando anche turni di 14-24 ore. A Rusch viene affidato un caso di omicidio: \"Big Mike\", un uomo facoltoso, coinvolto nel mercato nero, viene trovato ucciso nell'appartamento che condivide con la bellissima Shirl. L'indagine porter\u00e0 Rusch a immergersi nella miseria e nella disperazione di una citt\u00e0 prossima al collasso.\nDurante l'indagine Andy si innamorer\u00e0 di Shirl, escort costretta ad accompagnarsi a ricchi uomini per sopravvivere alle privazioni della dura vita quotidiana. Il magro stipendio del poliziotto non sar\u00e0 sufficiente per entrambi e Shirl torner\u00e0 a prostituirsi abbandonando Andy incapace di risolversi a lasciare il suo lavoro per una migliore sistemazione lontano dalla metropoli.\nOpere derivate.\nDal romanzo \u00e8 stato tratto il film \"\" (\"Soylent Green\") del 1973 per la regia di Richard Fleischer, con Charlton Heston, Edward G. Robinson e Joseph Cotten, considerato un film culto del cinema di fantascienza. Tuttavia, la trama del film e la trama del libro raccontano due storie molto diverse. L'ambientazione \u00e8 uguale, i personaggi sono uguali ma nel film si racconta una storia raccapricciante di cannibalismo dei morti mentre nel libro si racconta semplicemente la storia di un poliziotto che indaga su di un omicidio."}
{"id": "904014", "revid": "1501558", "url": "https://it.wikipedia.org/wiki?curid=904014", "title": "Copa Am\u00e9rica 2001", "text": "La Copa Am\u00e9rica 2001 fu la quarantesima edizione del massimo torneo sudamericano per nazionali di calcio.\nPur conscia dei rischi legati alla guerriglia che da decenni dilania la Colombia, nel 1999 la CONMEBOL decise di affidare l'organizzazione dell'edizione 2001 al Paese andino per la prima volta nella sua storia. Il mondo sportivo e le autorit\u00e0 colombiane si impegnarono ad organizzare un evento sicuro, predisponendo ingenti dispiegamenti di polizia e dell'esercito per proteggere calciatori e tifosi.\nIl torneo fu vinto dalla stessa, che batt\u00e9 la nazionale ospitante nordamericana del per 1-0 e si port\u00f2 a casa il primo (e attualmente unico) trofeo della Copa Am\u00e9rica nella storia.\nFormula.\nPer l'evento venne confermata la formula ormai adottata da quattro edizioni, con 12 nazionali partecipanti divise in 3 gironi all'italiana da 4 ciascuno. Le prime due classificate pi\u00f9 le 2 migliori terze si sarebbero qualificate ai quarti. Da questo momento il torneo avrebbe preso la forma dell'eliminazione diretta.\nCitt\u00e0 e stadi.\nPer ospitare le 26 gare della manifestazione, in programma dall'11 al 29 luglio 2001, furono scelte le seguenti citt\u00e0 con i relativi stadi:\nSorteggio iniziale.\nQuali squadre partecipanti, oltre alle 10 nazionali della CONMEBOL, furono invitate in un primo momento e . I messicani erano ormai ospiti fissi del torneo da 5 edizioni, mentre i canadesi sarebbero stati cos\u00ec omaggiati della propria vittoria della CONCACAF Gold Cup, ottenuta l'anno prima battendo in finale proprio la .\nIl 10 gennaio 2001 si svolsero a Bogot\u00e1 i sorteggi dei gironi iniziali. Tale sarebbe stata la suddivisione delle 12 squadre al primo turno:\nProblemi di ordine interno.\nPochi giorni prima della data prevista per l'inizio del torneo gli scontri fra le forze governative colombiane e i guerriglieri delle FARC si riacutizzarono sensibilmente. Di fronte alla drammatica situazione la CONMEBOL convoc\u00f2 d'urgenza una riunione per il 28 giugno, al fine di discutere sul da farsi. Al termine, il massimo organo calcistico sudamericano dispose la revoca dell'organizzazione alla Colombia per l'estrema gravit\u00e0 delle contingenze interne, mentre il Venezuela si offr\u00ec di ospitare l'evento in sua sostituzione. L'offerta dei venezuelani fu per\u00f2 rifiutata e il 30 giugno, in una nuova riunione, la CONMEBOL riassegn\u00f2 la manifestazione alla Colombia, posticipandola per\u00f2 di un anno. Le autorit\u00e0 colombiane si opposero tuttavia alla decisione, promettendo massime garanzie di sicurezza e facendo notare la difficolt\u00e0 di conciliare nel 2002 il calendario della Copa Am\u00e9rica con quello dei mondiali di Giappone e Corea del Sud, che si sarebbero disputati nello stesso anno. Di fronte a tali motivazioni, il 5 luglio la CONMEBOL fece marcia indietro e conferm\u00f2 l'edizione 2001 in Colombia, nelle stesse date previste, ma notevoli furono a questo punto le proteste di molte altre federazioni calcistiche sudamericane, che non si sentivano sicure in un clima come quello che si respirava al momento in Colombia.\nFu cos\u00ec che, dopo l'annuncio di e di partecipare con nazionali di secondo piano, il 6 luglio il Canada diede il proprio \"forfait\". In sostituzione dei nordamericani fu cos\u00ec chiamata \"in extremis\" la , che partecipava in tal modo al torneo per la seconda volta dopo l'edizione 1997. Rimase in forse anche la partecipazione dell', che il 10 luglio, alla vigilia della prima partita, si ritir\u00f2 anch'essa dalla Copa Am\u00e9rica, lamentando minacce di morte ricevute dai propri calciatori. Nonostante il disappunto dei tifosi biancocelesti, la Federazione argentina non ritorn\u00f2 sulla propria decisione, costringendo cos\u00ec gli organizzatori a trovare in poche ore un sostituto. La scelta cadde sull', che accett\u00f2, nonostante l'allenatore Ram\u00f3n Maradiaga fosse stato costretto a convocare in pochissime ore i propri calciatori, gi\u00e0 partiti per le vacanze. La nazionale honduregna fu quindi trasportata in Colombia da un aereo dell'aviazione militare colombiana, giungendo la mattina dell'11 luglio a Medell\u00edn, dove avrebbe esordito 2 giorni dopo contro la Costa Rica.\nLa nuova composizione dei gironi.\nIl salvataggio all'ultimo momento della manifestazione fece confermare tutto il calendario: le uniche modifiche furono le sostituzioni di Canada e Argentina rispettivamente con Costa Rica e Honduras.\nLa composizione dei gironi iniziali fu pertanto la seguente:"}
{"id": "904017", "revid": "554814", "url": "https://it.wikipedia.org/wiki?curid=904017", "title": "Ara ararauna", "text": "L'ara giallobl\u00f9 (Ara ararauna) \u00e8 un uccello della famiglia degli Psittacidi.\nDescrizione.\nL'ara giallobl\u00f9, spesso semplicemente chiamata \u00abararauna\u00bb, \u00e8 senza dubbio la specie di ara pi\u00f9 nota e pi\u00f9 diffusa: colore e dimensioni, docilit\u00e0 e tranquillit\u00e0 la rendono eccellente come animale da compagnia ma anche come giocoliere circense (in alcuni parchi acquatici e parchi-giochi infatti questi pappagalli costituiscono una vera attrazione, da soli o in associazione con altri animali).\nSi tratta di un animale molto bello per forma e colori, longevo e molto robusto e soprattutto \u00e8 l'ara che meglio di tutte si \u00e8 prestata alla riproduzione in cattivit\u00e0: questa la ragione del suo grande successo presso allevatori e appassionati.\n\u00c8 uno dei pappagalli di maggiore taglia, con i suoi 86\u201388\u00a0cm, grazie anche alla lunga coda. \u00c8 anche noto per la sua longevit\u00e0, potendo raggiungere e superare i 70 anni.\nL'aspetto generale \u00e8 di un uccello dalla forma selvatica (cio\u00e8 allungata), piuttosto forte e compatto, dalla buona apertura alare. In effetti si tratta di un buon volatore ma come la maggior parte degli Psittaciformi ama arrampicarsi facendo uso delle forti zampe e del becco.\nLa testa \u00e8 grande, leggermente pi\u00f9 massiccia nei maschi (ma il dimorfismo sessuale non \u00e8 evidente), con fronte verde che sfuma in azzurro-blu verso il capo e la nuca; le redini e le guance sono di pelle nuda bianca con leggere striature nere, pi\u00f9 accentuate in prossimit\u00e0 degli occhi. Evidente il nero del sottogola. Il forte e grande becco, anche in questo caso di maggior dimensioni nel maschio, \u00e8 nero. L'occhio ha iride nera bordata di giallo (nei soggetti giovani la colorazione \u00e8 marroncina). La nuca, la groppa e in generale tutta la parte superiore, comprese ali e coda, sono di un bell'azzurro-blu, mentre il collo, il petto, il ventre, l'addome e la parte inferiore di ali e coda sono di colore giallo intenso.\nLe zampe, corte e robuste, adatte all'arrampicamento, sono di colore grigio scuro, come le unghie.\nComportamento.\nL'habitat preferito \u00e8 quello delle boscaglie fitte e delle foreste; tuttavia si adatta anche alle savane purch\u00e9 ricche di grandi alberi dove trovare riparo. \u00c8 un uccello tranquillo, docile, gregario e buon imitatore, che in natura ha alcuni competitori ma pochissimi nemici (se si esclude l'uomo che sta distruggendo i suoi habitat) e che quindi ha sviluppato un elevato grado di socievolezza, che lo rende capace di convivere bene sia con i conspecifici sia con altre specie.\nL'alimentazione consiste di frutta, sementi, bacche, germogli, lumachine e in generale tutto ci\u00f2 che di commestibile trova sugli alberi, visto che a terra va poco e malvolentieri data la goffaggine con cui si muove. Il forte becco gli permette di mangiare senza difficolt\u00e0 anche noci e altra frutta a guscio, da cui trae l'apporto proteico necessario.\nLa nidificazione avviene nel cavo di un albero, la femmina depone 2-3 uova che cova per 26 giorni: i piccoli escono dal nido dopo circa 14 settimane e per altrettante settimane resteranno ancora con i genitori che li nutriranno e li accudiranno con cura.\nA circa 6-7 mesi la giovane ara \u00e8 svezzata ma il suo periodo sensibile (ossia di apprendimento) durer\u00e0 ancora almeno fino ai 3-4 anni, mentre la maturit\u00e0 sessuale sar\u00e0 raggiunta attorno ai 6 anni, le femmine un po' prima dei maschi.\nDistribuzione.\nLa distribuzione di questo pappagallo \u00e8 abbastanza vasta: \u00e8 infatti presente in tutta la parte centro-settentrionale dell'America del Sud: Panama, Colombia, Ecuador, Per\u00f9, Venezuela, Guyana, Trinidad, Brasile, Bolivia, Paraguay e anche nel nord dell'Argentina dove per\u00f2 \u00e8 assai pi\u00f9 frequente incontrare una specie molto simile, che per alcuni studiosi sarebbe una sottospecie dell'ara giallobl\u00f9, ossia l'ara golabl\u00f9, presente anche in Bolivia e Paraguay."}
{"id": "904020", "revid": "126384", "url": "https://it.wikipedia.org/wiki?curid=904020", "title": "Corona (dente)", "text": ""}
{"id": "904021", "revid": "767487", "url": "https://it.wikipedia.org/wiki?curid=904021", "title": "Pierre H\u00e9rigone", "text": "Biografia.\nDi origine basca, H\u00e9rigone insegn\u00f2 a Parigi quasi tutta la sua vita. \u00c8 l'autore di un \"Cursus mathematicus, nova, brevi, et clara methodo demonstratus, per notas reales et universales, citra usum cujuscunque idiomatis intellectu faciles\" (pubblicato a Parigi in sei volumi tra il 1634 e il 1637; seconda edizione 1644), un riassunto di matematica e logica elementare redatto in francese e in latino. Questo libro si proponeva di utilizzare un simbolismo logico particolare per migliorare lo studio della matematica. Per lo storico della matematica Florian Cajori, H\u00e9rigone \"prese completamente coscienza dell'importanza della notazione e non ebbe alcuno scrupulo ad introdurre un sistema simbolico completo\".\nH\u00e9rigone fu il primo ad introdurre la notazione per descrivere l'angolo. Usava la notazione \"&lt;\" (pur riprendendo il simbolo di Thomas Harriot) per scrivere \"pi\u00f9 piccolo di\". \nIntrodusse anche il simbolo \"T\" per esprimere che due rette sono perpendicolari. Riguardo alla notazione degli esponenti, H\u00e9rigone scriveva a , a2 , a3 , ecc. (quindi gli esponenti non erano elevati come usiamo oggi). Il lavoro di H\u00e9rigone contiene anche un certo numero di termini matematici utilizzati in seguito, come \"parallelipipedum\" (parallelepipedo).\nPrecursore della Mnemotecnica dei numeri, H\u00e9rigone nel suo \"Cursus Mathematici\" (1634) immagin\u00f2 di fare corrispondere le cifre alle consonanti dell'alfabeto, aggiungendo poi le vocali dove necessario in modo da formare parole facili da ricordare:\n1 = (t, d)\n2 = (n)\n3 = (m)\n4 = (r)\n5 = (l, gl)\n6 = (j, ch, sh)\n7 = (c, k, g)\n8 = (f, v, ph)\n9 = (p, b)\n10 = (z, s)\nes. 1582 = DLFN = DeLFiNo\nLa camera oscura di H\u00e9rigone.\nNel suo \"cursus mathematicus \"(capitolo 6, pagina 113), H\u00e9rigone descrive una camera oscura avente la forma di coppa senza illustrarla con precisione, ma Johann Zahn riprese quest'idea nel suo \"Oculus Artificialis Teledioptricus Sive Telescopium\" (1685). la camera oscura di H\u00e9rigone era pi\u00f9 una curiosit\u00e0 che altro, che permetteva al suo utente di sorvegliare altre persone mentre si beveva. Lo specchio inclinato a 45\u00b0 di quest'apparecchio era fornito di un diaframma stilizzato, mentre il recipiente stesso consisteva in una tazza di vetro attraverso il quale l'immagine era vista.\nH\u00e9rigone partecip\u00f2 a molte commissioni scientifiche di cui una, comprendente \u00c9tienne Pascal e Claude Mydorge, era incaricata di valutare l'efficacia di un metodo proposto da Jean-Baptiste Morin per trovare la longitudine seguendo il movimento della Luna.\nUn cratere della Luna ha il suo nome."}
{"id": "904022", "revid": "1214201", "url": "https://it.wikipedia.org/wiki?curid=904022", "title": "Idrottsf\u00f6rening Elfsborg", "text": "L'Idrottsf\u00f6rening Elfsborg, meglio noto come IF Elfsborg, \u00e8 una societ\u00e0 calcistica svedese con sede nella citt\u00e0 di Bor\u00e5s. Milita in Allsvenskan, la massima divisione del campionato svedese.\nVanta in bacheca 6 campionati svedesi (1936, 1939, 1940, 1961, 2006 e 2012) e due Svenska Cupen, oltre che la prima edizione della Supercoppa di Svezia (2007).\nStoria.\nFondazione e primi campionati.\nIl club fu fondato il 26 giugno 1904 con la denominazione di come \"Bor\u00e5s Fotbollslag\". Nel 1906 il nome fu cambiato nell'attuale \"IF Elfsborg\".\nNella stagione successiva 1925-1926, l'Elfsborg termin\u00f2 al primo posto nel proprio raggruppamento della seconda serie nazionale, riuscendo ad avere l'opportunit\u00e0 per la promozione nella categoria superiore. Per qualificarsi, per\u00f2, l'Elfsborg dovette sfidare l'Halmstads BK. Le prime due partite (andata e ritorno) videro una vittoria per parte, perci\u00f2 si dovette giocare una terza partita decisiva sul campo neutro di G\u00f6teborg, che fu vinta dall'Elfsborg per 4-1. I quattro gol della squadra di Bor\u00e5s furono tutti ad opera di Nils Hedin e siglati tutti nel secondo tempo. Ci\u00f2 signific\u00f2 che l'Elfsborg pot\u00e9 partecipare al massimo campionato per la prima volta.\nL'Elfsborg debutt\u00f2 dunque nella massima serie svedese nella stagione 1926-1927 che termin\u00f2 al decimo posto, con un margine di due punti sul Westermalms IF, che retrocesse insieme all'IFK Uddevalla. Successivamente, il club miglior\u00f2 e si afferm\u00f2 come una delle migliori squadre della Allsvenskan, classificandosi al quinto posto di essa nella stagione 1927-1928. Nella stagione 1930-1931, l'Elfsborg and\u00f2 vicinissimo alla retrocessione. Stavolta arriv\u00f2 di nuovo decimo a pari punti col Redbergslids IK ma fu salvato dalla differenza reti (-20 contro -25). Il club poi inizi\u00f2 a fare degli investimenti nel 1930.\nIl periodo aureo 1934 - 1947.\nNella stagione 1934-1935, l'Elfsborg sal\u00ec per la prima volta nella sua storia sul podio della \"Allsvenskan\", posizionandosi al terzo posto. Tuttavia, i tifosi erano convinti che fosse solo l'inizio della strada che avrebbe portato all'affermazione del club.\nI sostenitori non avevano torto. Infatti, nella stagione successiva, quella del campionato 1935-1936, l'Elfsborg vinse per la prima volta la \"Allsvenskan\". Importanti furono gli scontri diretti con l'AIK, secondo a quattro punti di distanza: infatti, l'Elfsborg vinse 3-2 a Stoccolma e 4-1 in casa, dove si registrarono 16.348 spettatori per la partita (che fu record di pubblico per il Ramnavallen). Un altro match memorabile della stagione fu la trasferta contro l'IFK Eskilstuna del 19 aprile 1936 che si gioc\u00f2 allo stadio Tunavallen di Eskilstuna: l'Elfsborg riport\u00f2 una grande vittoria per 12-2, complice il fatto che l'IFK era ultimo in classifica con una squadra molto modesta. Questa \u00e8 ancora oggi la vittoria con il maggiore scarto di reti nella storia dell'Elfsborg e della Allsvenskan.\nLe due stagioni successive (1936-1937 e 1937-1938) si conclusero con un quinto e un quarto posto. Nell'estate del 1938, in occasione del campionato mondiale di calcio 1938 che si svolse in Francia, furono convocati anche alcuni giocatori dell'Elfsborg.\nNella stagione 1938-1939, l'Elfsborg chiuse nuovamente il campionato al primo posto. Questa volta il margine di vittoria sull'AIK (che anche stavolta arriv\u00f2 secondo) fu di nove punti.\nLa terza vittoria del campionato si ripet\u00e9 nel corso della stagione successiva, quando l'Elfsborg vinse per la seconda volta consecutiva la Allsvenskan. Il campionato termin\u00f2 a pari punti con l'IFK G\u00f6teborg, ma la differenza reti fu a vantaggio della squadra di Bor\u00e5s.\nDopo che nei campionati 1940-1941 e 1941-1942 i gialloneri si classificarono prima al quarto e poi al settimo posto, nelle tre stagioni successive (1942-1943, 1943-1944 e 1944-1945) arrivarono al secondo posto. In particolare, nella stagione 1942-1943, sfiorarono il quarto titolo, poich\u00e9 solo un punto li separ\u00f2 dai vincitori dell'IFK Norrk\u00f6ping.\nNonostante l'Elfsborg non riusc\u00ec a salire sul podio neppure nella stagione 1946-1947 (quarto posto), il periodo dal 1934 al 1947 fu aureo per la squadra svedese. In questo periodo infatti, il club riusc\u00ec ad arrivare almeno terzo per ben dieci volte su tredici.\nIl declino, la prima retrocessione e la ripresa.\nDalla stagione 1947-1948, e fino alla stagione 1952-1953, l'Elfsborg termin\u00f2 tutti i campionati, ad eccezione di uno solo, sempre al decimo posto, evitando con molta fatica la retrocessione (che valeva per l'11\u00ba e il 12\u00ba classificato).\nLa fortuna, col passare del tempo, volt\u00f2 le spalle al team di Bor\u00e5s che nella stagione 1953-1954 non riusc\u00ec ad evitare la retrocessione in nessun modo. Dopo ventotto stagione di fila nel massimo campionato svedese, l'Elfsborg retrocesse cos\u00ec per la prima volta nella sua storia. Il club si classific\u00f2 addirittura ultimo, a sei punti dalla salvezza.\nNella prima stagione in Division 2 (nome che all'epoca rappresentava il secondo livello del calcio svedese, mentre oggi \u00e8 il quarto) dopo quasi un trentennio, l'Elfsborg si classific\u00f2 terzo, ma per risalire in Allsvenskan era necessario vincere il campionato che fu invece vinto dall'altra squadra di Bor\u00e5s, il Norrby IF. Poi, per quattro stagioni di fila, l'Elfsborg si qualific\u00f2 secondo, non riuscendo a ritornare nell'\u00e9lite del calcio svedese. Nel 1960 riusc\u00ec finalmente a qualificarsi per l'Allsvenskan, distaccando di ben tredici punti la seconda. L'assenza dal massimo livello del calcio nazionale era finita dopo sei anni di attesa.\nI record del 1961.\nNel 1961, stagione del ritorno in \"Allsvenskan\", l'Elfsborg vinse il titolo di \"Campione di Svezia\". Un evento del genere non si era mai verificato: mai, prima di allora, una neopromossa aveva vinto il titolo nazionale svedese. In quell'anno, una partita (contro l'IFK G\u00f6teborg) termin\u00f2 5-5 e poco dopo (nella partita interna contro l'IFK Norrk\u00f6ping) si verific\u00f2 il record assoluto di presenze al Ryavallen con 22.654 persone.\nIl ritorno nell'anonimato e in Seconda Divisione.\nDopo l'exploit del 1961, l'Elfsborg non fu in grado di riconfermarsi, evidenziando un netto peggioramento. Nel 1962 non and\u00f2 oltre un deludente settimo posto, mentre nel 1963 evit\u00f2 di soli quattro punti la retrocessione. Nel 1965 ci fu il canto del cigno: l'Elfsborg arriv\u00f2 a due punti da un nuovo titolo di \"Campione di Svezia\", dopodich\u00e9 rischi\u00f2 pi\u00f9 volte la retrocessione che arriv\u00f2 nel 1971. La riconquista della massima serie arriv\u00f2 per\u00f2 solo un anno dopo, nel 1972.\nUn argento per tre.\nAnche se non port\u00f2 alla vincita del titolo nazionale, il 1977 fu sicuramente uno degli anni pi\u00f9 positivi nella storia dell'Elfsborg. Innanzitutto, si qualific\u00f2 secondo al termine dell'Allsvenskan in compagnia di Kalmar FF e di IFK Norrk\u00f6ping. Poi, questo fu anche l'anno della consacrazione di Thomas Ahlstr\u00f6m, un bomber che con i suoi gol port\u00f2 la squadra ai vertici della classifica. Lo stesso Ahlstrom fu convocato per la Nazionale di calcio svedese per i Mondiali del 1974. Egli fu uno dei pochi giocatori appartenenti al club giallonero ad essere convocato in nazionale.\nTra Allsvenskan e Seconda Divisione.\nTra il 1981 e il 1984, l'Elfsborg galleggi\u00f2 letteralmente in Allsvenskan, riuscendo ad evitare la retrocessione sempre di pochi punti (ad eccezione del 1982, quando il club arriv\u00f2 terzo).\nTuttavia, il team di Bor\u00e5s torn\u00f2 per l'ennesima volta in seconda serie nel 1984 e soltanto due anni dopo risal\u00ec di livello.\nI successi del nuovo millennio.\nDopo altri anni di anonimato, il nuovo millennio cominci\u00f2 con una vittoria per l'Elfsborg. Il 25 maggio 2001 nella bacheca del club arriv\u00f2 infatti la prima Coppa di Svezia dopo un match molto combattuto contro l'AIK (terminato 10-9 per l'Elfsborg ai calci di rigore). Il 2001 fu anche l'anno del ritorno ad una competizione europea che mancava da 18 anni: l'avventura in Coppa UEFA (oggi Europa League), tuttavia, termin\u00f2 velocemente con l'eliminazione al primo turno per mano del Legia Varsavia.\nIl 2003 vide l'Elfsborg vincere di nuovo la Coppa di Svezia, battendo in finale l'Assyriska FF per 2-0. Nel 2004 partecip\u00f2 di nuovo alla Coppa UEFA, ma anche in quest'occasione usc\u00ec al primo turno perdendo contro la .\nIl 17 aprile 2005 venne inaugurata la Bor\u00e5s Arena, lo stadio che sostitu\u00ec il Ryavallen; la partita inaugurale nel nuovo impianto fu Elfsborg-\u00d6rgryte 1-0, valida per la seconda giornata.\nL'Allsvenskan 2006 coincise con il ritorno al titolo di Campione di Svezia, il quinto nella storia del club, grazie al primo posto con un punto di scarto sulla seconda (l'AIK).\nIl 31 marzo 2007 l'Elfsborg vinse anche la prima \"Supercoppa di Svezia\", la cui prima edizione ebbe luogo proprio in quell'anno, battendo 1-0 l'Helsingborg.\nNel 2007 partecip\u00f2 per la prima volta alla Champions League (in occasione del precedente titolo, nel 1961, le regole erano diverse tanto che a qualificarsi alla Coppa Campioni dell'epoca fu l'IFK G\u00f6teborg in qualit\u00e0 di prima classificata a stagione in corso, mentre il campionato svedese terminava a ottobre). Il cammino dell'Elfsborg nella competizione si interruppe al terzo turno preliminare, perso contro il Valencia per 3-0 all'andata e 2-1 al ritorno. Il club retrocedette quindi in Coppa UEFA. Qui l'avventura europea degli svedesi and\u00f2 oltre le aspettative, visto che riuscirono a qualificarsi per la fase a gironi della competizione. I gialloneri giocarono nel girone C con Villarreal, Fiorentina, e Mlad\u00e1 Boleslav, arrivando ultimi.\nGli svedesi giocarono nuovamente in Europa League sia nel 2009-2010 che nel 2010-2011, trovando l'eliminazione ai play-off per mano di squadre italiane in entrambe le occasioni; nel primo caso persero 3-0 all'Olimpico contro la Lazio per poi trovare un'inutile vittoria per 1-0 tra le mura amiche, mentre l'anno seguente fu il Napoli di Walter Mazzarri ad imporsi, con gol di Lavezzi al San Paolo e doppietta di Cavani al ritorno a Bor\u00e5s per un complessivo 3-0.\nNel 2012 l'Elfsborg si laure\u00f2 campione di Svezia per la sesta volta, chiudendo il campionato con 59 punti, due in pi\u00f9 dell'H\u00e4cken. Questo trionfo permise al club di prendere parte alla fase a gironi di UEFA Europa League 2013-2014, venendo inserito nel gruppo C con RB Salisburgo, Esbjerg e Standard Liegi concluso con 4 punti conquistati, frutto di una vittoria ed un pareggio contro i belgi. La squadra aggiunse poi al proprio palmar\u00e8s la Coppa di Svezia 2013-2014.\nTra il 2013 e il 2014, l'ambiente giallonero visse il dramma del tecnico Klas Ingesson\u00a0\u2013\u00a0ex centrocampista visto per anni nella Serie A italiana\u00a0\u2013\u00a0costretto prima ad allenare in sedia a rotelle e poi a lasciare l'incarico a causa di un mieloma multiplo che lo port\u00f2 alla morte nell'ottobre 2014 a pochi giorni dalle sue dimissioni.\nA due quarti posti (2014 e 2015) e un quinto posto (2016), seguirono tre piazzamenti di centro o centro-bassa classifica. Nel 2020, tuttavia, la formazione di Bor\u00e5s centr\u00f2 il secondo posto, seppur distante 9 punti dalla vetta della classifica.\nStrutture.\nStadio.\nLa Bor\u00e5s Arena, che ospita le partite interne, ha una capacit\u00e0 di 17.800 spettatori contro i 19.100 del precedente stadio, il Ryavallen.\nOrganico.\nRosa 2021.\n\"Aggiornata al 4 marzo 2021.\""}
{"id": "904024", "revid": "339392", "url": "https://it.wikipedia.org/wiki?curid=904024", "title": "Elfsborg", "text": ""}
{"id": "904027", "revid": "1075510", "url": "https://it.wikipedia.org/wiki?curid=904027", "title": "Antonio Maria Lorgna", "text": "Fu ufficiale del \"Corpo del genio\" della Repubblica di Venezia e Direttore della \"Scuola Militare di Verona\". Dopo una lunga elaborazione iniziata nel 1766, ottenuto nel 1781 l'appoggio dei maggiori scienziati che allora operavano in Italia, tra i quali Alessandro Volta, Joseph-Louis Lagrange, Lazzaro Spallanzani, Ruggero Giuseppe Boscovich e Leonardo Salimbeni, nel 1782 fond\u00f2 la \"Societ\u00e0 Italiana delle scienze detta dei XL\" che ora \u00e8 denominata Accademia nazionale delle scienze detta dei XL.\nBiografia.\nAntonio Maria Lorgna nacque a Cerea (VR) il 22 ottobre 1735, e mor\u00ec a Verona il 28 giugno 1796. Da giovane segu\u00ec l'attivit\u00e0 del padre, militare di carriera, arruolandosi nella cavalleria. Comp\u00ec poi gli studi a Padova dove si laure\u00f2 in \"matematica\" e \"fisica\".\nFu dal 1763 professore di matematica e capitano degli ingegneri nella Scuola militare di Verona di carattere tecnico, che aveva sede a \"Castelvecchio\".\nLorgna per moltissimi anni fu responsabile e governatore della Scuola Militare di Castelvecchio a Verona. Conserv\u00f2 questa carica fino alla sua morte, alla quale gli succedette l'ingegnere veronese Leonardo Salimbeni.\nLorgna fu poi \"ingegnere militare\" al servizio della Repubblica di Venezia e si interess\u00f2 di lavori di idraulica fluviale nel veronese, dato il grave problema costituito dalle alluvioni e dalle tracimazioni dei fiumi. Fu nominato \"Sovrintendente del Corpo del Genio\".\nIl Lorgna fond\u00f2 nel 1785 l'Accademia nazionale delle scienze ancora esistente che sotto la sua direzione ebbe alta fama. Questa societ\u00e0 scientifica fu detta anche \u00ab\"Accademia dei XL\"\u00bb perch\u00e9 ne facevano parte 40 studiosi fra i quali Alessandro Volta, Luigi Lagrange, Lazzaro Spallanzani, Ruggero Boscovich.\nLasci\u00f2 pi\u00f9 di 70 pubblicazioni; nella Biblioteca Civica di Verona si conservano 12 buste di manoscritti e 9 lettere pertinenti al carteggio scientifico da lui tenuto con i pi\u00f9 noti scienziati del suo tempo. Lasci\u00f2 inoltre in eredit\u00e0 alla Biblioteca Civica la sua ricca biblioteca scientifica.\nOpere.\nOsservazioni Fisiche intorno all'acqua marziale di Recoaro, Osservazioni Fisiche intorno all'Acqua Marziale di Recoaro, in Vicenza presso Antonio Veronese, 1780\nLogna\nAntonio Mario (Anton-Maria)\nOsservazioni Fisiche intorno all'acqua marziale di Recoaro\nin Vicenza presso Antonio Veronese\n04 febbraio 2017\n1780\nhttps://www.abebooks.it/OSSERVAZIONI-FISICHE-intorno-all%C2%92acqua-marziale-Recoaro/2589632385/bd"}
{"id": "904028", "revid": "287204", "url": "https://it.wikipedia.org/wiki?curid=904028", "title": "Lionel Tertis", "text": "I suoi genitori, degli immigrati ebrei polacchi, si trasferirono a Londra quando Lionel aveva tre mesi. Il padre era cantore nella sinagoga di Londra e diede al figlio le basi musicali. Tertis studi\u00f2 pianoforte dai cinque anni e in seguito riusc\u00ec a mantenersi economicamente proprio grazie all'attivit\u00e0 di pianista. Studi\u00f2 violino con John Tiplady Carrodus al Trinity College of Music di Londra.\nPi\u00f9 tardi si trasfer\u00ec a Lipsia perch\u00e9 pensava che avrebbe avuto insegnanti migliori in Germania. In realt\u00e0 vi rimase solo sei mesi, perch\u00e9 il nuovo maestro fu una delusione. Tornato a Londra nel 1897, studi\u00f2 saltuariamente con Wessley e cominci\u00f2 a suonare saltuariamente la viola in un quartetto d'archi, grazie al consiglio di un compagno di studi. Questa esperienza lo port\u00f2 ad appassionarsi molto allo strumento.\nNel 1900 torn\u00f2 alla Royal Academy e, divenuto professore titolare, fu invitato a suonare la viola nel quartetto del suo ex insegnante Wessley. In seguito entr\u00f2 nella Queen's Hall Orchestra come ultimo dei secondi violini, ma entro un anno fu promosso a spalla delle viole, posto che abbandon\u00f2 nel 1904 per intraprendere la carriera da solista.\nDopo la prima guerra mondiale Tertis divenne ancora pi\u00f9 attivo come solista, strumentista da camera e promotore di nuova letteratura per viola. Il 10 ottobre 1925 esegu\u00ec la prima di \"Flos campi\", suite per viola, coro e orchestra composta da Ralph Vaughan Williams e dedicata al violista britannico. Il suo ultimo concerto risale al 4 febbraio 1937, quando esegu\u00ec l\"'Aroldo in Italia\" con l'orchestra della BBC.\nL'abbandono della carriera solistica \u00e8 dovuto al fatto che Tertis aveva iniziato a soffrire di fibromialgia acuta al braccio destro. Nello stesso anno, per\u00f2, il grande musicista cominci\u00f2 a fare degli esperimenti riguardanti la misura della viola, in quanto voleva cercare la misura ideale dello strumento. Secondo lui, infatti, le viole sufficientemente sonore non erano maneggevoli perch\u00e9 erano troppo grosse, ma allo stesso tempo gli strumenti pi\u00f9 piccoli non avevano un suono abbastanza potente. Alla fine di un lungo periodo di sperimentazione, stabil\u00ec che la misura ideale era di 42,55\u00a0cm.\nNonostante il suo precedente ritiro dal palcoscenico, vi torn\u00f2 nel 1939 per beneficenza e nel 1950, a 74 anni, per presentare il suo modello di viola. Molti compositori hanno scritto opere apposta per Tertis, che le eseguiva tutte in pubblico e inoltre le faceva studiare ai suoi allievi. Composizioni che apprezzava molto erano quelle per pi\u00f9 viole, tra cui quelle di Anton Wranitzkj. Nel 1938 riun\u00ec gli elementi dell'esecuzione artistica a cui teneva di pi\u00f9 in un libriccino di 22 pagine intitolato \"Beauty of Tone in String Playing\". La vita musicale e i successi della sua carriera sono documentati nelle sue due autobiografie: \"Cinderella no more\" e \"My viola and I\"."}
{"id": "904030", "revid": "599", "url": "https://it.wikipedia.org/wiki?curid=904030", "title": "Anton Maria Lorgna", "text": ""}
{"id": "904031", "revid": "287204", "url": "https://it.wikipedia.org/wiki?curid=904031", "title": "Copa Am\u00e9rica 1995", "text": "La Copa Am\u00e9rica 1995 fu la trentasettesima edizione del massimo torneo sudamericano per nazionali di calcio.\nAd organizzare il torneo fu l'Uruguay e le partite si svolsero dal 5 al 23 luglio 1995.\nCitt\u00e0 e stadi.\nSedi della Copa Am\u00e9rica 1995 furono le seguenti citt\u00e0 con i relativi stadi:\nNazionali partecipanti e formula.\nPer l'edizione 1995 venne confermata la formula sperimentata due anni prima in Ecuador. Le 12 nazionali partecipanti (le 10 selezioni affiliate alla CONMEBOL, pi\u00f9 due invitate della CONCACAF, di nuovo Stati Uniti e Messico) erano divise in 3 gironi all'italiana da 4 ciascuno. Le prime due classificate pi\u00f9 le 2 migliori terze si sarebbero qualificate ai quarti. Da questo momento il torneo avrebbe preso la forma dell'eliminazione diretta.\nUnica novit\u00e0 fu il passaggio da 2 a 3 punti per ogni vittoria (gi\u00e0 adottato dalla FIFA l'anno prima ai mondiali statunitensi).\nI gironi iniziali ebbero la seguente composizione:\nGruppo A\nGruppo B\nGruppo C\nClassifica marcatori.\n4 gol\n3 gol\n2 gol\n1 gol\nautoreti"}
{"id": "904032", "revid": "599", "url": "https://it.wikipedia.org/wiki?curid=904032", "title": "Anton Mario Lorgna", "text": ""}
{"id": "904034", "revid": "48479", "url": "https://it.wikipedia.org/wiki?curid=904034", "title": "Cheondogyo", "text": ""}
{"id": "904038", "revid": "123089694", "url": "https://it.wikipedia.org/wiki?curid=904038", "title": "Radice (odontoiatria)", "text": "La radice \u00e8 quella parte anatomica del dente incastonata all'interno dell'osso alveolare. La lunghezza media \u00e8 di 21,5 mm. Nello strato pi\u00f9 interno presenta una cavit\u00e0 contenente la polpa e chiamata canale pulpare. I canali pulpari sono delimitati da uno strato di dentina a sua volta ricoperto da cemento. \nLa punta della radice, detta apice dentale, presenta un piccolo orifizio attraverso il quale penetra all'interno del dente il plesso vascolo-nervoso deputato all'innervazione e alla nutrizione dei tessuti dentali. Il plesso, tramite i vasi sanguigni, fornisce i nutrienti alle cellule della polpa, nonch\u00e9 idrata la dentina."}
{"id": "904047", "revid": "729019", "url": "https://it.wikipedia.org/wiki?curid=904047", "title": "Centro addestramento alpino", "text": "Il centro addestramento alpino \u00e8 un centro dell'esercito italiano che ha lo scopo di formare allo sci, all'alpinismo, alla conoscenza della neve e delle valanghe ed al soccorso organizzato in montagna il personale in servizio permanente delle truppe alpine, delle forze speciali e di alcuni eserciti amici ed alleati.\nLa sede principale si trova nella caserma \"Cesare Battisti\" di Aosta (lungo via \u00c9mile Lexert e corso Saint Martin de Corl\u00e9ans), mentre i due centri distaccati sono collocati nella caserma \"Monte Bianco\" di La Thuile (sezione sci alpinismo) e nella caserma \"Luigi Perenni\" di Courmayeur (sezione sci ghiaccio).\nPresso il centro svolge anche un periodo di preparazione il personale dell'esercito italiano prima di essere inviato in Afghanistan.\nStoria.\nI primi progetti.\nUna prima riflessione sulla necessit\u00e0 di costituire una scuola di alpinismo militare venne dall'avvocato Umberto Balestrieri, che era al contempo maggiore di complemento degli alpini, il quale lanci\u00f2 la proposta in una relazione del 1924: \u00ab\u00c8 impensabile, dopo l'insegnamento che ci \u00e8 venuto dalla guerra, che gli alpini possano esimersi dall'obbligo di essere anche alpinisti\u00bb.\nNel 1933 fu presentata una nuova relazione, questa volta redatta dal capitano Giorgio Fino, contenente il progetto per una scuola di alpinismo al fine di \u00abcreare reparti specializzati per imprese di eccezionale difficolt\u00e0\u00bb e, nel mese di dicembre dello stesso anno, per decisione dell'allora Ispettore delle Truppe Alpine, generale di divisione Celestino Bes, furono avviati i primi corsi.\nLa Scuola centrale militare di alpinismo.\nIl 9 gennaio del 1934 fu ufficialmente costituita la Scuola centrale militare di alpinismo ad Aosta, per la preparazione sci-alpinistica di ufficiali e sottufficiali delle truppe alpine e per lo studio del loro armamento ed equipaggiamento. Il primo comandante della scuola fu il tenente colonnello Luigi Masini. La sede fu fissata nel castello Beauregard di Aosta, appositamente acquistato per l'occasione dallo Stato italiano, che vi fiss\u00f2 la scuola intitolata al duca degli Abruzzi. Durante la cerimonia di inaugurazione giunse un telegramma di felicitazioni da parte di papa Pio XI.\nGli obiettivi della scuola furono la formazione di nuovi istruttori e di comandanti capaci di guidare piccole ma agguerrite formazioni negli ambienti pi\u00f9 impervi della montagna. Presso la scuola affluirono in breve tempo molti tra i nomi pi\u00f9 conosciuti dell'alpinismo italiano che permetteranno al comandante Masini di realizzare numerose imprese alpinistiche capaci di suscitare meraviglia anche all'estero, come la cerimonia di giuramento svoltasi non nel cortile della scuola ma sulla vetta del Monte Bianco. Negli anni successivi tra i frequentatori dei corsi vi furono anche diverse delegazioni straniere, come quella argentina in cui era presente il giovane capitano Juan Domingo Per\u00f3n, di cui fu istruttore il sergente Gigi Panei, o quella cinese inviata da Chiang Kai-shek.\nNel 1936 fu costituito il battaglione \"Duca degli Abruzzi\" addestrato nei combattimenti ad alta quota, una sorta di \u00e9lite nell'arma degli alpini.\nLa seconda guerra mondiale.\nAllo scoppio del secondo conflitto mondiale, con la dichiarazione di guerra alla Francia venne formato sul fronte delle Alpi Occidentali il Reparto Autonomo \"Monte Bianco\", dalle dimensioni di una compagnia, con il compito di presidiare i valichi del Monte Bianco tra il Col Ferret e il Col della Seigne, tutti alla quota di 4000 metri. Il reparto fu suddiviso in tre sottosezioni affidate rispettivamente a Giusto Gervasutti, Renato Chabod ed Emanuele Andreis. Il battaglione \"Duca degli Abruzzi\" fu invece posto a presidio del Col della Seigne. Dopo l'armistizio con la Francia sia il \"Duca degli Abruzzi\" sia il Reparto Autonomo \"Monte Bianco\" furono sciolti.\nNel frattempo (1940) fu costituito il nuovo Battaglione Alpini Sciatori \"Monte Cervino\" al comando del maggiore Gustavo Zanelli. Per potervi accedere era necessario essere volontari, scapoli e molto abili nell'uso degli sci. Le truppe erano armate con il miglior armamento ed equipaggiamento disponibile, tra cui i nuovi scarponi con suola in Vibram e gli sci Persenico. Stesso discorso anche per i cappellani e il personale medico. Il battaglione partecip\u00f2 alla campagna di Grecia e, ricostituito nel novembre 1941 sotto il comando del tenente colonnello Mario D'Adda, a quella di Russia in cui venne decorato con la medaglia d'oro al valor militare. Insieme al \"Monte Cervino\" fu organizzato con le medesime caratteristiche anche il battaglione \"Monte Rosa\", che ebbe per\u00f2 un impiego pi\u00f9 limitato.\nNel corso della campagna di Russia la scuola ebbe inoltre il compito di formare i nuovi ufficiali da impiegare su quel fronte. Si sperimentarono anche nuovi mezzi militari, come i blindati da neve che per\u00f2 non si poterono mai impiegare per gravi difetti di stabilit\u00e0. Con l'armistizio di Cassibile dell'8 settembre 1943 le attivit\u00e0 della scuola si fermarono.\nLa rinascita della \"Scuola militare alpina\".\nIl 1\u00ba luglio 1948 la scuola riprese le sue funzioni, sotto la nuova denominazione di \"Scuola Militare Alpina\" (SMA), estese anche al personale di altre forze armate e di eserciti stranieri. In seguito la scuola assunse la sigla SMALP per non essere confusa con la Scuola Militare dell'Aeronautica di Firenze, scuola media superiore a carattere militare come la Nunziatella di Napoli, la Morosini di Venezia e la Teuli\u00e9 di Milano.\nNel 1953 fu affidata alla scuola la preparazione degli allievi sergenti di complemento e nel 1964 il ciclo addestrativo degli allievi ufficiali di complemento destinati, rispettivamente, al comando delle squadre e dei plotoni dei reparti delle truppe alpine. Tale addestramento \u00e8 stato sospeso nel 2000 a seguito della sospensione del servizio di leva obbligatorio.\nNel 1971 entr\u00f2 a far parte della scuola il \"545\u00ba squadrone elicotteri\". Grazie agli interventi effettuati nell'ambito del soccorso in montagna e a favore della popolazione civile, nel 1975 la scuola ottenne la medaglia d'argento al valor civile.\nLa ristrutturazione del 1975.\nNel 1975, in seguito a una riorganizzazione generale, la scuola si trova a includere nelle proprie competenze il glorioso battaglione alpini \"Aosta\" che, da unit\u00e0 operativa, diventa unit\u00e0 di supporto occupandosi di tutte le attivit\u00e0 logistiche del centro addestrativo, quali trasporti, manutenzioni, guardie ecc. Il battaglione svolge inoltre attivit\u00e0 dimostrativa in favore dei corsi AUC, addestra tutto il personale di leva in forza all'istituto e inquadra una compagnia speciale di atleti, distaccata a Courmayeur, che costituisce la rappresentativa dell'esercito italiano per gli sport invernali. Nello stesso anno viene costituito un battaglione esploratori, di stanza a La Thuile, che inquadra personale esperto di sci e alpinismo ad altissimo livello.\nL'organico completo della scuola a quella data \u00e8 il seguente:\nIl Centro Addestramento Alpino - Scuola Militare.\nNel 1998 la Scuola Militare Alpina (SMALP) passa alle dipendenze del Comando Truppe Alpine, erede del 4\u00ba Corpo d'Armata Alpino, assumendo la denominazione di \"Centro Addestramento Alpino\" e poi quella di \"Centro Addestramento Alpino - Scuola Militare\" (Ce.Add.Alp.).\nNel dicembre 2008 riceve alle proprie dipendenze il 6\u00ba Reggimento Alpini - Isola addestrativa \"Val Pusteria\", con sedi in Brunico e San Candido.\nLa struttura attuale (2016) del Ce.Add.Alp. \u00e8 la seguente:\nSport.\nLa scuola partecip\u00f2 fin dagli esordi ad eventi agonistici nell'ambito degli sport invernali e vinse nel 1936 a Garmisch la gara olimpica di pattuglia militare. Nel triennio 1935-1937 vinse inoltre il Trofeo Mezzalama di sci alpinismo. Il Reparto attivit\u00e0 sportive, erede del Nucleo pattuglie sci veloci, inquadra attualmente gli atleti degli sport invernali.\nNei suoi settant'anni di storia la scuola ha ottenuto numerosi successi sportivi:\nSezione sci alpinismo.\nLa sezione sci alpinismo, pure inquadrata nel Reparto attivit\u00e0 sportive con sede a Courmayeur, tiene i corsi di alpinismo e di sci. \u00c8 costituita da sottufficiali \"istruttori militari scelti di sci ed alpinismo\", al comando di un ufficiale. Gli istruttori sono tutti in possesso delle qualifiche di maestro di sci e di guida alpina.\nNell'ambito della sezione operano il \"gruppo militare d'alta montagna\", protagonista delle spedizioni alpinistiche, l'\"ufficio studi e esperienze\", che si occupa dei problemi connessi al movimento in montagna, ai materiali e all'equipaggiamento, e il \"servizio Meteomont\", che attua un costante monitoraggio delle condizioni meteonivologiche.\nLa tradizione alpinistica del Centro ha visto gli istruttori della sezione sci alpinismo partecipare alla spedizione italiana sull'Everest nel 1973.\nAltre spedizioni hanno raggiunto numerose altre vette:\nAttivit\u00e0 scientifiche.\nLa scuola invia regolarmente proprio personale istruttore in Antartide nell'ambito dei programmi di ricerca dell'ENEA, con cui il Centro collabora dal 1985.\nLa scuola ha iniziato, gi\u00e0 alla fine degli anni sessanta, un'opera di monitoraggio sulle valanghe in Valle d'Aosta che ha portato alla produzione di una \"Carta delle valanghe\", ovvero un documento a carattere storico-statistico pensato per fornire un ausilio alla programmazione delle attivit\u00e0 addestrative.\nTale iniziativa ha fornito la base ideale per la successiva costituzione di una pi\u00f9 evoluta e completa \"Monografia militare delle valanghe\", che oggi arriva a coprire quasi l'intero territorio nazionale. Tale complesso lavoro di ampliamento e aggiornamento viene svolto dal \"servizio Meteomont\" delle truppe alpine per le Alpi (fin dagli anni settanta) e del Corpo Forestale dello Stato per gli Appennini (dagli anni novanta).\nInternational Association of Military Mountain Schools.\nIl Centro \u00e8 uno dei soci fondatori dell'Associazione internazionale delle scuole militari di montagna (\"International Association of Military Mountain Schools\"), che comprende a vario titolo istituti di 19 nazioni. L'associazione organizza incontri internazionali annuali, a stagioni alterne, per trattare temi inerenti aspetti tecnici quali nuove tecnologie, procedure normative e competenze acquisite. Nel luglio 2008 l'incontro annuale \u00e8 stato organizzato dal Centro di addestramento alpino a Courmayeur.\nComandanti.\nDel Centro Addestramento Alpino:\nDel Reggimento Addestrativo:\nDel 6\u00ba Reggimento Alpini:\nDel Reparto Attivit\u00e0 Sportive:"}
{"id": "904052", "revid": "51236", "url": "https://it.wikipedia.org/wiki?curid=904052", "title": "Povera ragazza ricca!", "text": ""}
{"id": "904053", "revid": "1226", "url": "https://it.wikipedia.org/wiki?curid=904053", "title": "Prompt", "text": ""}
{"id": "904058", "revid": "131962", "url": "https://it.wikipedia.org/wiki?curid=904058", "title": "Asilo infantile", "text": ""}
{"id": "904059", "revid": "599013", "url": "https://it.wikipedia.org/wiki?curid=904059", "title": "Heligoland", "text": ""}
{"id": "904063", "revid": "22356", "url": "https://it.wikipedia.org/wiki?curid=904063", "title": "Tritemnodon", "text": "Il tritemnodonte (gen. Tritemnodon) \u00e8 un mammifero carnivoro estinto, appartenente agli ienodonti. Visse nell'Eocene medio (circa 48 milioni di anni fa) e i suoi resti fossili sono stati ritrovati in Nordamerica.\nDescrizione.\nL'aspetto di questo animale doveva essere una sorta di incrocio tra quello di una faina e quello di una volpe: le zampe, relativamente corte, erano snelle ma forti, mentre il corpo era allungato e agile. La testa era sottile e fornita di denti acuminati. \n\"Tritemnodon\" si distingue dall'affine \"Sinopa\" per la forma dei molari superiori, con paracono e metacono molto vicini, e per i molari inferiori dal talonide ridotto. Il cranio era molto allungato e stretto, e possedeva una cresta sagittale elevata, cos\u00ec come la cresta occipitale. Le zampe erano corte e gracili, e il radio non era pi\u00f9 in grado di compiere un movimento di rotazione. La mano e il piede erano forniti di cinque dita ben separate, terminanti in artigli acuminati. In generale, \"Tritemnodon\" possedeva un corpo allungato, una testa voluminosa e una lunga coda robusta. \nClassificazione.\nIl genere \"Tritemnodon\" venne istituito da William Diller Matthew nel 1906, per accogliere alcune specie di mammiferi carnivori precedentemente ascritti ad altri generi, come \"Sinopa\". Attualmente si ritiene che il genere \"Tritemnodon\" comprendesse due o tre specie, entrambe dell'Eocene medio: Tritemnodon strenuus, T. agilis e T. hians. La specie \"T. agilis\", molto conosciuta, \u00e8 stata a volte attribuita al genere \"Sinopa\". I fossili di questo animale sono stati rinvenuti principalmente nella Williwood Formation dello Wyoming. Altri fossili sono stati dissotterrati nella Lower Bridge Formation, sempre nello Wyoming. \n\"Tritemnodon\" \u00e8 un membro ben conosciuto dei Sinopaninae, un gruppo di mammiferi ienodonti dalle attitudini carnivore e insettivore, generalmente di piccole dimensioni; in passato sia \"Sinopa\" che \"Tritemnodon\" sono stati classificati nella sottofamiglia Proviverrinae, comprendente tutti gli ienodonti di piccole dimensioni, come \"Lesmesodon\", \"Proviverra\" e \"Cynohyaenodon\". Studi successivi hanno dimostrato che questa sottofamiglia era in realt\u00e0 parafiletica.\nPaleoecologia.\nIl tritemnodonte doveva essere un piccolo e agile carnivoro che si cibava di piccoli animali; \u00e8 probabile che fosse un animale dalle spiccate abitudini terricole, e che non fosse in grado di arrampicarsi sugli alberi."}
{"id": "904064", "revid": "125292994", "url": "https://it.wikipedia.org/wiki?curid=904064", "title": "Gyula Andr\u00e1ssy il Vecchio", "text": "Biografia.\nFiglio del conte K\u00e1roly Andr\u00e1ssy ed Etelka Szap\u00e1ry, nacque a Ko\u0161ice (attualmente in Slovacchia), Regno d'Ungheria. Figlio di padre liberale che apparteneva all'opposizione politica, in un'epoca in cui l'opposizione al governo era molto pericolosa, Andr\u00e1ssy in et\u00e0 molto precoce si gett\u00f2 nelle lotte politiche del giorno, adottando in via preliminare il lato patriottico.\nCarriera.\nParteggi\u00f2 per il movimento nazionale magiaro; inviato dal governo rivoluzionario di Kossuth (1849) in missione a Costantinopoli, non ebbe riconosciuto dalla Porta il carattere diplomatico e si rifugi\u00f2 a Londra; l'Austria lo condann\u00f2 a morte nel 1851.\nGraziato poi nel 1857 torn\u00f2 in patria e nel 1861 fu eletto alla Dieta (fino al 1869). Collabor\u00f2 con l'Imperatrice Elisabetta, assumendo la parte principale nelle trattative che condussero al Compromesso austroungarico del 1867 e divenne presidente del consiglio ungherese dal 1867 al 1871.\nPer mantenere la supremazia dei magiari in Ungheria si accord\u00f2 con i tedeschi, opponendosi ai tentativi d'introdurre in Austria il federalismo, e con Bismarck premendo su Friedrich Ferdinand von Beust per ottenere che la monarchia rimanesse neutrale durante la Guerra franco-prussiana.\nSuccedette al Beust come presidente del ministero comune e ministro degli Esteri della monarchia austro-ungarica (novembre 1871 -aprile 1879).\nSi adatt\u00f2 alla politica del Bismarck: l'Austria-Ungheria, con lui, rinunci\u00f2 a immischiarsi nelle questioni tedesche e, per quanto avversasse la Russia, accett\u00f2 l'alleanza dei Tre imperatori; durante la crisi orientale del 1875-1878 accett\u00f2 di rimanere neutrale nella guerra russo-turca, ottenendo il consenso russo all'occupazione militare austriaca della Bosnia ed Erzegovina, diritto riconosciuto dal trattato di Berlino.\nNon riusc\u00ec a ingrandire la Serbia (per metterla in contrasto con la Russia da un lato e la Croazia dall'altro), n\u00e9 ad opporsi al risveglio delle nazionalit\u00e0 balcaniche.\nLa sua politica caus\u00f2 tuttavia malcontento, onde poco dopo si indusse a ritirarsi.\nOrientamento politico.\nAndr\u00e1ssy era un conservatore; la sua politica estera guard\u00f2 ad espandere l'impero in Europa sud-orientale, preferibilmente con il sostegno britannico e tedesco, e senza alienarsi la Turchia. Vedeva la Russia come il principale avversario a causa delle sue politiche espansionistiche verso l'area slava e ortodossa. Diffidava dei movimenti nazionalisti slavi considerati una minaccia all'impero multietnico.\nFamiglia.\nDa sua moglie, la contessa Katinka Kendeffy, che egli spos\u00f2 a Parigi nel 1856, il conte Andr\u00e1ssy ebbe due figli maschi, e una femmina, Ilona (1858-1952).\nEntrambi i figli maschi si distinsero come statisti. Il maggiore, Tivadar Andr\u00e1ssy (1857-1905), fu eletto vicepresidente della Camera Bassa del parlamento ungherese nel 1890. Il pi\u00f9 giovane, Gyula (1860-1929), ebbe anch'egli una carriera politica di successo.\nIl conte Gyula Andr\u00e1ssy ebbe quattro nipoti:\nSecondo la leggenda comune, il conte Andr\u00e1ssy ebbe una storia d'amore di lunga durata con Elisabetta, imperatrice d'Austria e regina d'Ungheria, nota come Sissi, moglie dell'imperatore Francesco Giuseppe I d'Austria-Ungheria. Alcune voci malevole sostennero che il conte Andr\u00e1ssy fosse il vero padre della sua ultimogenita. Non vi \u00e8 alcuna prova di questo, e la diceria potrebbe essersi sviluppata grazie alla devozione di entrambi verso l'Ungheria, la sua cultura e i suoi costumi nazionali."}
{"id": "904067", "revid": "287204", "url": "https://it.wikipedia.org/wiki?curid=904067", "title": "Copa Am\u00e9rica 1993", "text": "La Copa Am\u00e9rica 1993 fu la trentaseiesima edizione del massimo torneo sudamericano per nazionali di calcio.\nAd organizzare il torneo fu l'Ecuador e le partite si svolsero dal 15 giugno al 4 luglio 1993.\nCitt\u00e0 e stadi.\nSedi della Copa Am\u00e9rica 1993 furono le seguenti citt\u00e0 con i relativi stadi:\nNazionali partecipanti e formula: le novit\u00e0.\nGrandi novit\u00e0 furono apportate alla Copa Am\u00e9rica con l'edizione 1993. Anzitutto il novero delle partecipanti saliva a 12: oltre alle 10 nazionali affiliate alla CONMEBOL, venne deciso di invitare altre 2 nazionali nord e centroamericane iscritte alla CONCACAF. La scelta cadde su Stati Uniti e Messico.\nCon il numero delle concorrenti, cambiava anche la formula. Primo turno con le squadre divise in 3 gironi all'italiana da 4 ciascuno. Le prime due classificate pi\u00f9 le 2 migliori terze si sarebbero qualificate ai quarti. Da questo momento il torneo avrebbe preso la forma dell'eliminazione diretta (con partite che, in caso di parit\u00e0 dopo i 90 minuti regolamentari, sarebbero state decise direttamente ai calci di rigore, senza previ tempi supplementari).\nI gironi iniziali ebbero la seguente composizione:\nGruppo A\nGruppo B\nGruppo C\nClassifica marcatori.\n 4 goal\n3 goal\n2 goal\n1 goal\nautoreti"}
{"id": "904068", "revid": "110157", "url": "https://it.wikipedia.org/wiki?curid=904068", "title": "Alfred Clebsch", "text": "Biografia.\nDiede importanti contributi alla geometria algebrica e alla teoria degli invarianti. \nIn collaborazione con Paul Gordan introdusse quelli che ora sono noti come coefficienti di Clebsch-Gordan per le armoniche sferiche, oggetti ampiamente utilizzati nella meccanica quantistica.\nInsieme a Carl Gottfried Neumann ha fondato \"Mathematische Annalen\", importante periodico dedicato alla ricerca matematica.\nNel 1883 Adh\u00e9mar Jean Claude Barr\u00e9 de Saint-Venant ha tradotto in francese la sua opera sull'elasticit\u00e0 pubblicandola con il titolo \"Th\u00e9orie de l'\u00e9lasticit\u00e9 des Corps Solides\". "}
{"id": "904069", "revid": "599", "url": "https://it.wikipedia.org/wiki?curid=904069", "title": "Rudolf Friedrich Alfred Clebsch", "text": ""}
{"id": "904070", "revid": "287204", "url": "https://it.wikipedia.org/wiki?curid=904070", "title": "Copa Am\u00e9rica 2007", "text": "La Copa Am\u00e9rica 2007 \u00e8 stata la quarantaduesima edizione del massimo torneo sudamericano per squadre nazionali di calcio.\nAd organizzare il torneo \u00e8 stato, per la prima volta, il Venezuela e le partite si sono svolte dal 26 giugno al 15 luglio 2007. Il titolo \u00e8 andato al Brasile, che ha sconfitto nella finale dell\"'Estadio Jos\u00e9 Encarnaci\u00f3n Romero\" l'Argentina per 3-0, conquistando il trofeo per l'ottava volta nella propria storia.\nDopo questa edizione, tutte le nazionali iscritte alla CONMEBOL hanno organizzato almeno una volta nella propria storia la Copa Am\u00e9rica. In conformit\u00e0 a quanto deciso nel 1986 dalla CONMEBOL, con il Venezuela si \u00e8 chiusa la rotazione fra i 10 Paesi membri del massimo organismo calcistico sudamericano, iniziata con l'edizione 1987 in Argentina.\nFormula.\nPer l'edizione 2007 \u00e8 stata confermata la formula in vigore dal 1993, con le 12 squadre partecipanti (le 10 nazionali affiliate alla CONMEBOL, pi\u00f9 2 invitate della CONCACAF, in questo caso Messico e USA) divise in 3 gironi all'italiana da 4 ciascuno. Le prime due classificate pi\u00f9 le 2 migliori terze si sarebbero qualificate ai quarti. Da questo momento il torneo avrebbe preso la forma dell'eliminazione diretta.\nSorteggio.\nI gironi iniziali, sorteggiati il 14 febbraio 2007 al \"Teatro Teresa Carre\u00f1o\" di Caracas, hanno avuto la seguente composizione:\nGruppo A\nGruppo B\nGruppo C\nClassifica marcatori.\n6 gol\n5 gol\n4 gol\n3 gol\n2 gol\n1 gol\nautoreti"}
{"id": "904072", "revid": "712828", "url": "https://it.wikipedia.org/wiki?curid=904072", "title": "Tartaruga (personaggio)", "text": ""}
{"id": "904078", "revid": "1305772", "url": "https://it.wikipedia.org/wiki?curid=904078", "title": "DRO", "text": ""}
{"id": "904081", "revid": "947631", "url": "https://it.wikipedia.org/wiki?curid=904081", "title": "Arthur e i Minimei", "text": "Arthur e i Minimei (in francese \"Arthur et les Minimoys\") \u00e8 una serie narrativa di genere fantastico per ragazzi ideata da C\u00e9line Garcia e composta da quattro romanzi scritti da Luc Besson. Dai primi due romanzi lo stesso Besson ha tratto il film \"Arthur e il popolo dei Minimei\" che ha avuto due seguiti.\nTrama.\nPrima parte.\nLa saga \u00e8 ambientata nel Connecticut del 1960. In una campagna sperduta nel verde, c'\u00e8 l'abitazione di un grande viaggiatore di nome Archibald. Egli ha viaggiato molto e a lungo nei territori sconfinati dell'Asia e dell'Africa e ha lavorato con molte trib\u00f9 autoctone. La trib\u00f9 con cui ha avuto pi\u00f9 legami, sono stati i Bogo-Matassala\u00ef, una fiera trib\u00f9 di indomabili guerrieri che fecero conoscere all'esploratore un popolo di creature alte pochi millimetri che loro chiamavano Minimei. Questi erano simili a folletti: avevano delle orecchie lunghe, occhi spiritati, una faccia buffa e degli strani capelli. Erano raggiungibili tramite un complesso rito che pu\u00f2 essere compiuto solo con la luna piena, conosciuto soltanto dai Bogo-Matassala\u00ef.\nPer proteggerli dall'espansione della civilt\u00e0, Archibald decise di portare con s\u00e9, sia la trib\u00f9 dei Bogo-Matassala\u00ef che i Minimei e tutti gli altri popoli di \"bassa statura\".\nLi port\u00f2 al giardino davanti a casa sua, dove nessuno avrebbe potuto disturbarli e lasci\u00f2 che degli esponenti della trib\u00f9 dei Bogo-Matassala\u00ef, potessero accamparsi poco distante, in modo da vegliare sui loro minuscoli fratelli.\nSeconda parte.\nMentre si trovarono qui, i Minimei si ambientarono subito, tanto da dimenticare lo spostamento. Iniziarono a sparpagliarsi per il giardino, che in poco tempo venne diviso in \"Sette Terre\".\nNel frattempo, i popoli si sparpagliarono e nacquero citt\u00e0, insediamenti e attivit\u00e0 commerciali. La terra che comunque rimase la pi\u00f9 importante era e rimase la Prima Terra, dove si trovava la stirpe reale. Fu qui che nacque uno dei protagonisti chiave della storia dei Minimei: Maltazard. Costui era uno dei minimei pi\u00f9 brillante sia nell'attivit\u00e0 fisica, che in quella intellettuale.\nFu proclamato eroe dopo un lungo viaggio dalle terre proibite (la casa di Archibald) volto all'esplorazione e alla ricerca di nuove risorse di sostentamento. Durante i festeggiamenti per\u00f2, Maltazard si ubriac\u00f2 e fece l'errore di dare un bacio ad una coleottera. Il primo bacio di una femmina (di qualsiasi specie) dato ad un maschio, nel territorio dei Minimei, ha delle propriet\u00e0 inaspettate e, nel caso di Maltazard, catastrofiche. Il suo corpo si deform\u00f2 e con esso la sua mente e la sua nobilt\u00e0 che ben presto lo trasformarono in un mostro pieno di collera e perfidia.\nVenne cacciato via dalla Prima Terra e, pieno di disprezzo, s'incammin\u00f2 verso le Terre Proibite reclutando ogni genere d'insetto per formare un esercito che sarebbe servito a distruggere per sempre le sette terre.\nTerza parte.\nFinalmente Maltazard fonda Necropolis, la capitale delle Terre Proibite, dove gli abitanti (Gli Accoliti) tramano la conquista delle Sette terre.\nI Minimei sono da sempre stato un popolo pacifico, quindi di conseguenza aveva poche strutture finalizzate alla difesa della propria citt\u00e0 e temevano sempre pi\u00f9 l'avanzata del tiranno che aveva cominciato a sterminare gli abitanti della Settima Terra e che si era guadagnato il terrore di tutti, tanto che ormai nessuno osava pi\u00f9 chiamarlo per nome ma riferendosi a lui come M il Malvagio.\nIntanto Archibald aveva finito di imparare ad usare il portale per raggiungere il popolo dei Minimei, comprendendo l'essenzialit\u00e0 della presenza della luna piena e di uno strumento cilindrico (Cannocchiale).\nSi trasport\u00f2 da loro e venne a sapere dei terribili avvenimenti che sconvolgevano le Sette Terre. Cos\u00ec l'uomo insegn\u00f2 loro tutto ci\u00f2 che sapeva sulla scienza, sulla tecnologia e sulle tecniche difensive militari. In breve i Minimei impararono a difendersi da Maltazard e a riuscire a vivere un po' pi\u00f9 serenamente.\nQuarta parte.\nGli anni passarono ed intanto M progettava i piani pi\u00f9 malefici per rapire i minimei e sottoporli a terribili esperimenti o per usarli per crudeli ricatti. Un giorno il re e la regina ebbero una figlia che chiamarono Selenia, una minimea del tutto differente dal resto del suo popolo per coraggio, senso dell'onore e dell'arroganza. Durante l'infanzia, ella si mise in testa di mettersi in viaggio per esplorare le sette terre e conoscere il pi\u00f9 possibile il popolo che un giorno dovr\u00e0 governare.\nLa ragazzina viaggi\u00f2 per tutte le sette terre vivendo varie disavventure che le insegnarono molto sui vari popoli che l'abitano, ma la sua arroganza la port\u00f2 ad esplorare anche le Terre Proibite, nelle quali cadde in una trappola dei servi di Maltazard. M era inizialmente propenso a fare strazio della bambina, ma poi cambi\u00f2 idea e decise di porre un ricatto al re promettendo il rilascio di Selenia in cambio della vita della regina, che accett\u00f2 senza discutere. Fu cos\u00ec che Selenia perse la madre e guadagn\u00f2 una maturit\u00e0 molto pi\u00f9 avanzata di qualsiasi altro bambino delle Sette Terre.\nQuinta parte.\nMaltazard era compiaciuto del violento colpo che aveva assestato al popolo dei minimei, tuttavia non era ancora soddisfatto e cos\u00ec, durante una ricerca accurata venne a conoscenza di un grande genio di nome Archibald di cui, ad ogni sua visita, continuava a crescere un certo interesse.\nUn giorno decise di rapirlo e portarlo nelle sue prigioni per costringerlo a rivelargli alcuni dei suoi segreti sulla tecnologia e sulla scienza per poter modernizzare Necropolis e costruire degli armamenti per distruggere le sette terre.\nAmbientazione.\nIl giardino di Archibald \u00e8 un territorio immenso per i Minimei. \u00c8 diviso in Sette Terre, pi\u00f9 le Terre Proibite.\nPersonaggi.\nArthur.\n\u00c8 il protagonista della storia. \u00c8 un bambino di dieci anni e trascorre tutto l'anno in un pensionato in Inghilterra, mentre in estate torna a casa dalla nonna. Appare come un ragazzino dall'aspetto fragile, i capelli biondi e gli occhi nocciola. I suoi genitori vivono in citt\u00e0 e lui non li vede molto spesso, anche se ogni giorno, verso le quattro, gli telefonano. \u00c8 molto affezionato alla sua famiglia e possiede un cane, Alfred, che la nonna ha comprato dal fratello di un poliziotto del paese. Risolvendo gli enigmi che suo nonno aveva nascosto, Arthur scopre il passaggio che porta al mondo dei Minimei e il rito necessario per poterci entrare e quindi rimpicciolirsi alla loro statura. Durante i passaggi viene aiutato dalla trib\u00f9 dei Bogo-Matassalai. Nella terra dei Minimei conosce la principessa Selenia, Betameche (il fratello della principessa, \u00e8 la prima persona che incontra), il popolo minimeo e quelli che popolano le Sette Terre (ovvero il suo giardino). Lui si innamora della principessa, che a sua volta si era innamorata di lui ma non lo ammette, almeno non subito; durante la sua prima avventura si sposa con lei. L'amore che li unisce \u00e8 quello con la A maiuscola, \u00e8 quello che ti fa star male quando sei lontano dalla persona che ami. Arthur \u00e8 molto intelligente, \u00e8 convinto che ci sia sempre una soluzione e che la speranza non debba mai essere perduta. \u00c8 molto coraggioso e usa il suo ingegno per risolvere le situazioni problematiche e talvolta apparentemente senza via d'uscita che si trova ad affrontare, \u00e8 leale e non conosce il sentimento della vendetta, come dimostra il fatto che \u00e8 riuscito ad estrarre la Spada del Potere dalla Pietra dei Saggi, il che gli ha guadagnato l'appellativo di Arthur l'eroe. Essendosi sposato con Selenia \u00e8 il futuro re dei Minimei.\nNel gioco della ps2, sulle informazione dei personaggi, l'et\u00e0 di Arthur come Minimeo \u00e8 di 997 anni.\nL'aspetto di Arthur come minimeo \u00e8 di caratteristiche molto attraenti, invaghendo perfino altre minime oltre a Selenia.\nMinimei.\nI minimei sono delle creature immaginarie, protagoniste della serie di romanzi fantasy \"Arthur e i Minimei. S\"ono folletti alti appena due millimetri; descritti con lunghe orecchie coperte di una fitta peluria e grandi occhi dolci e dei corpi molto fragili, sono pacifici e molto sensibili (sfruttano la minima occasione per piangere o ridere a crepapelle). Vengono esportati dall'Africa dal nonno di Arthur, e sono l'opposto (fratello-natura) dei Bogo-matassalai, la trib\u00f9 africana composta da guerrieri \"infinitamente alti\" che essi cercavano da secoli per essere completi. I minimei principali sono Arthur, B\u00e9tam\u00e8che e Selenia.\nSelenia.\n\u00c8 la figlia di Sifrat, Re del popolo dei Minimei. Tende generalmente a dimostrare la sua superiorit\u00e0 nei confronti di chi la circonda, ma \u00e8 solo una corazza che nasconde un animo sensibile, fragile e bisognoso\nd'affetto. \u00c8 audace e coraggiosa, ma sa anche essere molto dolce. Nel primo libro si innamora di Arthur, tenendo per s\u00e9 tutti i sentimenti che prova per lui; successivamente, nel secondo libro, si sposa con Arthur, che poi dovr\u00e0 lasciarla per l'obbligo a cui lo lega l'incantesimo usato per raggiungere il mondo dei Minimei e diventare per 36 ore uno di essi. L'amore che la lega ad Arthur \u00e8 immenso, quello che c'\u00e8 tra di loro \u00e8 il vero Amore, quello che ti fa star male se sei lontano dalla persona che ami.\nNei libri si viene a sapere che Selenia quando era pi\u00f9 piccola avendo pi\u00f9 o meno 500 anni, intraprese un viaggio per le sette terre all'avventura. giunta infine nelle terre proibite, non preoccupandosi che esse appartenessero a Maltazard, venne catturata da quest'ultimo. Avendola in ostaggio minacciando di ucciderla, invi\u00f2 un messaggio al padre, offrendo uno scambio: offrire la madre al posto della figlia. Ci\u00f2 non venne fatto sapere a Selenia mentre era prigioniera perch\u00e9 avrebbe tentato in tutti i modi di salvarla.\nLa regina per nulla impaurita si prepar\u00f2 ad offrirsi a Maltazard nonostante il rifiuto del marito Re Sifrat.\nPrima di andarsene, la regina da un ultimo bacio trasmettendo tutto il suo potere al marito. Giunta di ritorno al villaggio Selenia apprese quello che era successo a sua madre e ne rimase distrutta. Un giorno leggendo il grande libro trov\u00f2 una frase scritta da Archibal che spiegava di non arrendersi mai in qualunque circostanza che le diede la forza di riprendersi.\nQuesto fu il motivo perch\u00e9 Selenia provi cos\u00ec tanto odio nei confronti di Maltazard e perch\u00e9 non abbia mai potuto estrarre la spada, per la sua sete di vendetta.\nNel libro come nel videogioco della Ps2, l'et\u00e0 di Selenia \u00e8 di 1000 anni precisi.\nB\u00e9tam\u00e8che.\n\u00c8 il fratello minore di Selenia, ed \u00e8 il principe del popolo dei minimei. \u00c8 un bambino pieno di entusiasmo e talvolta impulsivo (in fatto di ragionamenti e commenti), sempre pronto a gettare benzina sul fuoco e a punzecchiare la sorella. Molto attivo, ogni scusa \u00e8 buona per lamentarsi di come lo tratta. \u00c8 un esperto conoscitore del reparto culinario delle Sette Terre. Possiede un coltellino da 300 funzioni, di configurazione simile a uno svizzero.\nB\u00e9tam\u00e8che ha 300 anni.\nArchibald Suchot.\n\u00c8 il nonno di Arthur; \u00e8 un architetto e ha trascorso pi\u00f9 di dieci anni in Africa aiutando le popolazioni costruendo loro strutture di irrigazione, insegnando loro a leggere e scrivere e studi\u00f2 anche le loro tradizioni. Divenne particolarmente amico di una trib\u00f9, i Bogo-Matassalai, che gli fecero conoscere il popolo dei Minimei e, in cambio dell'aiuto che aveva loro dato, gli avevano donato un piccolo tesoro di rubini. Archibald \u00e8 capace di alleviare le situazioni pi\u00f9 tristi, nelle quali \u00e8 capace di far nascere qualche battuta ironica. \u00c8 molto affezionato ad Arthur; ha gli occhi brillanti e delle piccole rughe ai lati della bocca, causate dai troppi sorrisi. \u00c8 capace di risolvere moltissime situazioni. Ha insegnato ai Minimei moltissime cose, tra cui riflettere le immagini e catturare la luce per mezzo degli specchi, ha inoltre contribuito alla stesura del Libro dei pensieri, che contiene tutte le leggi dei Minimei, in tutto 365, una per fiore e giorno dell'anno (ogni Minimeo che sia degno del suo nome deve rispettarne almeno una ogni giorno). Ha conosciuto la nonna di Arthur in Africa, e dal loro matrimonio \u00e8 nata la madre di Athur.\nNel libro Archibald rimane entusiasta nella scoperta del matrimonio di Arthur e Selenia e augura che entrambi in futuro possano essere felici.\nConsidera Selenia una nuova nipote.\nMarguerite Suchot.\n\u00c8 la nonna di Arthur; \u00e8 una signora di circa sessant'anni grassottella. \u00c8 affezionatissima al nipote e fino al ritorno di Archibald ha sofferto moltissimo la mancanza del marito. Lo ha conosciuto in Africa. Non \u00e8 a conoscenza di tutti i segreti del marito, ma in buona parte li conosce grazie ai libri che quest'ultimo ha scritto. Ha una grandissima dignit\u00e0 che sfoggia anche nelle situazioni pi\u00f9 critiche e drammatiche, il che talvolta l'aiuta a superarle.\nMaltazard.\n\u00c8 il sovrano delle Terre Proibite. Una volta era un minimeo famoso per la sua crudelt\u00e0 che cadde in rovina dopo una missione: infatti (vittima dell'alcool) venne baciato da una coleottera, che uccise in seguito. Questo trasform\u00f2 il suo bell'aspetto, e il suo corpo venne rovinato.\nNei libri si viene a sapere dell'infanzia di Maltazard.\nEgli era un minimeo ed era nato e cresciuto nella prima terra insieme al re Sifrit quando erano ancora bambini, Quindi hanno pi\u00f9 o meno la stessa et\u00e0.\nMaltazard era noto molto al villaggio, per il fatto che fosse gi\u00e0 alla sua et\u00e0 il pi\u00f9 alto di tutti. Non perdeva l'occasione di prendere in giro sempre Sifrit per via delle sue altezze molto basse per un minimeo.\nAlla fine della guerra dei due mondi viene rinchiuso dentro un barattolo di vetro dentro una mensola della cucina, dove la madre di Arthur, seppur disgustata dall'essere, gli d\u00e0 briciole di cibo per non farlo morire di fame. Bench\u00e9 sia l'antagonista principale della storia, nel libro, Maltazard mostra alcuni tratti filosofici in comune con Archibald, riguardo ai poteri superiori che detengono l'equilibrio del mondo. Maltazard stesso si definisce un male necessario e che il mondo ha bisogno sia della luce che delle tenebre per mantenere l'armonia.\nNel libro si accenna che Maltazard abbia avuto molti altri figli oltre a Darkos.\nDarkos.\nFiglio di Maltazard, ed alla fine della saga amico di Arthur. Nel primo film si pensa che Darkos muoia ma alla fine della saga si rivela un grande amico di Arthur.\nRe Sifrat de' Matradoy.\nRe dei Minimei e padre di Selenia e Betameche, \u00e8 il quindicesimo sovrano a portare questo nome ed \u00e8 il governatore delle Prime Terre. Nelle cerimonie ufficiali \u00e8 accompagnato dal suo fedele malbach, Mogoth, che gli funge da corpo.\nFin dall'inizio vede in Arthur delle capacit\u00e0 singolari, soprattutto coraggio e un cuore generoso. Si accorge subito che Selenia appena vide Arthur se ne innamor\u00f2 a prima vista. Scoprendo del loro matrimonio accetta felicemente Arthur come suo nuovo genero.\nRegina.\nMoglie di Sifrat e madre di Selenia e Betameche. \nNon si sa molto al riguardo sul suo conto, ne di come si chiama e dove sia nata. Viene descritta nel libro come una donna molto bella e amata e devota dai suoi sudditi. Ha dei capelli lunghi rosso fuoco di cui hanno ereditato Selenia e Betamache.\nPrima che Selenia partisse all'avventura, disse a sua figlia di che se lei le voleva bene, sarebbe sempre rimasta con lei, qualunque cosa accadesse.\nScoprendo infine che Selenia \u00e8 stata catturata da Maltazard, minacciando di ucciderla se la madre non si fosse offerta al suo posto, la regina per nulla intimorita si prepar\u00f2 a consegnarsi a lui nonostante il marito Sifrat fosse contrario prima di andarsene, la regina da un ultimo bacio a Sifrat trasmettendogli tutti i suoi poteri.\nMiro.\nServiente del re e stimato ingegnere, \u00e8 una talpa a cui Archibald ha insegnato l'arte di usare gli specchi per imbrigliare la luce e le immagini.\nMino.\nFiglio del serviente Miro, grande amico e compagno di giochi di Beta e Selenia, viene riportato dai Minimei da Arthur dopo una prigionia presso Maltazard durata tre mesi.\nMax.\nPadrone della discoteca, appartiene al popolo dei Kalomassai. Nel primo libro, durante la serata che i tre eroi trascorrono al suo locale, corteggia Selenia sperando di poterla sposare e farla diventare quindi la sua sesta moglie; non dimostra per\u00f2 alcun atteggiamento oppressivo e aiuta i tre nella fuga dal locale e verso Necropolis.\nAltro.\nBaci\nNella tradizione minimea i baci sono un rito in cui ci si dichiara sposati e che possono dare i poteri di entrambi agli altri oppure uno/a riceve i poteri mentre il/la consorte non riceve nessun potere. Alcuni esempi sono il bacio fra Arthur e Selenia che sancisce il loro matrimonio oppure quello fra Maltazar e la coleottera che in questo caso si scambiano i poteri ma che deformano proprio Maltazar. Il secondo bacio, per tradizione, deve essere dato dopo 10 lune.\nDea della foresta\nNei libri viene accennato al fatto che i minimei venerino una dea della foresta pregando per la fioritura dei fiori e la salvaguardia dei propri cari.\nIl Grande Libro\nLibro su cui sono contenuti le tradizioni dei minimei. Ad esempio quando Arthur \u00e8 in prigione e sta per baciare Selenia essi vengono interrotti dal fratello di lei ricordandogli le tradizioni del loro popolo. Inoltre anche le leggi che sono scritte su delle foglie, che sono di albero o pianta diversa a seconda dell'occasione."}
{"id": "904085", "revid": "1075510", "url": "https://it.wikipedia.org/wiki?curid=904085", "title": "Vitaliano Donati", "text": "Biografia.\nStudi\u00f2 medicina e filosofia nello \"studium\" di Padova, conseguendo il dottorato il 10 giugno 1739. I suoi interessi si orientarono poi verso le Scienze Naturali e l'Archeologia.\nFu incaricato da papa Benedetto XIV, insieme a Giovanni Poleni (di cui era assistente), di raccogliere reperti utili per allestire il nascente museo di storia naturale dell'Universit\u00e0 La Sapienza di Roma.\nLa sua esperienza di viaggio nella zona della costa adriatica, durante il quale studi\u00f2 anche la flora e la fauna dei luoghi visitati, culmin\u00f2 nel 1745 con la pubblicazione del saggio \"Della storia naturale marina dell'Adriatico\" che venne tradotto in molte lingue e rese il suo nome noto in tutta Europa.\nNel 1750 gli vennero affidate dal re Carlo Emanuele III di Savoia le cattedre di Botanica e di Storia naturale dell'Universit\u00e0 di Torino. Qui si occup\u00f2 anche della direzione dell'Orto botanico dell'universit\u00e0 (dal 1750 fino alla sua morte), contribuendo ad aumentare notevolmente il numero di specie floristiche grazie agli esemplari raccolti nei numerosi viaggi esplorativi sia in territorio piemontese che all'estero.\nDurante questi viaggi si occup\u00f2 anche di mineralogia e geologia, ed esegu\u00ec ricerche sui terremoti, sul clima e sui giacimenti minerari in Piemonte, orientate alla conoscenza delle risorse locali e ad un loro eventuale sfruttamento economico.\nNel 1751, su incarico di Carlo Emanuele III, part\u00ec per un in viaggio nei ducati di Savoia e Aosta, finalizzato allo studio delle risorse minerarie delle due regioni per mapparne i giacimenti e gli impianti di estrazione.\nLa natura eclettica dello studioso emerse anche in questo caso: nella sua relazione del viaggio egli riport\u00f2, infatti, anche molte informazioni etnografiche e di geografia umana, fornendo un importante quadro della realt\u00e0 delle popolazioni alpine del XVIII secolo.\nNel giugno del 1759, sempre incaricato da Carlo Emanuele III, part\u00ec da Venezia per intraprendere una spedizione in Egitto e nelle Indie Orientali con scopi scientifici e commerciali.\nTale spedizione era finalizzata sia alla raccolta di reperti archeologici (oggetti antichi, mummie e manoscritti) per allestire il \"Museo della Regia Universit\u00e0\" (primo nucleo del futuro Museo Egizio di Torino), sia all'osservazione delle tecniche di coltivazione agricola e di allevamento del bestiame e dei processi di estrazione dei minerali.\nIn Egitto, Donati risal\u00ec una parte del corso del Nilo e prosegu\u00ec verso la Siria. Da qui si spost\u00f2 in Palestina e infine in Arabia, da dove si imbarc\u00f2 per l'India.\nMor\u00ec nel febbraio del 1762 su una nave turca, mentre si stava dirigendo verso Goa, e fu sepolto a Mangalore.\nIl Comune di Torino gli ha intitolato una via, nel quartiere Centro."}
{"id": "904089", "revid": "1652134", "url": "https://it.wikipedia.org/wiki?curid=904089", "title": "Enzo Venturini", "text": "Fu pilota dell'Aviazione dell'Esercito italiano con il grado di tenente colonnello.\nEnzo Venturini mor\u00ec nell'eccidio di Podrute, venendo abbattuto dal MiG-21 pilotato dall'allora tenente Emir \u0160i\u0161i\u0107 (oggi maggiore) della \"Jugoslovensko ratno vazduhoplovstvo\" (Aeronautica militare federale iugoslava), mentre assieme ai suoi colleghi stava volando a bordo di un AB-205 sui cieli tra Varasdino e Zagabria, estremo nord della Croazia, nei pressi del confine con Slovenia ed Ungheria, impegnati a svolgere missioni per il controllo del \"cessate il fuoco\" per conto dell'European Community Monitor Mission (ECMM).\nSull'elicottero abbattuto, assieme a lui caddero:\nNella battaglia aerea rimase coinvolto anche un altro elicottero dell'ALE, che riusc\u00ec ad evitare il fuoco jugoslavo e ad atterrare indenne in una radura."}
{"id": "904091", "revid": "228587", "url": "https://it.wikipedia.org/wiki?curid=904091", "title": "Insurrezione di Varsavia", "text": ""}
{"id": "904093", "revid": "486946", "url": "https://it.wikipedia.org/wiki?curid=904093", "title": "Crittografia unit\u00e0 BitLocker", "text": ""}
{"id": "904094", "revid": "599", "url": "https://it.wikipedia.org/wiki?curid=904094", "title": "Clebsch", "text": ""}
{"id": "904096", "revid": "92723", "url": "https://it.wikipedia.org/wiki?curid=904096", "title": "Gyula Andr\u00e1ssy il Giovane", "text": "Biografia.\nFiglio di Gyula Andr\u00e1ssy, deputato, nel 1906-1910 resse il ministero dell'Interno e nel 1913 fond\u00f2 il partito costituzionale, favorevole all'allargamento del suffragio e a riforme democratiche.\nPatrocinatore di una pi\u00f9 stretta collaborazione con l'Italia e l'Inghilterra, fu sempre fedele al concetto della Triplice alleanza, e, scoppiata la Prima guerra mondiale, cerc\u00f2 di convincere la diplomazia austriaca a operare per tempo in senso favorevole all'Italia, che sperava nelle cessioni di Trento e Trieste.\nNominato ministro degli Esteri il 25 ottobre 1918, fu l'iniziatore di una pace separata con l'Italia.\nEsule successivamente fino al 1921, poi capo del partito cristiano-nazionale, nell'ottobre 1921 prese parte al tentativo di restaurazione della monarchia asburgica di Carlo I in Ungheria."}
{"id": "904098", "revid": "834", "url": "https://it.wikipedia.org/wiki?curid=904098", "title": "Dry", "text": ""}
{"id": "904100", "revid": "767487", "url": "https://it.wikipedia.org/wiki?curid=904100", "title": "The Air I Breathe", "text": "The Air I Breathe \u00e8 un film del 2007 diretto da Jieho Lee.\nTrama.\nIl film \u00e8 basato su un antico proverbio cinese che divide la vita in quattro pietre ancestrali: \"Felicit\u00e0\" - \"Piacere\" - \"Tristezza\" - \"Amore\", che si intrecciano in storie parallele."}
{"id": "904101", "revid": "729019", "url": "https://it.wikipedia.org/wiki?curid=904101", "title": "Marco Matta", "text": "Mor\u00ec nell'eccidio di Podrute abbattuto dal MiG-21 pilotato dall'allora tenente Emir \u0160i\u0161i\u0107 (oggi Maggiore) della \"Jugoslovensko ratno vazduhoplovstvo\" (Aeronautica militare federale iugoslava), mentre assieme ai suoi colleghi stava volando a bordo di un AB-205 sui cieli tra Vara\u017edin e Zagabria, estremo nord della Croazia, nei pressi del confine con Slovenia ed Ungheria. La squadriglia era impegnata a svolgere missioni per il controllo del \"cessate il fuoco\" per conto dell'European Community Monitor Mission (ECMM).\nSull'elicottero abbattuto assieme a lui caddero:\nNella battaglia aerea rimase coinvolto anche un altro elicottero dell'ALE, che riusc\u00ec ad evitare il fuoco jugoslavo e ad atterrare indenne in una radura.\nMor\u00ec il giorno del suo 28\u00ba compleanno."}
{"id": "904102", "revid": "30610", "url": "https://it.wikipedia.org/wiki?curid=904102", "title": "David di Donatello 1974", "text": "La cerimonia di premiazione della 19\u00aa edizione dei David di Donatello si \u00e8 svolta il 20 luglio 1974 al teatro antico di Taormina."}
{"id": "904104", "revid": "991694", "url": "https://it.wikipedia.org/wiki?curid=904104", "title": "Tabella punti delle figure", "text": "La tabella punti delle figure \u00e8 un documento, mantenuto aggiornato dal Consiglio della Federazione Mondiale di sci nautico per le Discipline Classiche, dove vengono illustrate tutte le figure accreditabili in una gara di Figure.\nModalit\u00e0 di aggiornamento.\nUno sciatore ha la facolt\u00e0 di proporre una figura nuova al Consiglio Mondiale tramite del materiale video, inviabile ai vertici della Federazione Mondiale. Le rivalutazioni delle regole, tra cui la tabella delle figure, vengono fatte ogni anno, di conseguenza una nuova figura va proposta entro il 30 settembre dell'anno. Il 1\u00ba novembre di ogni anno viene rilasciato il \"rulebook\" ufficiale. La figura, se approvata dalla maggioranza dei membri del consiglio, viene inserita nella tabella.\nCodice di una figura.\nIl codice di una figura \u00e8 una sigla utilizzata per descriverne le caratteristiche, formata dalle iniziali (inglesi) delle caratteristiche della figura in esame. La lettera finale, tralasciando le rotazioni di 360\u00b0 partendo rivolti verso la barca, indica la posizione di arrivo dello sci a termine figura, che pu\u00f2 essere rivolto verso la barca (F=Front) oppure opposto alla direzione della barca (B=Back). La lettera W(=wake) \u00e8 posta sempre all'inizio di alcune figure, e ne indica l'appartenenza alla categoria delle figure onda, ossia a quella categoria di figure eseguite in aria sfruttando la salita dell'onda creata dal motoscafo. Se la figura \u00e8 eseguita con la corda al piede, va scritta con la lettera T(=Toehold) prima di tutto l'acronimo (anche della lettera W). In una rotazione in asse il numero indica i gradi di rotazione (3=360\u00b0; 5=540\u00b0; 7=720\u00b0; 9=900\u00b0) dello sci. Se la rotazione ha una caratteristica in pi\u00f9, va preceduta la lettera che ne notifica la natura. Ad esempio si utilizza la lettera L(=Line) per indicare il passaggio della gamba libera sopra la corda o, in caso si abbia la corda al piede, per indicare il passaggio dello sci sulla corda. Oppure le lettere SL(=Ski Line) indicano il passaggio dello sci sopra la corda di traino: per queste figure la lettera W non serve. Inoltre ci sono i suffissi WFLIP che indicano un salto mortale (Summer Sault), seguito da F se il salto mortale \u00e8 eseguito in avanti o da B se \u00e8 eseguito all'indietro: se il salto mortale prevede una rotazione (Twist), dopo il suffisso segue la rotazione, la posizione di partenza (B o F) e la posizione di arrivo (B o F).\nFigure acqua.\nLe figure acqua sono particolari figure da eseguirsi senza lo stacco dell sci dall'acqua, quindi eseguite facendolo scivolare su di essa.\nQui sotto trovate la tabella ufficiale di questa categoria di figura, con una legenda per la piena comprensione della descrizione di ogni figura.\nFigure onda.\nLe figure onda sono particolari figure da eseguirsi staccando lo sci dall'acqua. Possono essere di vario tipo: rotazioni in asse, passaggi sopra la corda e salti mortali.\nQui sotto trovate la tabella ufficiale di questa categoria di figura, con una legenda per la piena comprensione della descrizione di ogni figura."}
{"id": "904105", "revid": "287204", "url": "https://it.wikipedia.org/wiki?curid=904105", "title": "DRY", "text": ""}
{"id": "904109", "revid": "56818", "url": "https://it.wikipedia.org/wiki?curid=904109", "title": "Anemie", "text": ""}
{"id": "904113", "revid": "1522738", "url": "https://it.wikipedia.org/wiki?curid=904113", "title": "Fiorenzo Ramacci", "text": "Fiorenzo Ramacci, fu un sottufficiale dell'Aviazione dell'Esercito, mor\u00ec nell'eccidio di Podrute venendo abbattuto da un missile di un MiG-21 pilotato dal maggiore Emir \u0160i\u0161i\u0107 della \"Jugoslovensko ratno vazduhoplovstvo\" (Aeronautica militare federale iugoslava), mentre assieme ai suoi colleghi, stava volando a bordo di un AB-205 sui cieli tra Vara\u017edin e Zagabria, estremo nord della Croazia, nei pressi del confine con Slovenia ed Ungheria, impegnati a svolgere missioni per il controllo del \"cessate il fuoco\" per conto dell'European Community Monitor Mission (ECMM).\nBiografia.\nL'infanzia.\nNato a Bagnaia, una frazione di Viterbo il 23 agosto 1958, si trasferisce poco dopo con i genitori Ramacci Alberto e Biscetti Giovannina in Localit\u00e0 Cinelli, frazione di Vetralla. Qui inizia la Scuola Elementare ma, nel 1967, frequenta l'ultimo anno e la Scuola Media a Bagnaia dove era ritornato a vivere con la famiglia.\nNel 1972 segue un biennio specialistico per il conseguimento della qualifica di tecnico elettronico.\nLa carriera militare.\nIl 15 settembre 1974 all'et\u00e0 di 16 anni, dopo aver superato le selezioni, si arruola presso la Scuola allievi sottufficiali dell'Esercito di Viterbo e viene ammesso al 30\u00ba corso A.S. dove si rivela essere tra i migliori Specialisti del corso.\nIn seguito viene avviato alla specializzazione di tecnico meccanico per aerei leggeri ed elicotteri presso la Scuola sottufficiali Aeronautica Militare di Caserta.\nNel 1978 \u00e8 trasferito presso il 4\u00b0 RRALE di Viterbo dove presta servizio per nove anni come tecnico meccanico di bordo.\nNel 1987 viene trasferito presso il 3\u00b0 RRALE di Orio al Serio in provincia di Bergamo.\nNel corso della sua brillante carriera si distingue nel 1980, nelle operazioni di soccorso per il terremoto in Irpinia, Campania e Basilicata; nel 1988 nelle operazioni di soccorso per la devastante e tragica frana in Valtellina.\nL'ultimo suo importante intervento risale al 1991 nella Missione di Monitoraggio della Commissione Europea (ECMM) soprannominata \"Monitor Mission\", per il controllo del cessate il fuoco in Iugoslavia dove il 7 gennaio 1992 trova la morte valorosamente a seguito dell'abbattimento dell'elicottero AB-205 su cui volava.\nL'elicotter\u00f2 delle Nazioni Unite alzatosi in volo, disarmato e chiaramente identificato dai vessilli della CEE, per un semplice controllo dello spazio aereo, venne abbattuto da un missile di un MIG-21 dell'Aeronautica Militare Federale Jugoslava che infranse senza preavviso e senza motivazione il 21\u00b0 cessate il fuoco imposto dalle Nazioni Unite.\nSull'elicottero abbattuto assieme a lui caddero:\nNello scontro aereo rimase coinvolto anche un altro elicottero dell'ALE, che riusc\u00ec fortunatamente a fuggire al fuoco jugoslavo e ad atterrare in una radura.\nOtto giorni dopo il tragico evento, la Comunit\u00e0 Europea riconobbe la Croazia come Stato Sovrano, determinando la ritirata delle forze jugoslave dallo Stato e avviando il processo d'indipendenza croata e di stabilizzazione della pace.\nFunerali.\nIl 10 gennaio 1992 ad Udine e alla presenza dell'allora presidente della Repubblica Francesco Cossiga si tennero i funerali di Stato seguiti l'11 gennaio 1992 dal funerale con gli onori militari nel Duomo di Viterbo, sua citt\u00e0 natale che proclam\u00f2 lutto cittadino.\nIl corpo venne deposto nel locale Cimitero di San Lazzaro a Viterbo dove un'epigrafe ricorda il suo estremo sacrificio.\nRiconoscimenti.\nIl 30 giugno 1992 venne assegnato il premio giornalistico \"Colombe d'oro per la Pace\" alla memoria dei Caduti di Podrute.\nIl 14 aprile 1993 gli venne conferita alla memoria la medaglia d'oro al valor militare.\nIl 7 luglio 1994, il SERMIG, assegn\u00f2 ai Caduti di Podrute con una solenne cerimonia a Torino, alla presenza del Presidente della Repubblica Oscar Luigi Scalfaro, il titolo di \u201cArtigiani della Pace\u201d.\nIl 30 settembre 2001 a Viterbo in Piazza Caduti Aviazione dell'Esercito \u00e8 stato inaugurato un monumento dedicato ai Caduti dell'Aviazione dell'Esercito.\nA Viterbo gli \u00e8 stata intitolata Via F. Ramacci.\nNella ricorrenza del decimo anniversario, a Zagabria, con una solenne cerimonia \u00e8 stata conferita, ai Caduti l'alta riconoscenza, postuma, del Trifoglio Croato al merito della Repubblica dal Presidente Croato Stjepan Mesic per aver contribuito al riconoscimento della Repubblica Croata da parte dei Paesi membri della Comunit\u00e0 Europea.\nIl 20 gennaio 2012 a Bagnaia si \u00e8 tenuta la cerimonia di scoprimento di una targa commemorativa sulla sua casa natale.\nNel gennaio 2012 a Bergamo gli \u00e8 stato intitolato un parco denominato \"Giardino Fiorenzo Ramacci\"."}
{"id": "904114", "revid": "51236", "url": "https://it.wikipedia.org/wiki?curid=904114", "title": "Bis...cotti", "text": ""}
{"id": "904120", "revid": "1543377", "url": "https://it.wikipedia.org/wiki?curid=904120", "title": "Silvano Natale", "text": "Silvano Natale fu un sottufficiale dell'Aviazione dell'Esercito, mor\u00ec nell'eccidio di Podrute venendo abbattuto dal MiG-21 pilotato dall'allora tenente Emir \u0160i\u0161i\u0107 (poi promosso maggiore) della \"Jugoslovensko ratno vazduhoplovstvo\" (Aeronautica militare federale iugoslava), mentre assieme ai suoi colleghi, stava volando a bordo di un AB-205 sui cieli tra Vara\u017edin e Zagabria, estremo nord della Croazia, nei pressi del confine con Slovenia ed Ungheria, impegnati a svolgere missioni per il controllo del cessate il fuoco per conto dell'European Community Monitor Mission (ECMM).\nSull'elicottero abbattuto assieme a lui caddero:\nNella battaglia aerea rimase coinvolto anche un altro elicottero dell'ALE, che riusc\u00ec ad evitare il fuoco jugoslavo e ad atterrare indenne in una radura."}
{"id": "904122", "revid": "404449", "url": "https://it.wikipedia.org/wiki?curid=904122", "title": "Ulisse Rocchi", "text": "Biografia.\nDopo aver completato gli studi presso l'Universit\u00e0 di Perugia e aver prestato servizio nell'esercito come medico, entr\u00f2 nella vita pubblica.\nAll'inizio egli fu consigliere comunale, e successivamente divenne sindaco di Perugia il 4 luglio 1879 fino al 20 maggio 1885. In seguito fu direttore dell'Ospedale Civile cittadino e presidente di numerose organizzazioni umanitarie.\nNel 1876 fond\u00f2 e diresse per lungo tempo il quotidiano \"La Provincia\".\nRieletto sindaco di Perugia il 27 aprile 1893 a capo di una coalizione di centro - sinistra, si impegn\u00f2 nel dotare la sua citt\u00e0, che ne era assolutamente priva, delle infrastrutture necessarie al suo sviluppo in senso turistico. Furono cos\u00ec realizzate una tramvia a trazione elettrica dalla stazione di Perugia di Fontivegge al centro urbano, il primo acquedotto cittadino a partire dal medioevo e un'officina per la produzione di elettricit\u00e0.\nLe infrastrutture realizzate non garantirono al Rocchi quel successo politico sperato, dato che il bilancio comunale venne appesantito al massimo dalle spese sostenute. L'acquedotto risult\u00f2 tecnologicamente insicuro, mentre si dovette risarcire una ditta produttrice di acque minerali per averne captato la fonte, riversata nell'acquedotto civico. Dissidi tra le forze politiche che lo sostenevano e la radicalizzazione dello scontro sociale in atto soprattutto nelle campagne, ne decretarono la caduta nel 1903.\nIniziato in Massoneria nella Loggia \"Francesco Guardabassi\" di Perugia, nel 1901 ne fu eletto Primo Sorvegliante e nel 1906 Oratore, nel 1909 fu membro effettivo della Loggia \"XX Giugno\", pure di Perugia. \nA lui \u00e8 dedicata la via che dal Duomo scende fino all'Arco etrusco."}
{"id": "904124", "revid": "6923", "url": "https://it.wikipedia.org/wiki?curid=904124", "title": "John DeLorean", "text": "Biografia.\nInfanzia.\nJohn Zachary DeLorean nacque a Detroit, Michigan, primo di quattro figli di Zachary (Zaharia) e Kathryn (nata Pribak) DeLorean.\nIl padre era romeno, nato nel villaggio di \u0218ugag, Distretto di Alba, dove lavorava in un mulino; Zachary emigr\u00f2 negli USA a venti anni di et\u00e0. Pass\u00f2 per il Montana e a Gary (Indiana) prima di arrivare nel Michigan. All'epoca nacque John e Zachary trov\u00f2 impiego alla Ford Motor Company a Highland Park. Non conoscendo bene la lingua inglese ebbe mansioni umili. Occasionalmente lavor\u00f2 anche come carpentiere extra lavoro.\nLa madre di DeLorean era originaria dell'Impero austro-ungarico. Fu occupata presso la Carboloy Products Division della General Electric quando John era bambino. Lavor\u00f2 in diversi posti per il bilancio familiare. Ebbe una vita difficile con il marito violento e ogni tanto si rec\u00f2 dalla sorella con il bambino a Los Angeles, dove rimase anche un anno.\nI DeLorean divorziarono nel 1942. John vide poco suo padre che pass\u00f2 il resto della sua vita in un ospizio per alcolizzati.\nCarriera.\nJohn svolse un master alla Chrysler e, dopo un periodo da assicuratore, trov\u00f2 un lavoro alla Packard, azienda nella quale contribu\u00ec alla progettazione della trasmissione \"Ultramatic\", nota per essere la prima con scatola in alluminio.\nIn seguito DeLorean approd\u00f2 alla General Motors, chiamato da Semon Knudsen. In General Motors, DeLorean fu l'artefice del salvataggio del marchio Pontiac grazie ad un radicale cambio d'immagine ottenuto con la commercializzazione, avvenuta nel 1964, della G.T.O., che permise addirittura al marchio di raggiungere il terzo posto nella classifica di vendite.\nNel 1969 DeLorean pass\u00f2 a capo della Chevrolet, quadruplicandone in pochi anni i profitti. La carriera in General Motors di John DeLorean era ben avviata: nel 1973 divenne vicepresidente della divisione auto e camion leggeri per il Nord America.\nTuttavia, divergenze con i vertici della casa statunitense obbligarono il tecnico di Detroit ad abbandonare la General Motors.\nNel 1975 fond\u00f2 la DeLorean Motor Company (DMC), che si trasfer\u00ec poco dopo da Detroit a Irvine, in California. La sua attivit\u00e0 di imprenditore dur\u00f2 per\u00f2 molto poco: l'azienda produsse solo il modello DeLorean DMC-12 (divenuto famosa nella trilogia cinematografica \"Ritorno al futuro\") e nel 1984 smise la produzione.\nDeLorean nel frattempo aveva avuto diversi guai giudiziari per un'accusa di traffico di cocaina, da cui per\u00f2 venne assolto nell'agosto del 1984. Non rientr\u00f2 pi\u00f9 nel settore automobilistico.\nJohn DeLorean mor\u00ec il 19 marzo 2005 per un ictus."}
{"id": "904128", "revid": "84369", "url": "https://it.wikipedia.org/wiki?curid=904128", "title": "It auditing", "text": ""}
{"id": "904129", "revid": "767487", "url": "https://it.wikipedia.org/wiki?curid=904129", "title": "Southland Tales - Cos\u00ec finisce il mondo", "text": "Southland Tales - Cos\u00ec finisce il mondo (\"Southland Tales\") \u00e8 un film del 2006 scritto e diretto da Richard Kelly. \u00c8 stato presentato in concorso al Festival di Cannes 2006.\n\u00c8 un insieme di pi\u00f9 generi, dal comico al drammatico, dal poliziesco al musical, al fantascientifico, ambientata in un presente alternativo; fanno capolino significanti riferimenti religiosi, toccando soprattutto temi d'attualit\u00e0 come la guerra in Iraq, le fonti alternative di energia e le elezioni presidenziali statunitensi del 2008.\nTrama.\nIl film \u00e8 ambientato in una realt\u00e0 parallela, in un 2008 ultrafuturistico, a tre anni di distanza da una serie di attacchi nucleari in Texas da parte di terroristi.\nChi narra la storia \u00e8 \"Pilot Abilene\", un veterano della guerra in Iraq. Attraverso la sua voce fuori campo (ma non manca la sua parte recitativa) si segue la storia di \"Boxer Santaros\", un famoso attore di film d'azione che, dopo essere stato colpito da una forma di amnesia, viene trovato nel deserto da \"Fortunio Balducci\", giocatore d'azzardo e spacciatore di droga, il quale lo riporta in California a Los Angeles. Fortunio, in collaborazione con la ex pornostar Krysta Kapowsky, meglio conosciuta come Krysta Now, si fa credere suo fedele amico.\nDopo gli attacchi nucleari, il governo si rende conto di non poter portare avanti una lotta al terrorismo senza aver prima messo sotto controllo il territorio americano. La principale agenzia di spionaggio della California \u00e8 la USIdent, diretta da Nana Mei Frost, moglie del candidato repubblicano alla vicepresidenza Bobby Frost. Alla USIdent si oppongono varie particelle Terroristiche, la pi\u00f9 importante \u00e8 quella dei neo-marxisti, i quali tentano di influenzare le elezioni a discapito dei repubblicani, anche attraverso la proposta di legge 69, che porterebbe ingenti restrizioni di comando alla USIdent.\nIntanto Boxer lavora per il suo film scritto con Krysta, o meglio, scritto interamente da Krysta ma fatto passare per un lavoro di coppia; la storia \u00e8 intitolata \"il Potere\", in cui i protagonisti, il poliziotto Jericho Kane e la dottoressa Muriel Fox, tentano di risolvere una serie di strani avvenimenti che accadono dopo gli attacchi nucleari. Per entrare meglio nel ruolo, Fortunio suggerisce a Boxer di passare una giornata con un poliziotto della UPU (la nuova polizia della USIdent).\nFortunio \u00e8 in realt\u00e0 un membro del gruppo neo-marxista, e sta cercando di mettere in una situazione sgradevole la famiglia Frost. Per far ci\u00f2 i neo-marxisti si servono di Roland Taverner, gemello di un poliziotto delle UPU da cui prendono la divisa. Roland verr\u00e0 suggerito da Fortunio a Boxer, il quale, con tanto di telecamera, passa del tempo intervistandolo sul suo lavoro. Ma durante le riprese Roland (per far credere che la UPU, e quindi indirettamente la USIdent, siano organizzazioni a sfondo razzista) dice in video che la polizia cerca solo i \"negri\". Viene poi inscenato un litigio tra una moglie e il marito nero (due neo-marxisti) che finisce in tragedia con la morte di entrambi; il tutto ripreso dalla telecamera. Il video giunge nelle mani dei neo-marxisti che, montando adeguatamente le scene, lo mandano in TV. Nel video \u00e8 indispensabile la presenza di Boxer, che si scopre essere marito di Madeline Frost, figlia di Bobby Frost, e quindi direttamente legato al candidato da sabotare.\nBobby Frost, per avere il consenso di quella fetta di cittadini ancora indecisi sul voto, finanzia il \"Barone Von Westphalen\", uno scienziato che inventa una macchina la quale trae energia direttamente dal moto delle maree. La macchina per\u00f2 ha delle conseguenze inaspettate, cambiando l'inclinazione dell'asse terrestre. Saranno Boxer, Krysta e Roland a cercare di rimediare alle conseguenze.\nDistribuzione.\nIl film \u00e8 uscito in Italia direttamente per il mercato home video distribuito dalla Universal Pictures a partire dal 23 luglio 2008.\nAccoglienza.\nCritica.\nLa pellicola \u00e8 stata presentata il 21 maggio 2006 al Festival di Cannes, dove ha ricevuto in gran parte critiche negative. Dopo l'aggiunta di importanti modifiche, la versione finale del film \u00e8 stata proiettata il 22 settembre 2007 al Fantastic Fest di Austin, in Texas.\nPrequel Saga.\nL'intero film si basa su una serie di vicende precedenti i giorni dell'ambientazione, che vengono raccontate in una \"Prequel Saga\", cio\u00e8 un insieme di tre fumetti attraverso cui viene spiegato in dettaglio tutto ci\u00f2 che invece \u00e8 riassunto in pochi minuti all'inizio del film, se non addirittura tralasciato, confidando nella comprensione autonoma dello spettatore.\nLa \"Prequel Saga\" \u00e8 divisa in 3 numeri:\nInizialmente l'intera storia doveva essere formata da nove parti, di cui le prime sei a fumetti (ognuna di 100 pagine), ognuna pubblicata ogni mese fino all'uscita del film nel 2007, in cui si sarebbe seguita la storia composta delle ultime tre parti, ma alla fine il progetto \u00e8 stato ridimensionato, portando la prequel saga a tre volumi, e il film formato di altre tre parti:"}
{"id": "904130", "revid": "1833487", "url": "https://it.wikipedia.org/wiki?curid=904130", "title": "Francesco Salerno (politico 1925)", "text": "Biografia.\nPolitico.\nDopo aver completato gli studi medi superiori nella citt\u00e0 di Matera, si iscrive alla facolt\u00e0 di Giurisprudenza dell'Universit\u00e0 di Bari dove si laurea nel 1954.\nAvvocato e pubblicista, collabora con la Gazzetta del Mezzogiorno, diventa dirigente dell'Ufficio legale della Coldiretti di cui sar\u00e0 anche Direttore della Cassa Mutua.\nSalerno assume un ruolo di primo piano anche in altri ambiti economici ed energetici diventando prima vice presidente dell'ente riforme con sede a Bari e successivamente consigliere di amministrazione della Societ\u00e0 Meridionale di Elettricit\u00e0.\nLa carriera politica nelle file della Democrazia Cristiana comincia con la carica di sindaco del Comune di Pietrapertosa a cui segue quella di consigliere comunale e capogruppo DC nella sua citt\u00e0 natale, Montescaglioso.\nLa scalata verso i vertici dello scudo crociato in Basilicata prosegue negli anni seguenti quando Salerno viene eletto segretario provinciale di Matera e successivamente segretario regionale.\nNel 1972, nell'ambito della sesta legislatura, ottiene il suo primo mandato al Senato della Repubblica a cui ne seguiranno altri quattro che lo vedranno impegnato a Palazzo Madama sino al 1992, per un totale di cinque legislature.\nIl punto pi\u00f9 importante della carriera politica di Salerno \u00e8 datato 4 agosto 1979 quando diventa Sottosegretario di Stato alla Presidenza del Consiglio dei Ministri con delega per la Cassa del Mezzogiorno durante il Primo Governo Cossiga, incarico che conserva fino al 4 aprile 1980. Dal 1983 al 1985 ha ricoperto l'incarico di Dirigente Superiore del Ministero del Tesoro. Ha, inoltre, ricoperto l'incarico di membro e Presidente della Cassa Depositi e Prestiti.\nNel 1971 gli \u00e8 stata conferita l'onorificenza di Grande Ufficiale Ordine al Merito della Repubblica Italiana.\nDirigente sportivo.\nIn giovane et\u00e0 \u00e8 protagonista sul terreno di gioco, prima come calciatore delle formazioni locali del dopoguerra, poi come arbitro.\nNegli anni sessanta entra da dirigente nel mondo della pallacanestro, ricoprendo per un breve periodo la carica di presidente dello Sporting Club Matera, formazione che rappresentava la sezione cestistica della Polisportiva Libertas.\nNel mondo del calcio Salerno torna nel 1965, quando diventa presidente del , carica che manterr\u00e0 per ventidue anni.\nNel 1968 il Matera approda per la prima volta in Serie C, categoria nella quale i biancoazzurri rimangono per quasi un decennio ininterrotto, se si esclude la sola annata in D nel 1976.\nNel 1978 grazie alla ristrutturazione dei campionati, il Matera viene inserito in Serie C1 e al primo colpo ottiene una insperata quanto storica promozione in Serie B. Tra i cadetti per\u00f2, i biancoazzurri rimangono soltanto un anno e a fine stagione si ritrovano nuovamente in C. A parte il campionato di C1 1980-81, il Matera di Salerno disputa da protagonista la C2 sino al 1987 quando il Presidente decide di chiudere il suo ciclo e ritirarsi dal mondo del calcio.\nL'amore per il Matera per\u00f2 non si affievolisce e nel 1995 Francesco Salerno assume la carica simbolica di presidente onorario, offertagli dai tifosi in segno di riconoscenza. Non si tratta per\u00f2 dell'unico tributo di Matera al suo Presidente, infatti il 16 giugno 2001 a poco pi\u00f9 di due anni di distanza dalla sua morte, la citt\u00e0 decide di co-intitolargli lo stadio che effettivamente assume la denominazione di \"Stadio XXI Settembre - Franco Salerno\".\nIn questo stesso stadio, a partire dall'estate del 2009, si disputa il \"Memorial Franco Salerno\" le cui prime due edizioni nel 2000 e nel 2001 hanno visto scendere in campo due squadre formate da vecchie glorie del Football Club Matera.\nVita privata.\nSuo figlio Nicola \u00e8 direttore sportivo con una carriera in diversi club di Serie B e Serie A."}
{"id": "904139", "revid": "287204", "url": "https://it.wikipedia.org/wiki?curid=904139", "title": "Ieng Sary", "text": "Biografia.\nNascita.\nVenne al mondo (anche se non esistono fonti univoche sull'anno di nascita, che viene di volta in volta indicato come il 1922, il 1925, il 1929 o il 1930) da padre khmer krom e madre cinese in un villaggio dell'attuale Provincia di Tr\u00e0 Vinh, nel Vietnam sud-occidentale (o Kampuchea Krom) al confine con la Cambogia, allora nella Cochinchina francese. Lasci\u00f2 il Vietnam per frequentare il Liceo Sisowath di Phnom Penh. Qui si distinse per aver organizzato la prima manifestazione studentesca anti-francese.\nFormazione politica.\nNel 1950 si rec\u00f2 a Parigi per studiare scienze politiche all\"'Institut d'Etudes Politiques\". Qui conobbe il futuro leader dei Khmer rossi, Pol Pot, e un altro futuro esponente di spicco del movimento, Khieu Samphan. Risiedeva nel quartiere latino, culla di molti movimenti radicali, e questo lo fece avvicinare al Partito Comunista Francese, in cui entr\u00f2 nel 1951. Nello stesso anno spos\u00f2 Khieu Thirith (da cui ebbe tre figlie e un figlio), una delle figlie di un ricco giudice cambogiano. Pol Pot spos\u00f2 invece Khieu Ponnary, la sorella di Thirith, diventando cos\u00ec cognato di Kim. I quattro sarebbero diventati l'ala pi\u00f9 estremista del Partito, e sarebbero stati soprannominati negli anni settanta la \"Banda dei quattro della Cambogia\", in riferimento al gruppo che, dopo la morte di Mao Zedong, cerc\u00f2 con metodi violenti di succedergli alla guida della Cina. Sempre in quegli anni fond\u00f2 il \"Circolo Marxista Khmer\".\nNel 1956 lasci\u00f2 Parigi per recarsi in Cambogia con la moglie, lavorando come insegnante nel Liceo Sisowath e diventando un membro attivo del neonato Partito Rivoluzionario del Popolo Khmer. Nel 1960, mentre insegnava storia e geografia alla scuola di Kampuch Botr, entr\u00f2 nel Comitato Centrale del Partito, diventando cos\u00ec uno dei leader dei Khmer rossi, e nel 1963 ne divenne membro permanente. Fu in questo periodo che si diede alla lotta armata e cambi\u00f2 il suo nome in Ieng Sary, pi\u00f9 adatto ad un cambogiano. Dovette per\u00f2 presto ripiegare in Vietnam insieme a Pol Pot, a causa delle persecuzioni del governo reale.\nNel 1970, alla formazione del governo di unit\u00e0 nazionale del GRUNK (\"Gouvernement royal d'union nationale du Kampuch\u00e9a\"), divent\u00f2 uno dei rappresentanti dei Khmer rossi e si occup\u00f2 di stabilire rapporti di collaborazione con il governo del Vietnam. Nel 1971 venne inviato a Pechino come Emissario Speciale del Governo Reale, e nel frattempo cur\u00f2 i legami esteri del Partito (mostrando una notevole inclinazione verso uno stile di vita costoso e raffinato). Nel 1972 divenne Comandante in Capo dell'Esercito per la zona Nord-Est. Dal 1973 lavor\u00f2 clandestinamente ad Hanoi come spia.\nKampuchea Democratica.\nRientr\u00f2 in Cambogia nel 1975, con la presa del potere da parte dei Khmer rossi, e fu nominato Vice-Primo Ministro e Ministro degli Affari Esteri della neonata Kampuchea Democratica, ricoprendo tali cariche fino alla caduta del regime, nel 1979. Ma per il popolo cambogiano lui divent\u00f2 semplicemente il \"Fratello Numero 3\". Durante tale periodo fu anche responsabile del complesso di rieducazione e internamento di Boueng Trabek, formato dai campi B-17 e B-18, nella provincia di Kampong Cham.\nFu l'esecutore di efferate purghe interne al Partito, e si pensa che sia l'ideatore del grande massacro di intellettuali dell'aprile 1975 nonch\u00e9 l'artefice dell'uccisione dei cambogiani espatriati, che furono richiamati dal regime per contribuire alla ricostruzione nazionale, ma che vennero trucidati al loro ritorno.\nNell'ambito del regime, ricorse largamente alla pratica del nepotismo: una delle sue figlie fu posta alla direzione dell'ex-Calmette Hospital (nonostante non fosse nemmeno diplomata), una sua nipote lavorava come traduttrice di lingua inglese a Radio Phnom Penh (pur non padroneggiando affatto l'idioma), sua moglie era addirittura nel Comitato Centrale del Partito, il suo fratello maggiore Kim Chau dirigeva il mercato di Orussey.\nDalla caduta dei Khmer Rossi alla morte.\nAlla caduta di Phnom Penh nelle mani dei vietnamiti, nel 1979, si salv\u00f2 dalla cattura fuggendo in Thailandia. Dopo il 1979 fu, per un certo periodo, membro della delegazione dei Khmer rossi all'ONU, oltre che membro del governo di Pol Pot in esilio con i medesimi incarichi ricoperti nella Kampuchea Democratica, e fino al 1992 si occup\u00f2 dei contatti con il governo cinese che continuava a sostenere Pol Pot scacciato da Phnom Penh ma ancora impegnato nella guerriglia contro il nuovo regime filo-vietnamita (il quale, il 19 agosto 1979, aveva condannato a morte Ieng in contumacia).\nNel 1996 si arrese al governo cambogiano, dopo aver avuto dal re Sihanouk la garanzia del perdono e della conseguente immunit\u00e0. Il 17 febbraio 2006 Radio Australia ha riportato la notizia secondo cui Ieng Sary era stato ricoverato in ospedale a Bangkok, in Thailandia, dopo un serio attacco di cuore. Un articolo di giornale del 28 maggio 2006 ha rivelato che in quel periodo Ieng viveva con la moglie e la ex-cognata Khieu Ponnary (che successivamente \u00e8 deceduta) tra la sua ricca villa di Phnom Penh da 150.000 $ sorvegliata da guardie del corpo e circondata dal filo spinato - situata in Sothearos Boulevard, nei pressi dell'ambasciata russa - e le sue propriet\u00e0 di Pailin, nei pressi del confine thailandese. Nel 2000 i due hanno fatto costruire una stupa in uno dei templi buddhisti della capitale, e spesso tornano a curarsi a Bangkok. Ieng in questo periodo stava scrivendo un'autobiografia.\nIl 12 novembre 2007 fu arrestato dalla polizia a Phnom Penh su ordine emesso dal tribunale internazionale patrocinato dall'ONU, con l'accusa di crimini contro l'umanit\u00e0.\nMor\u00ec nel 2013 all'et\u00e0 di 87 anni mentre era detenuto, a seguito di problemi gastrointestinali."}
{"id": "904145", "revid": "1313191", "url": "https://it.wikipedia.org/wiki?curid=904145", "title": "Dioscoreophyllum cumminsii", "text": "Dioscoreophyllum cumminsii \u00e8 una pianta appartenente alla famiglia delle Menispermaceae, originaria dell'Africa tropicale.\nUsi.\nSe ne ricava un potente dolcificante ricco di proteine chiamato monellina, dalle 3000 alle 5000 volte pi\u00f9 dolce del saccarosio.\nIl frutto \u00e8 una drupa."}
{"id": "904147", "revid": "767487", "url": "https://it.wikipedia.org/wiki?curid=904147", "title": "Psephoderma alpinum", "text": "Lo psefoderma (gen. Psephoderma), il cui nome deriva dal greco \u03c8\u1fc6\u03c6\u03bf\u03c2 (\"psepho\": \"ciottolo\") e \u03b4\u03ad\u03c1\u03bc\u03b1 (\"derma\": \"pelle\"), \u00e8 un genere estinto di placodonte vissuto nel Triassico medio-superiore, circa 242-202 milioni di anni fa (Anisico-Retico), i cui resti sono stati ritrovati in Europa e in Medio Oriente.\nDescrizione.\nL'aspetto di questo animale ricordava vagamente quello di una tartaruga. il corpo era largo e piatto, coperto da una corazza discoidale simile a quella delle tartarughe. I fossili pi\u00f9 antichi di questo animale sono anche quelli di dimensioni maggiori: l'esemplare pi\u00f9 grande era lungo quasi due metri. Il cranio dell'animale, posteriormente, era largo e piatto, e ospitava una dentatura costituita da denti bulbosi; anteriormente, invece, il muso si restringeva e si assottigliava. Le zampe erano anch'esse piatte, e le falangi erano allargate. Le zampe posteriori avevano perso mobilit\u00e0, e avevano la funzione di pagaie. Lo scheletro era poco ossificato.\nCranio.\nIl cranio \u00e8 di forma triangolare, appiattito dorsoventralmente; i premascellari sono privi di denti, molto stretti e allungati, e formavano un rostro tagliente; le loro porzioni posteriori si inseriscono tra le parti anteriori dei frontali; le ossa mascellari sono ben sviluppate, e fanno parte del margine anteriore delle aperture nasali; le ossa frontali sono strette, e delineano gran parte del margine dorsale delle orbite; il parietale \u00e8 spaiato e possiede un forame ben sviluppato vicino al suo margine anteriore; gli ossi squamosi sono piatti, grandi e con un processo posteriore ben sviluppato e assottigliato distalmente. Il quadratojugale \u00e8 robusto, e forma la maggior parte del margine laterale della finestra temporale. Le ossa palatine sono pi\u00f9 grandi degli pterigoidi. La mandibola \u00e8 robusta, con un grande osso dentale che anteriormente ricalca la forma del rostro premascellare, mentre posteriormente \u00e8 ampio, dove sono presenti su ogni ramo della mandibola due denti grandi e piatti. Altri due denti piatti e trituranti sono presenti sulla mascella e sull'osso palatino; i denti palatini posteriori sono enormemente sviluppati.\nScheletro postcranico.\nLa colonna vertebrale \u00e8 costituita da 5 vertebre cervicali, 15 dorsali, 3 sacrali e fino a 60 vertebre caudali. Le vertebre cervicali sono brevi, con basse spine neurali, con brevi zigapofisi e parapofisi ben sviluppate, sporgenti lateralmente. I centri vertebrali caudali portano basse spine neurali e brevi chevron. Il cinto scapolare \u00e8 poco sviluppato, tranne la scapola che mostra una lama scapolare robusta e verticale. Il cinto pelvico possiede un ileo piuttosto alto e robusto, mentre il pube e l'ischio sono arrotondati. L'omero \u00e8 robusto, con una testa prossimale spessa, mentre la parte distale \u00e8 allargata e appiattita. Il femore ha circa la stessa lunghezza dell'omero; tibia e perone sono pi\u00f9 lunghi di radio e ulna, e vi \u00e8 uno spazio interosseo ben sviluppato; il tarso comprende astragalo, calcagno e quarto tarsale distale arrotondati; il primo metatarso \u00e8 corto e allargato, i restanti quattro sono dritti. Le falangi del piede sono brevi, quelle pi\u00f9 distali arrotondate e pi\u00f9 largo che lunghe; la formula falangeale per il piede \u00e8 2, 3, 3, 3, 2.\nIl carapace \u00e8 arrotondato, robusto, ampio e molto piatto; la regione sacrale non \u00e8 coperta da alcuna armatura, ed \u00e8 seguita da una piastra caudale espansa proprio alla base della coda. Sia il carapace che la piastra caudale sono costituiti da piccoli osteodermi esagonali, probabilmente coperti in vita da scudi cornei. Tre creste longitudinali, costituite da osteodermi carenati, sono presenti sul carapace e sulla piastra caudale. Non c'\u00e8 piastrone sulla superficie ventrale del corpo, ma il ventre \u00e8 protetto da circa 25 gastralia robusti.\nClassificazione.\nIl genere \"Psephoderma\" venne istituito da Hermann von Meyer nel 1858, sulla base di frammenti di carapace ritrovati nella formazione Koessen nelle Alpi Bavaresi (Germania), in terreni provenienti dal Retico. La specie tipo, \"Psephoderma alpinum\", \u00e8 stata poi rinvenuta in altri luoghi, soprattutto in Svizzera e in Italia. In particolare, In Italia \"Psephoderma\" \u00e8 ben conosciuto grazie ad alcuni scheletri eccezionalmente conservati provenienti dai Calcari di Zorzino, nei pressi di Bergamo, risalenti al Norico. Sulla base di questi ritrovamenti, Giovanni Pinna \u00e8 stato in grado di stabilire che altri placodonti del Norico - Retico conosciuti per frammenti (\"Placochelyanus stoppanii\", \"Placochelys malanchinii\" e \"Placochelys stoppanii\") erano a tutti gli effetti degli esemplari di \"Psephoderma alpinum\".\nUn'altra specie, \"P. anglicum\", \u00e8 stata descritta dallo stesso von Meyer nel 1864 e proviene dall'Inghilterra, ma \u00e8 nota per osteodermi isolati di scarso o nullo valore diagnostico. Una presunta terza specie, \"P. sculptata\", \u00e8 nota per frammenti di carapace ritrovati nella regione del Negev in Israele, in terreni pi\u00f9 antichi (Anisico) (Rieppel, 2002).\n\"Psephoderma\" appartiene al gruppo estinto dei placodonti, rettili saurotterigi esclusivi del Triassico. In particolare, questo animale \u00e8 stato ascritto ai ciamodontoidi (Cyamodontoidea), comprendenti i placodonti pi\u00f9 specializzati e dotati di corazza. Animali simili a \"Psephoderma\" includono \"Placochelys\", \"Cyamodus\" e l'ancor pi\u00f9 corazzato \"Henodus\". Lo \"Psephoderma\" sembrerebbe rappresentare il ciamodontoide pi\u00f9 derivato.\nPaleobiologia.\nQuesto animale viveva nelle acque costiere del grande mare di quel tempo, la Tetide, cibandosi di molluschi, le cui conchiglie venivano frantumate dai suoi denti piatti. Lo psefoderma non era abituato a spostarsi sulla terraferma e preferiva rimanere in ambienti strettamente acquatici, come lagune o mari poco profondi; anche qui, comunque, il suo era un nuoto lento. "}
{"id": "904151", "revid": "22356", "url": "https://it.wikipedia.org/wiki?curid=904151", "title": "Psephoderma", "text": ""}
{"id": "904152", "revid": "106324", "url": "https://it.wikipedia.org/wiki?curid=904152", "title": "Kim Trang", "text": ""}
{"id": "904153", "revid": "767487", "url": "https://it.wikipedia.org/wiki?curid=904153", "title": "Harvard Man", "text": "Harvard Man \u00e8 un film del 2001 diretto da James Toback e interpretato da Adrian Grenier, Sarah Michelle Gellar, Joey Lauren Adams, Eric Stoltz e Rebecca Gayheart.\nTrama.\nLa storia riguarda lo studente di Harvard Alan Jensen, playmaker della squadra di basket di Harvard. Quando casa dei suoi genitori viene distrutta da un tornado, Alan ha bisogno di 100.000 dollari per rimetterla a posto. La sua ragazza \u00e8 Cindy Bandolini, il cui padre \u00e8 un boss della malavita organizzata. Cindy convince Alan a lanciare un gioco per i soldi e gli dice che suo padre \u00e8 dietro l'affare. Per\u00f2, in realt\u00e0, per il finanziamento Cindy si rivolge al socio del padre, Teddy Carter, e alla sua assistente, Kelly Morgan, non sapendo che Carter e Morgan sono agenti sotto copertura dell'FBI.\nAlan lancia il gioco, d\u00e0 i soldi ai suoi genitori e poi subisce una esperienza psichedelica dopo aver ingerito una grossa dose di LSD. Segue un lungo tratto del film durante il quale Alan, che si trova in uno stato alterato, \u00e8 inseguito da Carter, mentre Cindy viene acciuffata da Morgan.\nProprio quando sembra che ci siano le prove sulla sua caduta, il brutto viaggio, l'FBI, o la Mafia, arriva l'altra fidanzata e professoressa di filosofia di Alan, Chesney Cort, a salvare la situazione. Non solo trova un medico ad Alan per riportarlo alla sobriet\u00e0, ma rivela anche di trovarsi in una relazione a tre con Carter e Morgan. Una volta ottenute alcune prove fotografiche per estorsione, Alan si libera dai suoi problemi."}
{"id": "904165", "revid": "1457965", "url": "https://it.wikipedia.org/wiki?curid=904165", "title": "Pantano d'Arci", "text": " \nIl Pantano d'Arci \u00e8 un quartiere di Catania. Fa parte dal 2013 della VI Circoscrizione, risultata dall'accorpamento delle ex IX e X Municipalit\u00e0, comprendente tutti gli agglomerati urbani del sud della citt\u00e0, e quindi i quartieri: Zia Lisa, Fontanarossa (dove \u00e8 sito l'omonimo aeroporto), Librino, San Giorgio, Pigno, Villaggio Sant'Agata, Villaggio Santa Maria Goretti, Villaggio Paradiso degli Aranci, Plaia, Primosole (dove sfocia il fiume Simeto) e Passo Martino, con cui Pantano d'Arci condivide la Zona industriale di Catania.\nOrigini del nome.\nIl quartiere deve il nome al torrente Arci, che storicamente creava proprio qui un pantano.\nGeografia.\nLa zona \u00e8 attraversata dal torrente Buttaceto, che sfocia nella localit\u00e0 Primosole, dove sfocia anche il fiume Simeto; confina a nord-ovest con la contrada Bicocca, a nord con il quartiere Fontanarossa, dove \u00e8 sito l'omonimo aeroporto, ad est con il quartiere San Giuseppe La Rena e a sud e sud-ovest con la contrada Passo Martino.\nStoria.\nIn passato era una zona acquitrinosa sita a sud di Catania fra la foce del Simeto ed il cimitero di Catania; si estendeva su una superficie di circa 140 ettari ed era infestata da zanzare portatrici della malaria, per questo fino a tempi recenti le condizioni di inurbazione erano impossibili e difficile era anche il transito attraverso l'area paludosa. \nFurono principalmente questi i motivi che spinsero i progettisti della ferrovia per Siracusa a prevederne il tracciato distante dalla costa con un notevole allungamento di percorso. Il prosciugamento e la bonifica dell'area furono tentate a pi\u00f9 riprese sin dal tempo dei Borboni, ma fu durante il fascismo che si avviarono i primi programmi sistematici culminati, nel secondo dopoguerra, con il completamento a cura del Comune di Catania che, bonificate queste aree, le adib\u00ec a zona di insediamento industriale. \nVennero realizzate strade, infrastrutture e raccordi ferroviari per favorire i primi insediamenti industriali; nel corso degli anni sessanta del XX secolo, poi, la zona si popol\u00f2 di industrie e depositi commerciali che si sono via via incrementati."}
{"id": "904166", "revid": "14691", "url": "https://it.wikipedia.org/wiki?curid=904166", "title": "Bacca della Serendipit\u00e0", "text": ""}
{"id": "904169", "revid": "767487", "url": "https://it.wikipedia.org/wiki?curid=904169", "title": "The Grudge 2", "text": "The Grudge 2 \u00e8 un film del 2006, diretto da Takashi Shimizu, sequel di \"The Grudge\" del 2004 con protagonista Amber Tamblyn, nonch\u00e9 remake del . Ha avuto un sequel: \"The Grudge 3\" (2009).\nTrama.\nAubrey Davis \u00e8 la sorella di Karen Davis, che si era scontrata con il vendicativo fantasma di Kayako, responsabile di molte morti violente e apparenti suicidi. Aubrey viene informata dalla madre malata che Karen ha avuto un incidente in Giappone pochi giorni prima, e il suo ragazzo \u00e8 morto. Aubrey parte per il Giappone con l'intento di riportare a casa Karen, ma non appena si incontrano in ospedale, Karen sembra essere impazzita. Uscendo dall'ospedale Aubrey assiste a quello che appare il suicidio della sorella, in realt\u00e0 scagliata gi\u00f9 dal palazzo da Kayako. Tenta di scoprire ci\u00f2 che Karen stava cercando di risolvere, un mistero che ha che fare con una casa, e si fa aiutare da Eason, un fotografo-detective.\nEason capisce che in quella casa vi erano delle presenze malevoli che nel momento dell'incendio si sono disperse oltre il limite dell'abitazione, e la maledizione che ha dato inizio a tutto \u00e8 nata dalla morte di Kayako, la prima donna ad aver vissuto in quella casa, che era stata uccisa dal marito geloso insieme al loro piccolo figlio, Toshio. La maledizione sta continuando ad uccidere sempre pi\u00f9 furiosamente, ma stavolta senza la necessit\u00e0 che una persona entri in contatto con il luogo maledetto. La maledizione \u00e8 legata all'infanzia di Kayako, e Aubrey decide di visitare la madre della defunta. Aubrey viene a sapere che l'incendio, appiccato effettivamente da Karen per evitare il contagio di altre persone, \u00e8 stato per\u00f2 spento in tempo, e la maledizione ha reagito come un vaccino: nel momento in cui l'incendio viene appiccato, ma non \u00e8 abbastanza forte, la maledizione si rinforza, e cambia il suo modo di agire. Subito dopo la madre di Kayako muore, uccisa brutalmente dallo spettro della figlia davanti agli occhi di Aubrey. La donna, sconvolta, decide di tornare alla casa, e l\u00ec subisce lo stesso destino della sorella Karen. Il fantasma del marito di Kayako appare, e similmente a ci\u00f2 che aveva fatto a Kayako stessa, la uccide spezzandole il collo.\nAllison, Vanessa e Miyuki studiano a Tokyo in una scuola internazionale. Le tre entrano in una casa disabitata, in cui si racconta che siano morte molte persone, e in cui una ragazza ha appiccato un incendio in cui \u00e8 morto il suo fidanzato due anni prima. Le ragazze si ritrovano in breve a dover fare i conti con Kayako, che causa la scomparsa di due delle tre scolare.\nJake \u00e8 un bambino che vive con il padre, la sorella e la matrigna in un appartamento a Chicago. Una notte sente dei rumori provenire dall'appartamento a fianco, e affacciandosi vede una ragazza incappucciata accompagnata dai genitori. Da quel momento iniziano a accadere cose strane nel palazzo, comportamenti anormali di alcuni inquilini e strani rumori. Una sera Jake torna a casa con la sorella e trova morti il padre e la compagna, pi\u00f9 altri vicini. Ora Jake \u00e8 solo e incontra una persona che \u00e8 scampata alla maledizione di Kayako: la ragazza incappucciata, Allison. Mentre Jake e Allison parlano, il bambino vede l'occhio di Toshio nel cappuccio della ragazza, che viene uccisa."}
{"id": "904172", "revid": "116774", "url": "https://it.wikipedia.org/wiki?curid=904172", "title": "Run-time error", "text": ""}
{"id": "904176", "revid": "16758", "url": "https://it.wikipedia.org/wiki?curid=904176", "title": "Maurice Richard (film)", "text": "Maurice Richard \u00e8 un film del 2005 diretto da Charles Binam\u00e9.\nLa pellicola \u00e8 stata prodotta in Canada da Denise Robert e Daniel Louis i quali hanno affidato la sceneggiatura a Ken Scott, gi\u00e0 conosciuto per il film \"La Grande S\u00e9duction\".\nRacconta la storia del leggendario giocatore d'hockey Maurice Richard, non solo sotto l'aspetto sportivo ma anche dal lato personale, esplora infatti anche l'uomo interiore.\nIl giocatore viene interpretato, per la terza volta, dall'attore canadese Roy Dupuis, girato nel Colosseo di Qu\u00e9bec \u00e8 stato presentato in anteprima il 23 novembre 2005 alla \"Place des Arts\" di Montr\u00e9al ed \u00e8 uscito in versione bilingue nelle maggiori sale cinematografiche del Qu\u00e9bec a partire dal 25 novembre 2005. L'uscita del film nel Canada Inglese \u00e8 stata invece dopo il 25 dicembre. Ufficialmente il film \u00e8 stato distribuito nelle sale mondiali dall'aprile 2006 con sottotitoli inglesi ed \u00e8 stato distribuito da \"Alliance Atlantis Vivafilm\" e \"Odeon\".\nIl regista Barry Avrich ha scritto e diretto un documentario, \"Maurice Richard: The Legend, the Story, the Movie\", sul lavoro svolto per la realizzazione del film. Il documentario \u00e8 interpretato da un narratore, Bill Hayes, dal regista del film Charles Binam\u00e9 e dagli attori Roy Dupuis e Stephen McHattie.\nTrama.\nNel tardo 1930, un giovane macchinista chiamato Maurice Richard s'\u00e8 distinto per il naturale talento come giocatore d'hockey sul ghiaccio. Sebbene questo bastasse per farlo entrare nel \"Montreal Canadiens\", i suoi frequenti infortuni gli costarono la fiducia della sua squadra e dei \"fans\". A dispetto dei dubbi, Richard mostra alla fine il suo tipo di gioco abile ed aggressivo che fa cos\u00ec di lui uno dei pi\u00f9 grandi giocatori di tutti i tempi nominandolo \"The Rocket\".\nNonostante, per\u00f2, tutto il suo successo, sia Richard che la popolazione franco-canadese a lui legata, si trovano a dover affrontare la discriminazione costante da parte della popolazione anglofona. Sebbene sia un uomo di poche parole, Richard inizia ad esporre le proprie idee sull'ingiustizia della discriminazione, causando per\u00f2 un conflitto all'interno della squadra e dell'organizzazione che culmina con la sua sospensione stagionale del 1955. Di conseguenza l'intera popolazione franco-canadese attua una vera e propria rivolta etnica di protesta. In ragione a queste sfide, e grazie all'appoggio della sua popolazione, Richard prende coscienza del perch\u00e9 e per cosa deve giocare nel miglior modo possibile l'hockey.\nProduzione.\nIl film ha necessitato di un \"budget\" di 8,5 milioni di dollari anche se poi ridotto ad 8 milioni di dollari."}
{"id": "904178", "revid": "116774", "url": "https://it.wikipedia.org/wiki?curid=904178", "title": "Runtime error", "text": ""}
{"id": "904182", "revid": "767487", "url": "https://it.wikipedia.org/wiki?curid=904182", "title": "Possession (film 2009)", "text": "Possession \u00e8 un film del 2009 di genere thriller diretto da Joel Bergvall e Simon Sandquist ed interpretato da Sarah Michelle Gellar e Lee Pace.\n\u00c8 il remake del film sudcoreano \"Addicted\" (\"Jungdok\") del 2002, diretto da Park Young-hoon. Per tale motivo in fase di lavorazione questo progetto era noto con il titolo di \"Addicted\".\nTrama.\nJess e Ryan sono sposati: la loro sembra essere una felice storia d'amore, travagliata per\u00f2 dalla presenza del fratello di lui, Roman uomo dall'identit\u00e0 sinistra. Mostrandosi scettica e infastidita dalla convivenza con il cognato, Jess esprime il proprio disappunto al marito, che si convince a dover parlare con Roman riguardo ad una sua prossima sistemazione. Roman, al corrente di questo fatto, prepara la sua roba e lascia la casa. Per una strana coincidenza avverr\u00e0 un incidente stradale in cui sono coinvolti entrambi i fratelli, che viaggiavano in direzioni opposte.\nDopo alcune settimane Roman si sveglia dal coma, ma la persona che si sente di essere non \u00e8 quella appartenente a quel corpo. Roman \u00e8 convinto di essere suo fratello Ryan e qualsiasi cosa, primi tra tutti i ricordi del fratello, lo dimostra. Jess si trover\u00e0 a dover investigare sull'identit\u00e0 di un uomo, lontano da ogni traccia che ella trova.\nDistribuzione.\nIl film che inizialmente era stato prodotto dalla Yari Film Group per una distribuzione nelle sale americane, \u00e8 stato acquistato dalla 20th Century Fox Home Entertainment dopo le travagliate difficolt\u00e0 finanziarie della prima societ\u00e0.\nLa pellicola \u00e8 uscita nelle sale in Portogallo nel luglio 2009, mentre per il mercato statunitense \u00e8 stato reso disponibile direttamente per il mercato Home-video a partire dal marzo 2010. Anche in Italia il film \u00e8 stato distribuito direttamente in home video nel mese di aprile 2012."}
{"id": "904185", "revid": "767487", "url": "https://it.wikipedia.org/wiki?curid=904185", "title": "Plenipotenziario", "text": "In diritto internazionale \u00e8 detto plenipotenziario l'organo che, essendo munito dei cosiddetti \"pieni poteri\", \u00e8 autorizzato a negoziare e firmare un trattato internazionale per conto del proprio stato o di altro soggetto di diritto internazionale (ad esempio, la Santa Sede).\nGli stati e gli altri soggetti di diritto internazionale, di solito, muniscono dei pieni poteri uno o alcuni dei componenti degli organi (\"delegazioni\") attraverso i quali partecipano alla negoziazione dei trattati bilaterali e alle conferenze internazionali per la conclusione di trattati plurilaterali.\nI trattati sono \"siglati\", a soli fini di autenticazione, con l'apposizione delle iniziali a pi\u00e8 di ogni pagina, da tutti coloro che li hanno negoziati mentre sono \"firmati\" alla fine dai soli plenipotenziari. La firma segna la conclusione del trattato e obbliga gli stati, o i diversi soggetti internazionali, ad agire in buona fede nel rispetto del medesimo. Tuttavia, salvo che il trattato disponga diversamente, con la firma essi non sono ancora parti dell'accordo: \u00e8 necessario che il trattato sia \"ratificato\" dai loro organi competenti (per gli stati \u00e8, di solito, il capo dello stato o il ministro degli affari esteri) impegnandoli a rispettarlo sul piano internazionale.\nSono plenipotenziari, senza necessit\u00e0 di un atto specifico di conferimento dei pieni poteri:\nSono inoltre plenipotenziari gli altri soggetti cui sono stati conferiti i pieni poteri con lettera del capo dello Stato (di solito limitatamente ad uno specifico trattato). Va detto che, sebbene, come si \u00e8 visto, i capi missione diplomatica non necessitino del conferimento dei pieni poteri, \u00e8 d'uso procedervi per la firma di trattati di particolare rilevanza.\nDiverso \u00e8 il significato del termine \"ministro plenipotenziario\" che designa un agente diplomatico di rango immediatamente inferiore all'ambasciatore."}
{"id": "904187", "revid": "78273", "url": "https://it.wikipedia.org/wiki?curid=904187", "title": "Schema di dimostrazione per induzione", "text": ""}
{"id": "904188", "revid": "767487", "url": "https://it.wikipedia.org/wiki?curid=904188", "title": "Placodontia", "text": "I placodonti (Placodontia) sono un ordine di rettili estinti, vissuti esclusivamente nel Triassico. I loro parenti pi\u00f9 prossimi vanno ricercati nel gruppo dei saurotterigi (plesiosauri e notosauri).\nFalse \"tartarughe marine\".\nContrariamente ai loro parenti plesiosauri, i placodonti non possedevano un collo lungo; anzi, l'aspetto dell'intero animale, il pi\u00f9 delle volte, era tozzo e piatto, e in qualche caso richiamava quello delle tartarughe. I placodonti erano semiacquatici e potevano spostarsi anche sulla terraferma, ma data la conformazione dei loro corpi dovevano avere una spiccata predilezione per l'ambiente acquatico. Di norma, i placodonti avevano dimensioni comprese tra il metro e i due metri di lunghezza. Una delle caratteristiche predominanti del gruppo \u00e8 data dalla presenza, all'interno della bocca, di grossi denti piatti e bulbosi, usati quasi sicuramente per frantumare i duri gusci dei molluschi di cui i placodonti si cibavano. Il nome placodonte, infatti, significa \"dente a placca\".\nEvoluzione.\nIl pi\u00f9 primitivo placodonte noto \u00e8 \"Paraplacodus\", conosciuto per alcuni ritrovamenti nel giacimento di Monte San Giorgio. Una forma immediatamente successiva \u00e8 \"Placodus\", ben noto grazie ai fossili provenienti dalla Germania; queste due forme possedevano zampe dotate di membrane interdigitali, molto utili in acqua, e una lunga coda. Il corpo era tozzo e a forma di botte, scarsamente adattato all'ambiente marino. Il cranio, corto e compatto, possedeva i caratteristici denti bulbosi ma anche, anteriormente, forti denti a scalpello, usati per strappare i molluschi dal fondale marino. Erano sprovvisti della tipica corazza di ossa fuse (osteodermi) delle forme pi\u00f9 derivate. \nQueste ultime sono raggruppate nel gruppo dei ciamodontoidi (Cyamodontoidea), comprendente le famiglie dei ciamodontidi (Cyamodontidae), come \"Cyamodus\", e dei placochelidi (Placochelyidae), come \"Placochelys\" e \"Psephoderma\". Tutte queste forme possedevano un corpo via via pi\u00f9 specializzato alla vita sui bassi fondali: in particolare, \"Psephoderma\" e \"Placochelys\" possedevano un corpo piatto e corazzato, un rostro allungato e privo di denti (presenti invece sul palato) e pagaie al posto delle zampe. Il rappresentante pi\u00f9 antico e basale dei placochelidi sembrerebbe essere stato \"Glyphoderma\" della Cina.\nUn'altra famiglia, quella degli enodontidi (Henodontidae), rappresentata da \"Henodus\", comprendeva forme dotate di un carapace larghissimo che copriva anche le parti inferiori dell'animale. Il cranio era quadrato, simile a una scatola, e i denti erano pochi. Probabilmente questi animali, i cui resti sono stati rinvenuti solo in Germania, vivevano sulle rive dei fiumi e dei laghi e non passavano molto tempo in mare.\nAltri placodonti di incerta classificazione sistematica sono \"Sinocyamodus\" e \"Protenodontosaurus\", probabilmente ciamodontoidi basali. L'enigmatico \"Saurosphargis\", i cui resti fossili sono stati perduti durante la Seconda Guerra Mondiale, \u00e8 stato ascritto ai placodonti, ma probabilmente era pi\u00f9 strettamente imparentato con altri rettili scoperti pi\u00f9 recentemente in Cina (\"Sinosaurosphargis\"). Un'altra forma in passato ritenuta essere l'unico esempio di placodonte carnivoro, \"Helveticosaurus\", \u00e8 stato in seguito considerato un arcosauromorfo acquatico primitivo.\nEstinzione.\nBench\u00e9 i placodonti somigliassero superficialmente alle tartarughe marine, questi animali non erano strettamente imparentati. Gli antenati delle tartarughe, infatti, vanno ricercati probabilmente in animali pi\u00f9 antichi, i pareiasauri (Pareiasauria), dotati di diverse specializzazioni craniche. I placodonti si estinsero alla fine del Triassico senza lasciare discendenti, forse per l'eccessiva competizione con altri rettili marini come i notosauri e i plesiosauri, o pi\u00f9 probabilmente (dato che la specializzazione alimentare dei placodonti era distinta da quella di tutti gli altri rettili marini) in seguito all'evento di estinzione di massa intercorso tra la fine del Triassico e l'inizio del Giurassico."}
{"id": "904189", "revid": "22356", "url": "https://it.wikipedia.org/wiki?curid=904189", "title": "Placodonta", "text": ""}
{"id": "904190", "revid": "339392", "url": "https://it.wikipedia.org/wiki?curid=904190", "title": "\u00cdBV Vestmann\u00e6yjar", "text": ""}
{"id": "904191", "revid": "4711", "url": "https://it.wikipedia.org/wiki?curid=904191", "title": "FH Hafnarfj\u00f6r\u00f0ur", "text": ""}
{"id": "904192", "revid": "339392", "url": "https://it.wikipedia.org/wiki?curid=904192", "title": "\u00cdB Keflav\u00edk", "text": ""}
{"id": "904195", "revid": "1501558", "url": "https://it.wikipedia.org/wiki?curid=904195", "title": "Coppa d'Islanda", "text": "La Coppa d'Islanda (Bikarkeppni karla \u00ed knattspyrnu), chiamata per ragioni di sponsorizzazione VISA-bikar, \u00e8 la coppa nazionale di calcio dell'Islanda, assegnata dalla Federazione calcistica islandese. \u00c8 il secondo torneo calcistico islandese per importanza dopo la l'\u00darvalsdeild."}
{"id": "904197", "revid": "1821847", "url": "https://it.wikipedia.org/wiki?curid=904197", "title": "Riforma agraria", "text": "La riforma agraria \u00e8 una ristrutturazione dei mezzi di produzione agricola, in particolare del suolo. Spesso, con questa definizione, si intende una redistribuzione della propriet\u00e0 delle terre coltivabili attraverso un'espropriazione forzata, indennizzata o no, che l'amministrazione compie nei confronti dei beni posseduti da grandi proprietari, per una successiva redistribuzione gratuita, o a prezzo agevolato, in favore dei coltivatori privi di propriet\u00e0.\nNella storia ci sono state numerose riforme agrarie, spesso dovute a rivoluzioni o rivendicazioni violente da parte della classe contadina.\nObiettivi.\nLa riforma agraria ha la duplice finalit\u00e0 di redistribuire pi\u00f9 equamente la terra migliorandone al tempo stesso la produttivit\u00e0. Nel redistribuire la terra dai grandi proprietari - tra i quali vi pu\u00f2 anche essere lo stato - verso i piccoli proprietari, si favorisce una pi\u00f9 equa distribuzione del reddito. Inoltre, eliminando le zone scarsamente produttive del latifondo, si cerca di aumentare la produttivit\u00e0 della terra delle zone riformate. Allo stesso tempo, \u00e8 possibile modificarne i prodotti o le tecniche, se le terre espropriate sono s\u00ec produttive ma utilizzate male. Perci\u00f2, agli obiettivi di equit\u00e0 si \u00e8 soliti associare obiettivi di miglioramento qualitativo e quantitativo nello sfruttamento della terra.\nLa riforma agraria nei diversi stati.\nCina.\nIn Cina la riforma agraria fu realizzata sotto forma di collettivizzazione forzata della terra durante l'ultima fase della guerra civile cinese ed i primi anni dell'odierna Repubblica Popolare Cinese, in pieno periodo maoista. Prevedeva l'omicidio di massa dei proprietari terrieri (sia grandi che medi e piccoli) da parte degli inquilini e la redistribuzione della terra ai contadini e caus\u00f2 un numero di vittime stimabile da diverse centinaia di migliaia a diversi milioni.\nItalia.\nIn Italia la riforma agraria costitu\u00ec un problema secolare, in particolar modo nel Meridione. Nonostante le diverse manovre di redistribuzione demaniale nel sud della penisola, dalla prammatica \"De administratione Universitatum\" (1792) di Ferdinando I di Borbone alle leggi eversive della feudalit\u00e0 (1806-1808) di Giuseppe Bonaparte, la questione demaniale rimase sostanzialmente insoluta, soprattutto a causa della strenua opposizione dei grandi proprietari terrieri, non intenzionati a perdere i propri privilegi e a permettere l'emancipazione del ceto contadino. Anche con l'unit\u00e0 d'Italia, nonostante le promesse di una redistribuzione delle terre, il problema rimase irrisolto. La borghesia, fino al 1860 fedele alla dinastia borbonica, aveva infatti partecipato attivamente al moto unitario pur di non perdere il proprio prestigio, e sottrarle le propriet\u00e0 avrebbe significato per il Regno italiano guadagnarsi la sua inimicizia. La mancata lottizzazione \u00e8 da annoverarsi fra le cause del fenomeno del brigantaggio postunitario.\nLa legge del 1950.\nUna prima vera e propria riforma agraria venne attuata con l'avvento della Repubblica. Il parlamento italiano var\u00f2 nel 1950 una legge in tal senso, la legge stralcio n. 841 del 21 ottobre 1950.\nIl provvedimento, finanziato in parte dai fondi del Piano Marshall lanciato dagli Stati Uniti nel 1947, ma anche ostacolato da esponenti conservatori dell'amministrazione americana fu secondo alcuni studiosi la pi\u00f9 importante riforma dell'intero secondo dopoguerra. La riforma proponeva, tramite l'esproprio coatto, la distribuzione delle terre ai braccianti agricoli, rendendoli cos\u00ec piccoli imprenditori e non pi\u00f9 sottomessi al grande latifondista. Se per certi versi la riforma ebbe questo benefico risultato, per altri ridusse in maniera notevole la dimensione delle aziende agricole, togliendo di fatto ogni possibilit\u00e0 di trasformarle in veicoli imprenditoriali avanzati. Questo elemento negativo venne per\u00f2 attenuato e in alcuni casi eliminato da forme di cooperazione. Sorsero infatti le cooperative agricole che, programmando le produzioni e centralizzando la vendita dei prodotti, diedero all'agricoltura quel carattere imprenditoriale che era venuto meno con la divisione delle terre. \nSi ebbe una migliore resa delle colture che da estensive diventarono intensive e quindi un migliore sfruttamento delle superfici utilizzate. Il lavoro agricolo che era stato fino ad allora poco remunerativo anche se molto pesante, cominci\u00f2 a dare i suoi frutti. In seguito allo sviluppo dell'industria, l'agricoltura fin\u00ec col divenire un settore marginale dell'economia, ma a seguito della messa a punto di moderne tecniche di coltivazione, essa vide moltiplicarsi il reddito prodotto per ettaro coltivato e quindi la redditivit\u00e0 del lavoro.\nAbruzzo.\nCon il prosciugamento del lago Fucino effettuato in Abruzzo nella seconda met\u00e0 del XIX secolo, il banchiere Alessandro Torlonia divenne proprietario per cento anni di 16.507 ettari di terreni bonificati. Le difficili condizioni socio-economiche in cui si trovarono gli agricoltori, in particolare i braccianti, furono descritte in \"Fontamara\" dallo scrittore Ignazio Silone; successivamente alle lotte contadine del secondo dopoguerra e ai cosiddetti \"scioperi alla rovescia\" e pochi mesi dopo l'eccidio di Celano arriv\u00f2 il 21 ottobre 1950 il varo della riforma agraria (con provvedimento noto anche come \"legge Stralcio\"). Grazie alla legge nazionale, attuata nel 1951, avvenne l'espropriazione dei terreni del Fucino ai danni dei Torlonia in favore degli agricoltori diretti che dopo anni di lotte contadine diventarono proprietari di oltre quote. Nel contempo la gestione delle opere di bonifica fu affidata il 28 febbraio 1951 al neocostituito Ente per la colonizzazione della Maremma Tosco-Laziale e del territorio del Fucino, da cui si separ\u00f2 nel 1954 l'Ente per la valorizzazione del Fucino, noto semplicemente come Ente Fucino.\nBasilicata.\nIn Basilicata, terminata la seconda guerra mondiale, ci fu una fase di lotte dei braccianti, dei mezzadri e dei contadini che occupavano molti terreni dei latifondisti. In particolare le rivendicazioni furono molto forti nel Pollino e nel materano. Gli episodi pi\u00f9 clamorosi furono l'eccidio di Melfi nel 1949 e l'assassinio di Giuseppe Novello il 14 dicembre 1949 a Montescaglioso.\nAnche il governo centrista divenne allora favorevole ad una riforma agraria, fortemente richiesta dalla sinistra, ma diventata ormai per molti aspetti anacronistica. Lo strumento operativo fu l'O.V.P. (Opera Valorizzazione Pollino) un ente che era gi\u00e0 stato costituito nel 1947. Nel complesso furono espropriati 75.000 ettari di terreno, distribuiti poi in 11.557 poderi, che si mostrarono ben presto troppo piccoli per giustificarsi economicamente. La zona fu poi interessata da una massiccia emigrazione, non solo verso l'Italia settentrionale, ma anche verso la Svizzera e la Germania. La riforma fondiaria in Pollino si dimostr\u00f2 sotto alcuni punti di vista un fallimento.\nEmilia.\nIn Emilia la lotta agraria coincise in buona parte con la rivendicazione da parte dei mezzadri di nuovi patti agrari e assunse forme di particolare violenza soprattutto nel Triangolo rosso.\nPuglia.\nIn Puglia la riforma agraria non trov\u00f2 una sua diretta applicazione, visto che quando stava per essere approvata definitivamente, la legge stralcio non menzionava nessuna localit\u00e0 della Puglia e specie del Salento. Fu allora che nella provincia di Lecce nacque una mobilitazione popolare e politica per l'allargamento della legge anche al territorio di Arneo di propriet\u00e0 di alcuni latifondisti come il barone Tamborino.\nQueste agitazioni popolari si ricordano come l'occupazione dell'Arneo che fra il 1947 e il 1951 toccarono il loro apice. Alla fine anche il Salento e la Puglia rientrarono nel progetto politico della legge Segni.\nSicilia.\nLa Sicilia fu la prima regione in cui si svilupp\u00f2, nel secondo dopoguerra, un movimento di lotta contadino. Dall'autunno del 1944, i coltivatori dell'isola si ribellarono alla mancata attuazione dei cosiddetti decreti Gullo, dal nome del ministro dell'Agricoltura del Governo Badoglio Fausto Gullo, che li eman\u00f2 ad ottobre di quell'anno, che deliberavano la concessione delle terre incolte e malcoltivate ai contadini, la modifica dei contratti agrari, le procedure dello scioglimento degli usi civici e la quotizzazione dei demani. Questi rivoluzionari decreti erano boicottati con cavilli giuridici o con prove di forza dai latifondisti, che non volevano rinunciare ai loro secolari privilegi, provocando la ribellione dei contadini. Le agitazioni per l'applicazione dei decreti Gullo durarono fino al 1946 e innescarono un processo politico che port\u00f2 alle riforme agrarie sia in Sicilia (Regione a Statuto Speciale che legifera in modo autonomo) che nel resto del paese.\nVenezuela.\nSecondo alcune fonti, prima del 1998, circa il 60% delle terre venezuelane era nelle mani di meno dell'1% della popolazione. Nel 2001 il governo di Hugo Ch\u00e1vez eman\u00f2 il cosiddetto Piano Zamora per redistribuire la terra privata e governativa incolta ai contadini bisognosi. \nIl piano incontr\u00f2 un'opposizione ferma, che port\u00f2 al colpo di stato del 2002. Quando Pedro Carmona assunse la presidenza durante la manifestazione, abol\u00ec la riforma agraria. Ciononostante, il colpo di stato fu dichiarato nullo e Ch\u00e1vez ritorn\u00f2 al potere. Alla fine del 2003, 60.000 famiglie avevano ricevuto un titolo temporaneo per un totale di 55.000 km\u00b2 di terra grazie a questo piano.\nNonostante le riforme agrarie realizzate dal governo, il quale, secondo alcune fonti, avrebbe ridotto i cosiddetti \"latifundios\", molti di quelli che avevano ricevuto la terra non avevano nessuna competenza nel settore agricolo. In molti casi i contadini non ricevevano neanche l'acqua, dal momento che non vi erano ancora infrastrutture idrauliche in molte regioni.\nInoltre, in molti casi, i \"campesitos\" non divenivano proprietari della terra ricevuta, ma avevano solo il diritto di coltivarla gratuitamente e senza conseguenze penali da parte del governo, e in molti casi la terra non veniva assegnata alle singole famiglie contadine, ma gestita nelle \"comuni\", concordemente ai dettami del socialismo. Secondo alcune fonti, le terre espropriate ammonterebbero a 4-5 milioni di ettari.\nI problemi di cui sopra, insieme a una cattiva gestione da parte del governo delle imprese private e l'assenza del libero mercato, hanno portato a una lunga crisi ancora in corso."}
{"id": "904198", "revid": "181699", "url": "https://it.wikipedia.org/wiki?curid=904198", "title": "Pino Camilleri", "text": "Biografia.\nIl 28 giugno 1946, a soli 27 anni, gi\u00e0 riconosciuto come capo contadino in una vasta zona a cavallo tra le province di Caltanissetta e Agrigento, fu colpito dalla lupara mentre cavalcava da Riesi (CL) verso il feudo Deliella, aspramente conteso tra gabelloti e contadini."}
{"id": "904200", "revid": "1573940", "url": "https://it.wikipedia.org/wiki?curid=904200", "title": "As Salam al Amiri", "text": "As Salam al Amiri \u00e8 l'inno nazionale del Qatar. \nTesto originale.\n\u0642\u0633\u0645\u0627 \u0628\u0645\u0646 \u0631\u0641\u0639 \u0627\u0644\u0633\u0645\u0627\u0621\n\u0642\u0633\u0645\u0627 \u0628\u0645\u0646 \u0646\u0634\u0631 \u0627\u0644\u0636\u064a\u0627\u0621\n\u0642\u0637\u0631 \u0633\u062a\u0628\u0642\u064a \u062d\u0631\u0629 \u062a\u0633\u0645\u0648\n\u0628\u0631\u0648\u062d \u0627\u0644\u0627\u0648\u0641\u064a\u0627\u0621\n\u0633\u064a\u0631\u0648\u0627 \u0639\u0644\u0649 \u0646\u0647\u062c \u0627\u0644\u0623\u0648\u0644\u0649 \u0633\u064a\u0631\u0648\u0627\n\u0648\u0639\u0644\u0649 \u0636\u064a\u0627\u0621 \u0627\u0644\u0627\u0646\u0628\u064a\u0627\u0621\n\u0642\u0637\u0631 \u0628\u0642\u0644\u0628\u064a \u0633\u064a\u0631\u0629\n\u0639\u0632 \u0648\u0623\u0645\u062c\u0627\u062f \u0627\u0644\u0625\u0628\u0627\u0621\n\u0642\u0637\u0631 \u0627\u0644\u0631\u062c\u0627\u0644 \u0627\u0644\u0627\u0648\u0644\u064a\u0646\n\u062d\u0645\u0627\u062a\u0646\u0627 \u064a\u0648\u0645 \u0627\u0644\u0646\u062f\u0627\u0621\n\u0648\u062d\u0645\u0627\u0626\u0645 \u064a\u0648\u0645 \u0627\u0644\u0633\u0644\u0627\u0645\n\u062c\u0648\u0627\u0631\u062d \u064a\u0648\u0645 \u0627\u0644\u0641\u062f\u0627\u0621\n\u0642\u0633\u0645\u0627 \u0642\u0633\u0645\u0627\n\u0642\u0633\u0645\u0627 \u0628\u0645\u0646 \u0631\u0641\u0639 \u0627\u0644\u0633\u0645\u0627\u0621\n\u0642\u0633\u0645\u0627 \u0628\u0645\u0646 \u0646\u0634\u0631 \u0627\u0644\u0636\u064a\u0627\u0621\n\u0642\u0637\u0631 \u0633\u062a\u0628\u0642\u0649 \u062d\u0631\u0629 \u062a\u0633\u0645\u0648\n\u0628\u0631\u0648\u062d \u0627\u0644\u0623\u0648\u0641\u064a\u0627\u0621"}
{"id": "904203", "revid": "767487", "url": "https://it.wikipedia.org/wiki?curid=904203", "title": "Suburban Girl", "text": "Suburban Girl \u00e8 un film del 2007 diretto da Marc Klein e basato su due racconti della scrittrice Melissa Bank. \u00c8 una commedia romantica prodotta da Gigi Pritzker e Deborah Del Prete, produttori di \"Prima o poi mi sposo\" e \" Hooligans\".\nLa pellicola \u00e8 stata proiettata al Tribeca Film Festival di New York nell'aprile e maggio del 2007.\nTrama.\nBrett Eisenberg \u00e8 una giovane e ambiziosa correttrice di bozze che lavora in una casa editrice a Manhattan, dove sta cercando di farsi strada. Durante un convegno librario, conosce uno dei principali editori di New York, Archie Knox; tra i due nasce un feeling, nonostante la grossa differenza di et\u00e0, che sfocia in un rapporto amoroso.\nEntrambi per\u00f2 devono far fronte a numerose difficolt\u00e0 familiari e professionali. Archie, pluridivorziato e con una figlia con cui ha un rapporto difficile, \u00e8 alcolizzato e ha un debole per le belle ragazze molto pi\u00f9 giovani di lui. Brett, che ha lasciato il proprio ragazzo dopo aver scoperto un suo tradimento, durante un viaggio di ben sei mesi che lo stesso ha compiuto da solo in Europa, deve affrontare la tragica notizia del cancro in fase terminale di suo padre.\nCon il tempo cercheranno insieme di superare queste difficolt\u00e0, ma ne risulter\u00e0 influenzato notevolmente il loro rapporto, che nel finale del film si intuisce avviarsi verso una civile amicizia tra ex amanti.\nProduzione.\nRiprese.\nLe riprese sono avvenute a New York e a Toronto, in Canada.\nColonna sonora.\nLa colonna sonora \u00e8 composta dai seguenti brani:"}
{"id": "904206", "revid": "1013865", "url": "https://it.wikipedia.org/wiki?curid=904206", "title": "Meneng", "text": "Meneng \u00e8 un distretto e una circoscrizione elettorale di Nauru. Elegge tre rappresentanti al Parlamento.\nMeneng si trova nella parte sud-orientale dell'isola, \u00e8 bagnato dall'Oceano Pacifico e confina con i distretti di Anibare, Buada e Yaren. Ha una superficie di 2,88 km\u00b2 e una popolazione di circa 1900 abitanti.\nFra le infrastrutture del distretto, sono da menzionare l'Hotel Menen (uno dei 2 alberghi dell'isola), lo stadio Menen e l'ex residenza presidenziale, ora convertita a campo per rifugiati.\nLa circoscrizione elettorale elegge 2 membri al Parlamento di Nauru."}
{"id": "904212", "revid": "1652635", "url": "https://it.wikipedia.org/wiki?curid=904212", "title": "Antiterrorismo pronto impiego", "text": "Reparti AntiTerrorismo \u2013 Pronto Impiego (in acronimo ATPI) sono definiti delle unit\u00e0 operative con compiti speciali della Guardia di Finanza. Sono noti come \"Baschi Verdi\". I loro compiti principali sono: l'attivit\u00e0 antiterrorismo e la vigilanza degli obiettivi sensibili, il mantenimento dell\u2019ordine e della sicurezza pubblica, il controllo del territorio, la protezione di personalit\u00e0 a rischio. Compito altrettanto importante \u00e8 il supporto alle unit\u00e0 territoriali e/o specializzate, durante operazioni ad alto rischio, come cattura di latitanti e operazioni in aree criminali.\nStoria.\nNel 1972 fu costituita una \"Compagnia Speciale di Sicurezza\u201d per la protezione di Banca d'Italia e ministero del tesoro, e nel 1974 il Reparto Scorta Valori. Con il 1\u00ba corso di \u201cPronto Impiego\u201d, che si tenne a Portoferraio nel 1975, nacque il \u201cPlotone di Pronto Impiego\u201d, anche definito \u201ccontingente antiterrorismo\u201d.\nDalle 5 Sezioni \"Vigilanza e Scorta Valori\" presso la Banca d'Italia e di 3 compagnie (Roma, Napoli e Loreto), fu creato nel 1977 il personale SVATPI (\"Scorta Valori Antiterrorismo Pronto Impiego\"), 700 unit\u00e0 per il contrasto alle azioni delle Brigate Rosse ai danni dei furgoni porta valori della Banca d'Italia. Gli SVATPI saranno in seguito impiegati quali nuclei scorta per diverse personalit\u00e0 di spicco, tra le quali l'allora Ministro delle Finanze Filippo Maria Pandolfi . \nI Corsi S.V.A.T.-P.I. sono stati complessivamente 16, di cui l'ultimo nell'estate del 1981.\nCon il passaggio nel 1982 del servizio di vigilanza e scorta valori della Banca d\u2019Italia all\u2019Arma dei Carabinieri, il reparto \u00e8 stato ridefinito \"Antiterrorismo e Pronto Impiego\" (AT-P.I.) nel 1983, durante i cosiddetti \"anni di piombo\".\nDal 1\u00ba gennaio 2019, con la riforma dei reparti territoriali della Guardia di Finanza, disposta dal comando generale, le compagnie AT-P.I. sono inserite nei quadri dei gruppi provinciali della G.d.F.\nFunzioni.\n\u00c8 specializzato nell'attivit\u00e0 antiterrorismo, con la vigilanza degli aeroporti, dei porti e degli obiettivi considerati sensibili;\nOpera inoltre nel contrasto ai traffici illeciti, con specifico riguardo all'area della criminalit\u00e0 organizzata, del contrabbando, degli stupefacenti, delle armi e dell'immigrazione clandestina\nIl Gruppo Pronto Impiego \u00e8 impiegato anche quale reparto mobile a supporto alle operazioni dei reparti territoriali, dispiegando ad esempio squadre di tiratori scelti nel corso di operazioni volte al sequestro di sostanze stupefacenti, o nuclei tattici per compiti ad elevato rischio. Concorre al mantenimento dell'ordine e della sicurezza pubblica con le altre Forze di Polizia: le compagnie che compongono il reparto possono inoltre essere dispiegate quali unit\u00e0 antisommossa in gravi situazioni di minaccia per l'ordine pubblico. Il personale dell'AT-P.I. viene inoltre impiegato nel servizio scorta per il Ministro dell'Economia e per altre personalit\u00e0 per le quali \u00e8 prevista la tutela.\nL'AT-P.I. \u00e8 addestrato anche nella liberazione di ostaggi e pu\u00f2 essere impiegato nelle missioni internazionali di pace.\nStruttura.\nL'AT-P.I. \u00e8 articolato in Gruppi Pronto impiego e Compagnie Pronto impiego.\nA loro volta articolati in Sezioni, composte da \"Squadre Operative AT-P.I.\" costituite da 7/9 elementi (anche se la consistenza di queste ultime pu\u00f2 variare a seconda delle esigenze operative cui far fronte). Le aliquote di tiratori scelti sono invece presenti solo in alcuni reparti e prevalentemente nelle grandi citt\u00e0 (nonch\u00e9 impiegate quasi esclusivamente in ambito aeroportuale). L'AT-P.I. pu\u00f2 essere inquadrato anche in sezioni di 50 elementi, a loro volta divisi in squadre da 10 elementi, con a capo di solito un Maresciallo.\nFormazione.\nLa formazione dei \"Baschi Verdi\" avviene dal 1996 presso la Scuola addestramento di specializzazione del Corpo di Orvieto.\ngi\u00e0 Compagnia Corsi di Specializzazione, \"CCS\" istituita presso la Sede della Legione Allievi Finanzieri alle dipendenze del II Battaglione Allievi Finanzieri. Il 1996 fu l'anno in cui la CCS venne temporaneamente trasferita presso la sede del Battaglione Allievi Finanzieri di Mondov\u00ec ove fu pianificato e portato a termine forse il primo Corso di Specializzazione per numero di militari partecipanti. Precedentemente i militari della Guardia di Finanza, nei ruoli Ispettori, Sovrintendenti, Appuntati e Finanzieri, acquisiscono la qualifica \"ATPI\" dopo aver frequentato e superato un apposito corso di specializzazione.\nAttualmente la GdF emana appositi bandi d'arruolamento per l'esterno, riservati specificatamente per l'ATPI .\nAddestramento.\nI militari impegnati nell'attivit\u00e0 Didattico Addestrativa AT-PI vengono duramente addestrati all'utilizzo delle tecniche di polizia necessarie a fronteggiare situazioni gravi di ordine pubblico, scorta e tutela di personalit\u00e0 a rischio, difesa personale, killing house, Inoltre vengono insegnate tecniche di verbalizzazione di polizia (polizia giudiziaria ed amministrativa, in genere), e tecniche di tiro di polizia con armi di vario tipo.\nTecniche insegnate:\nVista la delicatezza dei compiti che sar\u00e0 chiamato a svolgere, un militare dell'AT-P.I. necessita di continue attivit\u00e0 di addestramento e/o aggiornamento.\nIl personale, al termine dell'addestramento specifico, \u00e8 chiamato a svolgere attivit\u00e0 di servizio prioritariamente orientate nel settore della Polizia Giudiziaria e della Polizia di sicurezza, oltre agli specifici compiti di Polizia Economico - Finanziaria comuni a tutti gli appartenenti al Corpo.\nArmamento.\nL'armamento individuale di un operatore AT-P.I. consiste della pistola d'ordinanza Beretta 92 FS.\nOgni squadra ha poi a disposizione:\nNell'armeria dell'unit\u00e0 trovano spazio anche alcune pistole mitragliatrici Heckler &amp; Koch MP5, le quali possono esser caricate con palla frangibile e/o a bassa velocit\u00e0, per eventuali interventi in spazi ristretti (quali gli aeromobili), dove pu\u00f2 essere elevata la presenza di ostaggi. Tra i fucili di precisione impiegati dal reparto, troviamo il Sako TRG e l'Heckler &amp; Koch PSG1.\nPer ci\u00f2 che concerne i servizi di ordine pubblico, il reparto fa uso del consueto equipaggiamento operativo, il quale comprende caschi, scudi e sfollagente.\nAutomezzi.\nTra gli automezzi in dotazione figurano le Alfa Romeo 159 in versione 1.750 TBi (turbobenzina) e le Alfa Romeo Giulietta in versione sia 2.0 JTDm che 1.6 JTDm (entrambe turbodiesel), usate perlopi\u00f9 come auto da inseguimento; l'AT-P.I. ha poi in dotazione le Fiat Bravo 1.6 Multijet (turbodiesel), furgoni blindati Iveco Daily III per i servizi di ordine pubblico e fuoristrada blindati quali Mitsubishi Pajero 3.2 glx (diesel).\nAd aprile 2019 la Guardia di Finanza introduce due esemplari del Peugeot 3008 per i comandi AT-P.I. di Milano e Roma, di cui uno per il controllo del territorio in materia economico-fiscale, e l'altro per l'ordine pubblico. Per l'espletamento dei suddetti servizi la prima versione presenta uno scrittoio in materiale plastico ricavato nella cappelliera posteriore ed un organizzatore del vano bagagli per dotazioni operative, mentre la seconda dispone di un sistema di ritenuta per il trasporto di caschi e scudi; infine, entrambe le versioni sono dotate dei vari dispositivi normalmente utilizzati sui veicoli di polizia, come lampeggianti, faro brandeggiabile, supporti per il porto della Beretta M12 e blindatura.\nAttivit\u00e0 operative degne di nota.\nMissioni all'estero.\nL'A.T.P.I. \u00e8 stato impiegato in Albania quale protezione per i reparti di mare della Guardia di Finanza dispiegati nell'ambito della missione CAM-SEA. Nel periodo del Governo Amato, straordinariamente, l'unit\u00e0 era stata assegnata quale scorta per il Presidente del Consiglio, sotto specifica richiesta dello stesso (un decreto del Ministero dell'Interno prevede che questa sia affidata al NOCS o al GIS).\nImportanti anche i dispiegamenti operativi all'estero, quali quello sul Danubio (come squadra di sicurezza delle unit\u00e0 navali della GdF), con il contingente italiano in Kosovo, e infine in Afghanistan dove con la \"Task Force Grifo\" gli operatori dei Baschi Verdi, congiuntamente a finanzieri specializzati in operazioni doganali, hanno addestrato la polizia doganale afgana per migliorarne le capacit\u00e0 di controllo delle frontiere e per affinarne le tecniche di contrasto all'evasione dei tributi doganali.\nCaduti.\nIn ultimo, non si pu\u00f2 dimenticare il tributo di sangue pagato dall'A.T.P.I. in varie localit\u00e0 d'Italia: a Brindisi (vicebrigadiere Alberto De Falco e il finanziere scelto Antonio Sottile)), a Brandizzo (TO) (App. Francesco Salerno - Brandizzo (TO) 04-11-2005), a Frosinone (brigadiere Domenico Stanisci), ad Carovigno (BR) (finanziere scelto Fabio Perissinotto), a Palermo il Fin. Pasquale Gagliardo, rimasto gravemente ferito e successivamente premiato dal premier Giuseppe Conte con la medaglia di bronzo al valore della Guardia di Finanza."}
{"id": "904221", "revid": "15756", "url": "https://it.wikipedia.org/wiki?curid=904221", "title": "Miracleman", "text": "Miracleman, originariamente chiamato Marvelman nella natia Inghilterra, \u00e8 un personaggio dei fumetti ideato dallo sceneggiatore e disegnatore britannico Mick Anglo nel 1953 per la casa editrice Len Miller &amp; Son. Originariamente concepito come un rimpiazzo del supereroe statunitense Capitan Marvel, la sua serie continu\u00f2 fino al 1963.\nNel 1982 venne resuscitato da Alan Moore in una serie drammatica e a tratti crepuscolare che stravolge completamente l'originale immagine di semplicit\u00e0 e ingenuit\u00e0 del personaggio. Si tratta di un primo esempio di \"revisionismo\"-decostruzionista di un supereroe classico (cio\u00e8 le cui origini narrative risalgono alla Golden Age del fumetto).\nDopo essere stato per anni intrappolato in una complessa e dispendiosa causa legale fra diversi autori che se ne contendono la titolarit\u00e0 dei diritti di pubblicazione, il 24 luglio 2009 la Marvel Comics ha annunciato di aver acquisito da Mick Anglo i diritti di Marvelman, nonch\u00e9 di essere intenzionata a ristampare il materiale classico degli anni cinquanta/sessanta (di cui Mick Anglo era direttamente proprietario).\nStoria editoriale.\nDalla Golden Age al 1963.\nNegli anni quaranta la casa editrice statunitense Fawcett Comics pubblicava i fumetti di Capitan Marvel (Billy Batson), da non confondersi con l'omonimo personaggio pubblicato dalla Marvel Comics in epoca successiva. Billy era un ragazzino che aveva ottenuto da uno stregone la possibilit\u00e0 di diventare un supereroe adulto (simile a Superman): per trasformarsi deve pronunciare la parola magica \"Shazam!\". I diritti per pubblicare nel Regno Unito tali storie vennero acquistati dall'editore britannico L. Miller &amp; Son Limited. Negli USA alla fine degli anni quaranta inizia una lunga diatriba legale tra l'attuale DC Comics e la Fawcett Comics sul personaggio di Capitan Marvel. La DC sosteneva che si trattava di un'opera di plagio nei confronti di Superman. In effetti entrambi i personaggi possiedono superforza e possono volare. Le somiglianze finiscono qui e si potrebbe arguire che sono condivise ormai da decine di supereroi dei fumetti. Il punto \u00e8 che durante la Golden Age del fumetto, Capitan Marvel vendeva pi\u00f9 copie che non le serie di Superman. La DC Comics tentava quindi di eliminare quello che sembrava il rivale storico pi\u00f9 pericoloso per l'Uomo d'Acciaio. Con l'arrivo degli anni cinquanta, le vendite dei fumetti dei supereroi scendono e la Fawcett Comics, in difficolt\u00e0, abbandona la causa e si arrende alla rivale. Negli Stati Uniti cessano le pubblicazioni di \"Capitan Marvel\". L'editore che ne pubblicava le storie nel Regno Unito non voleva per\u00f2 perdere i lettori appassionati del personaggio, decise cos\u00ec di farne una versione inglese dal nome Marvel Man. La creazione del nuovo personaggio \u00e8 di Mick Anglo. L'operazione commerciale ha successo e la serie \"Marvelman\" dura dal 1954 al 1963.\nPeriodo revisionista (1982-1993).\nIl personaggio Marvelman rimane nell'oblio editoriale fino al 1982 quando Alan Moore (testi) - Garry Leach (disegni) lo ripropongono all'interno della rivista antologica britannica \"Warrior\" pubblicata dalla Quality Communications.\nSi tratta di un albo in bianco e nero che contiene sei storie con personaggi differenti e viene curato dal redattore Derek G. Skinn. Il suo ruolo \u00e8 fondamentale nel lanciare l'ancora giovane Moore, difatti la rivista presenta anche la serializzazione dell'opera V for Vendetta.\nAlan Moore realizza un ciclo di storie di \"Marvelman\" che ripropongono lo stesso personaggio in un contesto narrativo completamente nuovo. Difatti il supereroe \u00e8 sempre lo stesso degli anni cinquanta ma ci viene presentato un Mike Moran/Marvelman adulto che non si ricorda della sua possibilit\u00e0 di trasformarsi in un supereroe. La sua spalla adolescente Kid Marvelman soffre di stati psicotici nella sua versione di supereroe, che ha mantenuto ininterrottamente per trent'anni nei quali ha usato le sue supercapacit\u00e0 per arricchirsi. Johnny Bates teme che Moran voglia punirlo per il suo comportamento, e cos\u00ec lo invita nei suoi uffici dove lo aggredisce; ma quando per un suo errore (nel momento del suo trionfo su un Miraclemen chiaramente surclassato Bates pronuncia inavvertitamente la sua \"parola magica\") ritorna allo stato di ragazzo normale (fermo a trent'anni prima), lo sfogo dell'energia accumulatasi lo lascia debilitato e impossibilitato ad invertire il processo (da notare il parallelismo con la prima apparizione e sconfitta di Black Adam, a cui fra l'altro il Kid Marvelman adulto e malvagio somiglia tantissimo). Il tono avventuroso e ingenuo delle storie supereroistiche del passato si \u00e8 completamente dissolto, dando origine ad una lettura drammatica e realistica del personaggio (Revisionismo del Supereroe). Le storie piacciono anche all'editore americano Eclipse Comics che ne acquista i diritti per proporle negli Stati Uniti. Il problema nasce dal fatto che la Marvel Comics minaccia una causa legale nel caso venga pubblicata una serie a fumetti con un personaggio contenente nel nome l'aggettivo \"Marvel\". Poco conta il fatto che \"Marvelman\" \u00e8 stato creato nel 1954, cio\u00e8 prima che la Marvel Comics prendesse questo nome. La Eclipse decide di cambiare il nome in \"Miracleman\" e stampare le storie gi\u00e0 pubblicate in Inghilterra a partire dal 1982 (cio\u00e8 il materiale realizzato da Alan Moore). Per adattare meglio i disegni e il formato ai gusti dei lettori statunitensi, le tavole vengono colorate e le loro dimensioni ridotte a quelle standard di un fumetto (\"comic book\") americano. La serie, che prende il nome \"Miracleman\", dura dal il n. 1 (agosto 1985) al n. 24 (agosto 1993).\nLe controversie legali sulla propriet\u00e0 del personaggio (1994-2009).\nLa serie \"Miracleman\" chiude bruscamente con il n. 24 nel 1993 lasciando in sospeso un arco narrativo dello scrittore Neil Gaiman. Il motivo risiede nei problemi finanziari della Eclipse Comics che dichiara bancarotta nel 1994. Il n. 25 della serie era gi\u00e0 stato completato e pronto per la pubblicazione ma \u00e8 rimasto inedito. Nel 1998 l'autore-disegnatore Todd McFarlane acquista all'asta tutte le licenze e quindi i personaggi di propriet\u00e0 della ormai fallita Eclipse Comics. Il suo interesse ricade proprio su \"Miracleman\" che vorrebbe addirittura inserire nello sviluppo narrativo delle serie riguardanti Spawn, il personaggio pi\u00f9 celebre da lui creato. Todd McFarlane gestisce un gruppo denominato Todd McFarlane Productions il quale distribuisce i propri fumetti sotto l'etichetta della casa editrice Image Comics di cui \u00e8 anche presidente. Inoltre \u00e8 tra la aziende pi\u00f9 attive nella realizzazione di action figure, i cui soggetti spaziano dai personaggi a fumetti a quelli sportivi ai videogiochi e altri ancora. Il problema sui diritti di Miracleman/Marvelman nasce dal fatto che non erano di propriet\u00e0 della Eclipse Comics in quanto non lo erano in origine neppure dell'editore britannico Quality Communication. Quando questa decide di riproporre il personaggio nel 1982, lo ritiene una propriet\u00e0 di pubblico dominio in quanto l'editore originale L.Miller &amp; Son Limited \u00e8 ormai scomparso da anni e lo stesso Mick Anglo (creatore del personaggio negli anni cinquanta-sessanta) non si \u00e8 preoccupato di registrare ufficialmente il copyright sulla sua creazione. Difatti se si osservano i credits della serie \"Miracleman\", i detentori dei diritti del personaggio e delle storie sono gli scrittori-disegnatori che vi hanno lavorato tra gli anni ottanta e novanta. I primi a essere accreditati sono: Derek Skinn, Alan Moore, Garry Leach, Alan Davis. Mentre la serie procede gli autori cedono i diritti agli autori che subentrano. Quando dal n. 17 arriva Neil Gaiman a realizzarne i soggetti e dialoghi si accaparra praticamente tutti i diritti mentre nel frattempo Mick Anglo riesce ad aver riconosciuta la propriet\u00e0 sulle storie di \"Marvelman\" pubblicate originariamente tra il 1954 e il 1963. La propriet\u00e0 di Neil Gaiman sul personaggio \u00e8 contestata dai legali di Todd Mcfarlane che reclama il diritto a sfruttare il supereroe Miracleman. Il presidente dalla Image \u00e8 deciso ad inserire il personaggio nella serie \"Hellspawn\" e chiede all'autore Steve Niles di scrivere un arco narrativo che prevede l'uso del supereroe creato da Anglo. Inoltre realizza un primo articolo di merchandising legato al personaggio (una action figure). L'intera operazione commerciale viena bloccata da Gaiman che riesce a portare avanti la causa legale. Per riuscire nell'operazione forma una piccola compagnia (la \"Marvels and Miracles LLC\") a cui trasferisce i diritti del personaggio (compresi quelli del disegnatore Mark Buckingam, il quale li possiede parzialmente in quanto autore dei disegni degli ultimi albi della Eclipse Comics). Dal punto di vista finanziario l'impegno \u00e8 notevole e la parte debole in questo caso \u00e8 proprio Neil Gaiman, che per\u00f2 riceve un aiuto inaspettato da Joe Quesada, redattore capo della Marvel Comics. Questi gli offre una serie di progetti (come la miniserie \"1602\") che permettono a Gaiman di fare pressione legale su McFarlane, che cos\u00ec desiste dall'utilizzare il personaggio. Siamo ormai alla fine del 2004 e \"Miracleman\" \u00e8 bloccato da cause legali. L'interessamento di Joe Quesada e il supporto alla causa contro McFarlane non \u00e8 per\u00f2 un'azione compiuta per soli fini di amicizia personale con Neil Gaiman in quanto la Marvel Comics comincia a trattare i diritti sulle storie del personaggio realizzate da Mick Anglo negli anni cinquanta e sessanta. Difatti si arriva al clamoroso annuncio del 2009 in cui Quesada acquista le storie di Marvelman di Mick Anglo. I giochi sembrerebbero fatti perch\u00e9 a questo punto sembrerebbe che i diritti delle storie di Miracleman siano in mano a Gaiman che di fatto collabora con la Marvel. Teoricamente non ci sono pi\u00f9 ostacoli nel realizzare un seguito alla saga del personaggio (interrotta nel 1993) ma ovviamente (per evitare ogni disputa con McFarlane) il nome torna ad essere \"Marvelman\". Non \u00e8 secondaria la prova di forza della Marvel Comics che porta tra i suoi personaggi l'Uomo Marvel/\"Marvelman\" per eccellenza. Joe Quesada ha subito pubblicizzato un poster con l'immagine di Marvelman realizzata personalmente da lui.\nIl ritorno di Marvelman/Miracleman (2010-2014).\nDopo aver acquisito i diritti su \"Marvelman\" la casa editrice Marvel comincia a proporre le storie classiche del personaggio negli Stati Uniti per la prima volta. La serie di ristampe viene preceduta da un albo celebrativo che spiega agli americani e ad un nuovo pubblico la storia del supereroe britannico. Il titolo del numero unico \u00e8 \"Marvelman Classic Premiere\" n. 1 e vede ai testi John Rhett Thomas mentre la copertina \u00e8 del direttore editoriale della Marvel Joe Quesada. Ne viene distribuita anche una versione alternativa con copertina dello stesso \"Mick Anglo\". La data di distribuzione \u00e8 prevista per il 30 giugno 2010 e segna il ritorno editoriale del personaggio dopo 17 anni di assenza. Bisogna evidenziare che in questo caso il nome del supereroe torna ad essere \"Marvelman\" e non pi\u00f9 \"Miracleman\" cio\u00e8 con l'appellativo con cui i lettori statunitensi lo avevano conosciuto fino al 1993. Inoltre, per il momento, la Marvel si limita a ristampare il materiale gi\u00e0 pubblicato nel Regno Unito fino al 1963. Le storie vengono riproposte attraverso un progetto editoriale che prevede:\nDopo aver proposto materiale risalente a prima del 1963, passano quattro anni prima che la Marvel si decida a ristampare le storie di Miracleman della gestione Alan Moore e Eclipse (la Marvel lascia decadere inspiegabilmente il nome Marvelman originale che tra l'altro riprende il nome della stessa casa editrice). L'8 gennaio del 2014 esce \"Miracleman\" n. 1, primo numero di una nuova serie che si propone di ristampare tutto il materiale che riguarda il personaggio pubblicato tra il 1982 e il 1993 (quando escono gli ultimi numeri della Eclipse). Il problema \u00e8 che la nuova serie di ristampe non si concentra solo sulle storie degli anni ottanta e novanta ma viene riempita di storie classiche di Mick Anglo che ne aumentano le pagine (64 nel primo albo e 48 nel secondo) e il costo ($5.99 per il primo e $4.99 dal secondo) ponendolo nettamente sopra il costo medio di un comic book statunitense con periodicit\u00e0 mensile. L'aspetto positivo \u00e8 l'alta qualit\u00e0 della nuova edizione con una ricolorazione delle tavole originali che esaltono i disegni anni ottanta di Gary Leach, Alan Davis e gli altri artisti che si sono cimentati con il personaggio. Vengono inoltre realizzate diverse copertine alternative (o \"variant covers\") da artisti contemporanei che hanno modo di darci una loro visione di Miracleman. Con il primo numero, oltre la copertina principale (main cover) realizzata da Joe Quesada, l'albo viene lanciato con 7 variant covers, realizzate da John Cassaday, Mark Buckingham, Jerome Opena, Leinil Francis Yu, Skottie Young che la propone un Miracleman in versione \"kid comics\", J.Quesada con una versione sketch di quella principale, e Garry Leach con la versione ricolorata della copertina classica di Miracleman n. 1 della Eclipse. Anche nei numeri successivi si continua a proporre covers alternative (4 nel n. 2).\nLe nuove storie (dal 2014).\nOltre a ristampare le storie tratte dalla storica serie \"Miracleman\" degli anni ottanta e novanta, la Marvel realizza un albo che contiene nuove storie sul personaggio. Si tratta di una pubblicazione antologica con periodicit\u00e0 annuale dal titolo \"Miracleman Annual\" di cui il primo numero viene distribuito il 31 dicembre 2014. Vi sono contenute due storie: una di Grant Morrison (testi) e Joe Quesada (disegni) e l'altra di Peter Milligan (testi) e Mike Allred (disegni). La prima viene presentata come una storia perduta di Morrison e la seconda una rivisitazione dell'epoca classica del personaggio.\nBiografia del personaggio.\nPrecedenti e creazione.\nIl personaggio Marvelman viene creato come versione britannica dell'americano Capitan Marvel. Di conseguenza gli elementi di base del personaggio sono ripresi quasi in maniera identica dal personaggio d'oltreoceano:\nLa spalla adolescente Capitan Marvel Jr. (USA) diventa Young Marvelman (UK). Mentre la versione femminile Mary Marvel (USA) diventa il tredicenne (maschio) Kid Marvelman (UK).\nMarvelman: l'epoca di Mick Anglo.\nMarvelman \u00e8 un supereroe, alter ego del quattordicenne Micky Moran che per il suo coraggio e per la sua onest\u00e0 \u00e8 stato prescelto da Guntar Barghelt (un astrofisico i cui studi lo hanno portato \"oltre ci\u00f2 che un comune mortale pu\u00f2 comprendere\") come custode della chiave armonica dell'universo, ossia la parola \"Kimota!\", capace di conferire a chi la pronuncia superpoteri basati sull'energia atomica, poteri di cui il giovane Micky si dovr\u00e0 servire per il bene dell'umanit\u00e0.\nDa allora infatti ogni volta che il ragazzo dir\u00e0 \"Kimota\" verr\u00e0 avvolto in una nuvoletta simile ad un piccolo fungo atomico e si trasformer\u00e0 nell'adulto Marvelman, l'uomo pi\u00f9 potente dell'universo, campione della giustizia e nemico di ogni male.\nAd affiancare Micky nella sua lotta al male arriveranno successivamente due spalle: Dicky Dauntless alias Young Marvelman e il piccolo Johnny Bates alias Kid Marvelman.\nVersione di Alan Moore.\nMichael Moran sta lavorando come giornalista freelance quando viene coinvolto in un raid terroristico in una nuova centrale atomica. Vedendo la parola \"atomico\" al contrario (\"cimota\") mentre veniva trasportato davanti a una porta con la parola scritta sul vetro, ricorda la parola \"Kimota\"; Marvelman rinasce e salva la situazione. Nei panni di Marvelman, Moran ricorda i suoi primi anni di vita da supereroe e spiega a sua moglie Liz che ha perso i suoi ricordi quando tutta la famiglia Marvelman \u00e8 stata colta da un'esplosione atomica. La ricomparsa di Marvelman attira l'attenzione di Johnny Bates (Kid Marvelman), che non solo \u00e8 sopravvissuto, ma ha vissuto con i suoi ricordi e i suoi superpoteri intatti. Bates, tuttavia, fu corrotto dal suo potere e divenne un amaro sociopatico. Dopo un brutale confronto, Kid Marvelman pronuncia per errore la sua parola magica (\"Marvelman\") e torna al suo alter ego, il tredicenne Johnny Bates. Il ragazzo, innocente ma consapevole del male che ha commesso nei panni di Kid Marvelman, si ritrae mentalmente scioccato e cade in uno stato catatonico.\nCon l'aiuto dell'agente rinnegato dei servizi segreti britannici Evelyn Cream, e dopo un breve litigio con un nuovo supereroe britannico chiamato Big Ben, Marvelman si reca in un bunker militare top-secret. L\u00ec, scopre i resti di un'astronave aliena e due scheletri non umani fusi insieme. Marvelman visualizza un file che rivela che la sua intera esperienza come supereroe era una simulazione come parte di un progetto di ricerca militare, nome in codice \"Progetto Zarathustra\", che tentava di migliorare il corpo umano usando la tecnologia aliena. Moran e gli altri soggetti erano rimasti incoscienti, le loro menti nutrite di storie e cattivi strappati dai fumetti (che comprendevano le storie originali) dai ricercatori, per paura di ci\u00f2 che avrebbero potuto fare se si fossero svegliati. Di conseguenza, fu deciso che il progetto doveva essere terminato, e cos\u00ec anche Marvelman e i suoi due compagni: in un'ultima, vera avventura, furono mandati in una trappola dove un ordigno nucleare avrebbe dovuto annientarli. Moran \u00e8 sopravvissuto, la sua memoria \u00e8 stata cancellata e Young Miracleman \u00e8 morto. Nel frattempo, \u00e8 stato rivelato che Liz aveva concepito un bambino con Marvelman, che ha il potenziale per essere il primo superumano nato naturalmente sulla Terra.\nMoran incontra la sua nemesi del mondo dei sogni, il dottor Gargunza (vagamente basato sul dottor Sivana). Nella \"realt\u00e0\", Gargunza era il genio scientifico dietro l'esperimento che ha creato Marvelman. Gargunza, dopo aver lavorato come genetista per i nazisti, era stato reclutato dagli inglesi dopo la seconda guerra mondiale. Incapaci di tenere il passo con la corsa agli armamenti nucleari degli Stati Uniti e dell'Unione Sovietica, gli inglesi avevano appoggiato Gargunza affinch\u00e9 usasse la genetica per sviluppare una nuova super arma. Per coincidenza, un'astronave aliena si schiant\u00f2 nel Regno Unito intorno al 1947 e Gargunza fu in grado di decodificare una tecnologia sufficiente per creare il Marveldog. La tecnologia aliena, e quindi il progetto Zarathustra, consisteva nel far crescere un secondo corpo avanzato, che veniva immagazzinato in una tasca extradimensionale di spazio quando non in uso. Quando \u00e8 stata pronunciata una parola speciale, i due corpi hanno cambiato posto nello spazio e la coscienza \u00e8 stata trasferita. Dopo l'annullamento del progetto, Gargunza \u00e8 fuggito in Sud America. Viene rivelato che Gargunza ha uno scopo pi\u00f9 profondo: dopo la morte di sua madre, ha un complesso di mortalit\u00e0 e vuole che il figlio di Marvelman ospiti la sua stessa coscienza. Ha ucciso l'alleata di Marvelman Evelyn Cream, ma lo stesso Marvelman uccide Gargunza, facendolo volare nell'atmosfera superiore e poi lasciandolo cadere sulla Terra.\nLa figlia di Moran \u00e8 nata in Miracleman # 9; due razze di alieni, una chiamata Warpsmiths, l'altra chiamata Qys (che erano dietro la tecnologia originale di scambio di corpi) vengono sulla Terra; La donna miracolosa emerge; e si scopre che alcuni super-umani nativi vivono gi\u00e0 sulla Terra, come Firedrake.\nOra fuori dalla sua catatonia, il piccolo e snello Johnny Bates viene ripetutamente picchiato dai bulli pi\u00f9 anziani nella sua casa di gruppo. Quando uno di loro arriva al punto di tentare di violentarlo, Johnny si trasforma in Kid Miracleman e scatena un olocausto omicida su Londra. Quando i Miracle scoprono cosa sta succedendo, loro e i loro alleati alieni sfidano collettivamente Bates. Uno dei Warpsmith, Aza Chorn, si rende conto che non possono attraversare il campo di forza personale di Bates, e invece teletrasporta alcuni rottami nel suo corpo, costringendolo a trasformarsi nella sua forma mortale per sfuggire al dolore orribile. La sua furia viene fermata, ma Bates uccide Aza Chorn come suo ultimo atto. Non volendo rischiare un'altra possibilit\u00e0 per ripetere questo orrore e per piet\u00e0 per la sua precedente accusa, Miracleman uccide silenziosamente Johnny Bates, sapendo che \u00e8 l'unico modo per essere certi che non accadr\u00e0 mai pi\u00f9. Il cuore di Londra, tuttavia, \u00e8 stato distrutto, 40.000 persone sono morte, Aza Chorn giace morta e il mondo ora sa che gli dei camminano in mezzo a loro.\nL'ultimo numero di Moore, il numero 16 (\"Olympus\") si conclude con una rappresentazione dell'apoteosi di Miracleman, mentre lui e i suoi alleati sovrumani portano l'intero pianeta sotto il loro controllo totalitario. Miracleman e suoi compagni, esplicitoRispetto agli d\u00e8i, ora governano il pianeta come meglio credono, sebbene siano inefficacemente contrastati da gruppi come un'alleanza di fondamentalisti cristiani e islamici. La questione finisce con Miracleman seduto all'Aza Chorn Memorial Park, pensando a tutto quello che \u00e8 successo nella sua vita fino a questo punto e chiedendosi se ha fatto la cosa giusta.\nEdizione italiana.\nIl debutto come Marvelman (1965-1966).\nIl personaggio nella sua versione classica di Mick Anglo debutta in Italia nel 1965 con una serie a lui dedicata dal titolo \"Marvelman\" e che riprende alcune delle storie pubblicate sul personaggio dal 1953 in Gran Bretagna. Si tratta di una collana durata 8 numeri con periodicit\u00e0 variabile e pubblicata tra il dicembre 1965 e il dicembre 1966 dalla casa editrice \"Edit Europa\". Il costo dei singoli albi \u00e8 di \u00a3150 e il formato \u00e8 di 33,5\u00a0cm (altezza) e 24\u00a0cm (larghezza) per i primi 4 numeri per poi passare a 29,5\u00a0cm e 22\u00a0cm in quelli successivi.\nL'arrivo di Miracleman (1992).\nIn Italia la versione del personaggio rivista e aggiornata da Alan Moore viene pubblicata solo nel 1992 su SuperComics n. 19 - 20 (1992) editi da Max Bunker Press. Questi contengono i seguenti albi della Eclipse Comics:\nIn questa edizione \"Marvelman\" viene presentato per la prima volta in Italia con il nome di \"Miracleman\" in quanto si tratta dell'edizione tratta dalla serie statunitense della Eclipse che nel 1985 (per pubblicare il personaggio negli Stati Uniti) ha dovuto mutare il nome da Marvelman in Miracleman.\nCuriosit\u00e0: SuperComics era una rivista antologica nata nel 1990 e conteneva (per la maggior parte) storie di personaggi Marvel Comics. Quando viene inserita la serie della Eclipse nei due numeri citati, le storie di \"Miracleman\" vengono pubblicate assieme a quelle dei supereroi Marvel anche se si tratta di un personaggio di una casa editrice indipendente. La serie SuperComics ha chiuso con il numero 29.\nIl ritorno con Panini Comics (dal 2014).\nA distanza di 24 anni il personaggio torna nelle edicole italiane e fumetterie grazie alla Panini Comics che il 27 marzo 2014 distribuisce il primo numero della serie \"Miracleman\". Si tratta dell'edizione italiana della serie lanciata dalla Marvel Comics nello stesso anno e che presenta in una nuova versione rimasterizzata nei colori e nel lettering le storie uscite dopo il 1982 e pubblicate prima dalla Quality britannica e poi dalla Eclipse statunitense. Cos\u00ec come nella versione statunitense anche in quella della Panini sono presenti le storie tratte dalla serie \"Warrior\" scritte da Alan Moore (qui accreditato come \"The Original Writer\") e alcune storie di Mick Anglo degli anni cinquanta. Il prezzo di lancio della serie \u00e8 \u20ac1,99 per 64 pagine. Bisogna per\u00f2 sottolineare che le storie scritte da Alan Moore e reclamizzate dalla Panini come \"Il capolavoro perduto degli anni ottanta\" sono solo 14. Le altre pagine sono ristampe di materiale anni cinquanta e inoltre 22 pagine sono in bianco e nero. I redazionali sono ridotti al minimo indispensabile con qualche nota sugli autori e un'intervista fatta ad Anglo da Joe Quesada nel 2010. Nei numeri successivi il prezzo aumenta a \u20ac2,90 e le pagine scendono a 48 per albo di cui solo una parte \u00e8 dedicata a Miracleman (cio\u00e8 le storie di Alan Moore e quelle pubblicate tra gli anni ottanta e novanta) mentre un'altra presenta storie di Marvelman (cio\u00e8 quelle pubblicate nei decenni precedenti all'opera revisionista di Moore). Dal n. 2 ogni albo viene distribuito in due versioni in cui cambia la copertina (denominate \"cover A\" e \"cover B\")."}
{"id": "904223", "revid": "84184", "url": "https://it.wikipedia.org/wiki?curid=904223", "title": "Monte Olimpino", "text": "Monte Olimpino (\"Mundrumpin\" o, italianizzato, \"Mont Olimpin\" in dialetto comasco) \u00e8 un quartiere di circa 5.450 abitanti del comune di Como, capoluogo dell'omonima provincia.\nSituato a nord ovest rispetto al centro della citt\u00e0, \u00e8 sulla direttrice che porta in Svizzera, su una collina che domina Como. Confina con Como Centro, con i quartieri di Ponte Chiasso, Sagnino e Tavernola, e con i comuni di San Fermo della Battaglia e Cavallasca.\nTutto il centro abitato sorge lungo la via Bellinzona, strada che porta in Svizzera alla dogana di Chiasso. La strada corre lungo il valico tra le due alture del Sasso di Cavallasca (inserita nel parco regionale della Spina Verde) e di Cardina.\nLa collina di Cardina, situata sulla destra percorrendo la strada che porta in Svizzera, \u00e8 conosciuta anche come \"La collina del cinema\" grazie alle pellicole realizzate in loco da Bruno Munari e Marcello Piccardo che per molti anni hanno abitato in questa zona.\nStoria.\nNel 1180 il territorio dell'attuale Monte Olimpino faceva parte del territorio amministrato dal borgo comasco di Vico. Nello stesso anno, Monte Olimpino risultava gi\u00e0 ospitare un convento di monache benedettine, dedicato a San Michele e la cui esistenza \u00e8 attestata fino ad almeno la fine del XVI secolo.\nNegli annessi agli Statuti di Como del 1335, \u201c\"Lompino\"\u201d \u00e8 citato sia come \"vicinantia\" sia come \"comune\", che all'interno della Pieve di Zezio, compartecipa alla manutenzione del tratto di via Regina dalla \"porta Patarinarum fratris Guillelmi de Vico\" fino al \"\"Conigium sive Razolum quod est ad Grumellum\u201d\".\nMonte Olimpino fu comune dal 1818 fino a che venne inglobato nel comune di Como, con Regio Decreto del 7 dicembre 1884, a firma di Umberto I. Con lo stesso provvedimento veniva annesso al comune di Como anche il Comune di Camerlata.\nDopo l'unione con il comune di Como fu di rilevanza la sua posizione vicina alla frontiera da cui passavano frontalieri e contrabbandieri.\nLe scuole medie ed elementari del quartiere sono intitolate a Giuseppe Massina, un giovane di Monte Olimpino morto in Etiopia durante il periodo fascista; \u00e8 ricordato anche nella \"Piazza Medaglie d'Oro\" di Como.\nStoria del territorio.\nIn passato, le attivit\u00e0 principali della zona erano l'agricoltura e la bachicoltura. Dal 1800 si svilupparono anche altri tipi di attivit\u00e0 artigianali, soprattutto legate alla lavorazione di prodotti provenienti dalla Svizzera. Sullo sviluppo anagrafico e commerciale ebbe grande influenza la realizzazione del tronco ferroviario Como-Chiasso e della relativa stazione internazionale. Grazie alla presenza di una cava di calcare marnoso adatto per la produzione di cemento di tipo Portland nella montagna alle spalle della chiesa, a fianco della linea ferroviaria Chiasso-Milano venne edificato nel 1899 uno dei primi cementifici italiani (\"Societ\u00e0-Fabbrica di Cemento Portland Montandon &amp; C.\") che arriv\u00f2 ad impiegare, nel dopoguerra, fino a 300 addetti; quando il filone si esaur\u00ec, nel 1932, la cementeria venne trasferita a Merone dove dal 1928 era gi\u00e0 entrato in funzione un nuovo stabilimento. Nel 1941 la cementeria prender\u00e0 il nome di \"Cementeria di Merone\".\nMonumenti e luoghi d'interesse.\nArchitetture civili.\nIl Dosso Pisani \u00e8 una villa costruita tra il 1897 e il 1910 sul colle di Cardina per volere dello scrittore scapigliato Alberto Carlo Pisani Dossi. La villa fu ideata dall'architetto Luigi Conconi.\nIl Castel Carnasino \u00e8 un edificio settecentesco con caratteristica torretta, situato alle pendici della collina di Cardina, in prossimit\u00e0 della via Bellinzona. Sino al XVI secolo fu una delle pi\u00f9 importanti fortificazioni a nord della citt\u00e0 di Como ed era utilizzato per il controllo della strada che univa Como al Mendrisiotto (l'attuale via Valeria). Attualmente \u00e8 di propriet\u00e0 della famiglia Torriani.\nArchitetture religiose.\nLa Chiesa di San Zenone, riedificata nel 1857 sulla base di una precedente chiesa che nel 1654 era stata elevata alla dignit\u00e0 parrocchiale, \u00e8 l'ultima opera dell'architetto neoclassico Giacomo Moraglia. L'edificio appare oggi sostanzialmente intatto nell'assetto e nelle pareti verticali, ma ha subito nel corso dei tempi rimaneggiamenti nei pavimenti dove, alle originarie piastrelle in cemento sono state sostituite le attuali, in marmo.\nA Bignanico si trovano la Chiesa di San Pietro in Vincoli, risalente al XII-XIII secolo, nelle cui mura perimetrali \u00e8 possibile riscontrare alcuni elementi romanici e l'Oratorio di S. Maria del Prestino, eretto all'inizio del XVIII secolo.\nUna piccola chiesa si trova anche all'interno del complesso del Castel Carnasino. Si tratta di un piccolo oratorio del XVII secolo, sormontato da un campanile a vela dotato di una singolare sezione a \"L\".\nAltri oratori storicamente presenti sul territorio sono:\nA Cardano inferiore, era segnalata anche una Chiesetta dedicata a San Gaetano.\nSociet\u00e0.\nEvoluzione demografica.\nDemografia post-unitaria.\nAbitanti censiti all'interno del comune di Como:\nGeografia antropica.\nZone e localit\u00e0.\nIl quartiere di Monte Olimpino comprende le seguenti localit\u00e0:\nInfrastrutture e trasporti.\nIl quartiere di Monte Olimpino \u00e8 servito da tre linee di autobus appartenenti alla rete dei \"trasporti pubblici urbani\" gestita da \"ASF Autolinee\" (ex SPT Linea)."}
{"id": "904224", "revid": "2099333", "url": "https://it.wikipedia.org/wiki?curid=904224", "title": "Via Priula", "text": "La via Priula \u00e8 una strada del XVI secolo che collegava la citt\u00e0 di Bergamo a quella di Morbegno (SO).\nDi notevole importanza strategica e commerciale, la via Priula venne costruita tra il 1592 ed il 1593 per ordine del podest\u00e0 di Bergamo Alvise Priuli.\nSituazione politica.\nIn quel periodo la repubblica di Venezia, gi\u00e0 sovrana sull'intera provincia di Bergamo dal 1428, avvertiva la necessit\u00e0 di aprire nuove vie commerciali con i territori del nord, tra cui il cantone dei Grigioni, suo alleato.\nLa comunicazione tra queste due zone infatti era difficile dato che per trasportare le merci bisognava aggirare la catena montuosa delle Orobie, passando da Lecco per il lago di Como, nel territorio del Ducato di Milano dominato dagli spagnoli.\nQuesto comportava il pagamento di ingenti dazi, a volte pari alla met\u00e0 dell'intero carico, o addirittura il sequestro dei beni trasportati. Da qui la necessit\u00e0 di creare una nuova via di comunicazione volta a mantenere i trasporti all'interno dei territori di San Marco.\nTracciato.\nVennero fatti molteplici studi volti ad individuare il tracciato ideale per tale opera che doveva superare la catena montuosa delle Orobie: la scelta cadde sulla val Brembana che, a differenza della val Seriana, presentava valichi montani pi\u00f9 accessibili, vicini alla quota di 2000 m s.l.m.\nE fu proprio ai 1991 metri di altitudine di un valico, ribattezzato passo di San Marco, posto tra i comuni di Mezzoldo ed Albaredo per San Marco, che la strada trov\u00f2 la sua definitiva collocazione.\nLa strada partiva da Porta San Lorenzo (detta in seguito Porta Garibaldi) a Bergamo e risaliva la val Brembana superando le gole della zona di Sedrina, i paesi di Zogno, San Pellegrino e San Giovanni Bianco.\nA Piazza la strada passava sotto a porticati ed antichi lavatoi, per poi raggiungere Olmo, quindi Mezzoldo (altitudine 835 metri) e poi salire, rapidamente superando un dislivello di oltre 1.000 metri fino al suddetto passo. La discesa verso la Valtellina toccava il paese di Albaredo, per arrivare rapidamente a Morbegno.\nLa costruzione.\nLa strada venne edificata ex novo, senza cio\u00e8 utilizzare vecchi sentieri preesistenti, con partenza dalla citt\u00e0 di Bergamo ed arrivo a Morbegno, da cui era possibile raggiungere i Grigioni tramite la Valmalenco, oppure tramite la cosiddetta \"Strada dei cavalli\" in Valchiavenna.\nI costi, inizialmente previsti nell'ordine di 2000 ducati, aumentarono fino a quadruplicare, raggiungendo la cifra finale di 8200 ducati. Per recuperare i soldi impiegati per l'opera, la Serenissima decise di applicare una gabella aggiuntiva alle zone interessate dall'opera che, oltre alla manutenzione, si dovettero quindi sobbarcare ingenti oneri, aumentando notevolmente il malcontento.\nIl progetto prevedeva inoltre la costruzione di una casa per ospitare i viandanti, in prossimit\u00e0 del passo di San Marco. Questo edificio \u00e8 tuttora utilizzato come rifugio con il nome di Rifugio C\u00e0 San Marco situato a 1830 di altitudine, nell'odierna provincia di Bergamo.\nLe chiavi della Botta.\nUn'opera fondamentale per la realizzazione della strada furono indubbiamente le \"chiavi della Botta\".\nQueste si erano rese necessarie per superare uno strapiombo di roccia a picco sul fiume Brembo tra i paesi di Villa d'Alm\u00e8 e Sedrina, in localit\u00e0 \"Botta\".\nQuesta barriera naturale aveva impedito il passaggio a chiunque nei secoli precedenti, tanto che per collegare i due paesi si doveva percorrere un angusto sentiero sui monti sovrastanti. Le carovane invece evitavano questi paesi percorrendo la via Mercatorum, pi\u00f9 lunga ma molto pi\u00f9 comoda, che da Nembro (in valle Seriana) portava a San Giovanni Bianco.\nFu quest'opera assai ardita a togliere dall'isolamento commerciale (e non solo) i paesi limitrofi.\nSecondo studiosi bergamaschi, tra cui Bortolo Belotti, le chiavi erano costituite da una serie di archi appoggiati alla parete di roccia e fissati ad essa tramite delle catene, su cui passava la strada.\nUn tratto lungo soltanto 200 metri, tanto indispensabile quanto pericoloso, poich\u00e9 soltanto un piccolissimo muretto, alto pochi centimetri, proteggeva commercianti, viandanti, animali e carichi al seguito, dal precipizio.\nLa costruzione dell'opera comport\u00f2 infatti ingenti perdite tra gli operai, a causa dei cedimenti di piccole parti di parete e fatali distrazioni che si trasformavano in tragedia.\nSi tratta per\u00f2 di supposizioni date da citazioni e descrizioni, poich\u00e9 quest'opera \u00e8 andata perduta con il passare degli anni, a causa della mancata manutenzione della strada dopo la crisi della repubblica di Venezia.\nPiccole frane e cedimenti resero infatti inagibile quest'opera che venne abbandonata, a favore di un'altra pi\u00f9 moderna ed accessibile.\nLa via Priula oggi.\nLa via Priula svolse egregiamente il suo compito di direttrice dei commerci tra le due zone fino al XVIII secolo quando, a causa dei cambiamenti politici verificatisi nella regione, in primis con il disfacimento della Repubblica di Venezia con il Trattato di Campoformio, venne sempre meno utilizzata, fino a cadere in uno stato di inutilizzo che l'ha portata fino ai giorni nostri in condizioni di assoluto degrado.\nSoltanto recentemente, le varie amministrazioni locali si sono interessate al recupero di questa antica via che li attraversava, cercando di promuovere itinerari che la rivalorizzassero al meglio.\nTra questi si segnalano due lunghi tratti: il primo in val Brembana, dove da Mezzoldo si pu\u00f2 salire fino alla C\u00e0 San Marco, in un itinerario con notevole dislivello ma molto gratificante; il secondo che porta da Albaredo per San Marco, in provincia di Sondrio, nella valle del Bitto.\nCitazioni.\nL'epigrafe lascia intendere che si tratti della via Priula (\"per volere di Alvise Priuli\",cit.); in realt\u00e0 si tratta della vecchia via Mercatorum. La via Priula infatti segu\u00ec un diverso e tracciato, tagliando completamente fuori dai traffici il comune di Averara, a favore di un tracciato diretto passante da Olmo al Brembo fino a Mezzoldo e poi verso il Passo San Marco."}
{"id": "904226", "revid": "1356188", "url": "https://it.wikipedia.org/wiki?curid=904226", "title": "Franz Reichleitner", "text": "Fu ufficiale della Kriminalpolizei, membro del NSDAP (tessera n. 6.369.213) e Hauptsturmf\u00fchrer (capitano) delle SS (n. 357.065), partecip\u00f2 al Programma T4 (Programma nazista di eutanasia) e fu comandante del campo di sterminio di Sobib\u00f3r.\nBiografia.\nReichleitner, austriaco, lavor\u00f2 nella \"Kriminalpolizei\" austriaca con il grado di \"Kriminalsekret\u00e4r\" (\"ispettore di polizia\") e, dopo che l'Austria fu annessa al Reich con l'Anschluss del marzo del 1938, egli si ritrov\u00f2 nei ranghi della Gestapo a Linz dove ebbe modo di conoscere Franz Stangl, anch'egli austriaco, futuro comandante del campo di sterminio di Sobibor e Treblinka.\nNella primavera del 1940 Reichleitner fu distaccato presso il Centro T4 di Hartheim ad Alkoven, vicino a Linz, uno dei sei \"centri di morte\" del Programma T4 di eugenetica nazista che si prefiggeva di eliminare i portatori di handicap mentali e fisici. Nel novembre 1940 anche Stangl, il vecchio collega della \"Kriminalpolizei\", lo raggiunse ad Hartheim e i due si trovarono a dividere la stessa stanza.\nQuando Christian Wirth fu nominato ispettore di tutti i sei centri di \u00abeutanasia\u00bb, Stangl divenne capo ufficio del Centro T4 di Hartheim e Reichleiter divenne il suo vice. In tale ruolo ricadeva la responsabilit\u00e0 di dirigere lo speciale \"ufficio di stato civile\" che provvedeva alla compilazione del registro mortuario e al rilascio dei certificati di morte e la gestione della corrispondenza con gli altri uffici del Programma T4.\nReichleitner spos\u00f2 Anna Baumgartner di Steyr, un'amica della moglie di Stangl.\nNel maggio 1942 Stangl divent\u00f2 il comandante di Sobibor, uno dei quattro campi di sterminio dell'Operazione Reinhard, e quando, a settembre, fu trasferito a Treblinka, Reichleiter gli succedette come nuovo comandante.\nFece costruire la cosiddetta \"strada del cielo\", il percorso che portava alle camere a gas, lungo il quale gli ebrei subivano ogni forma di tortura. Fu responsabile della morte di oltre 100.000 ebrei e quando Himmler visit\u00f2 il campo il 12 febbraio 1943, lo promosse \"SS-Hauptsturmf\u00fchrer\" (capitano). Governava il campo dalla scrivania, avventurandosi raramente all'interno del campo, e in pochissime occasioni fu presente all'arrivo dei prigionieri che lo soprannominarono \"Trottel\" (\u00abidiota\u00bb, dall'insulto che egli stesso era solito utilizzare quando si rivolgeva a un ebreo) e \"Rosh\" (ladro in lingua ebraica).\nUn prigioniero, scrisse:\nUna volta, quando, fortuitamente ed eccezionalmente, Reichleitner era presente all'arrivo del convoglio, accadde che un vecchio ebreo appena sceso da un vagone schiafeggiasse un sottufficiale delle SS, Karl Frenzel. Reichleitner trattenne il Frenzel dal reagire, prese in disparte il vecchio e lo uccise con un colpo di pistola di fronte ai suoi congiunti e alla moltitudine degli ebrei del trasporto.\nDopo la rivolta del 14 ottobre 1943 (mentre era in licenza) Himmler decise di chiudere il campo di Sobibor, e pi\u00f9 in generale di terminare l'Operazione Reinhard, e cancellare tutte le tracce della sua esistenza mediante la Sonderaktion 1005.\nReichleitner, come la maggior parte del personale che aveva partecipato all'Operazione Reinhard, venne destinato all'Italia del nord ed impiegato nella lotta antipartigiana al seguito del capo dell'Operazione Reinhard, Odilo Globo\u010dnik, nominato il 13 settembre 1943 H\u00f6here SS- und Polizeif\u00fchrer (\"Comandante superiore delle SS e della Polizia\") per la zona operativa del Litorale adriatico dove, insieme a Stangl, si \"distinse\" nella lotta contro i partigiani e gli ebrei che vivevano in Italia.\nIl 3 gennaio 1944 Reichleitner fu catturato dai partigiani a Fiume e ucciso. Fu sepolto al \"blocco 15\" nella \"tomba numero 1192\" del cimitero tedesco di Costermano (Verona) con Christian Wirth e Gottfried Schwarz, che erano stati entrambi comandanti del Campo di sterminio di Be\u0142\u017cec."}
{"id": "904228", "revid": "599013", "url": "https://it.wikipedia.org/wiki?curid=904228", "title": "Trond Olsen", "text": "Caratteristiche tecniche.\nOlsen \u00e8 un'ala sinistra che fa della velocit\u00e0 uno dei suoi punti di forza.\nCarriera.\nClub.\nOlsen cominci\u00f2 la carriera professionistica con la maglia del Bod\u00f8/Glimt. Esord\u00ec nell'Eliteserien in data 9 settembre 2001, quando subentr\u00f2 a Christian Berg nel pareggio casalingo per 2-2 contro lo Stab\u00e6k. Il 28 settembre segn\u00f2 la prima rete nella massima divisione norvegese, nel successo per 5-1 sul Brann. Nell'annata successiva, il suo spazio aument\u00f2 considerevolmente: gioc\u00f2 infatti 20 incontri in campionato, mettendo a referto un'altra marcatura. Nel campionato 2003 contribu\u00ec al secondo posto finale della sua squadra, che consent\u00ec al Bod\u00f8/Glimt di qualificarsi per la Coppa UEFA. Il 12 ottobre 2004 pot\u00e9 allora debuttare nelle competizioni europee per club, quando fu schierato titolare nel successo per 2-1 sul Levadia Tallinn. Nella stessa stagione, il Bod\u00f8/Glimt si classific\u00f2 al terzultimo posto in graduatoria e dovette cos\u00ec affrontare gli incontri di qualificazione all'Eliteserien successiva: Olsen gioc\u00f2 entrambi gli incontri con il Kongsvinger (andando anche a segno nella sfida di ritorno), al termine dei quali la sua squadra s'impose con un complessivo 4-1. Nel campionato 2005, il Bod\u00f8/Glimt arriv\u00f2 all'ultimo posto e retrocesse in 1. divisjon.\nOlsen rimase per\u00f2 - almeno inizialmente - nell'Eliteserien, poich\u00e9 fu ceduto in prestito al Lillestr\u00f8m. Disput\u00f2 il primo match con questa casacca in data 18 aprile 2006: subentr\u00f2 infatti a Bj\u00f8rn Helge Riise nel pareggio per 1-1 in casa del Brann. Il suo spazio fu per\u00f2 limitato, giocando complessivamente 5 partite e segnando una sola rete, nel successo per 0-3 sullo H\u00f8land, nel primo turno della Coppa di Norvegia 2006. A met\u00e0 stagione torn\u00f2 cos\u00ec al Bod\u00f8/Glimt. Nel campionato successivo, contribu\u00ec alla promozione della squadra, attraverso gli incontri di qualificazione all'Eliteserien: il Bod\u00f8/Glimt super\u00f2 infatti l'Odd Grenland nel doppio confronto, anche grazie alle due reti di Olsen nella sfida di ritorno. Nel 2008 aiut\u00f2 la formazione a raggiungere la salvezza con 10 gol in 27 incontri.\nIl 29 gennaio 2009 fu ufficializzato il suo passaggio al Rosenborg, in cambio di 8.500.000 corone. Firm\u00f2 un contratto dalla durata quadriennale e scelse la maglia numero 7. Esord\u00ec con questa maglia in data 15 marzo, trovando anche la via del gol nel successo per 3-0 sul V\u00e5lerenga. Contribu\u00ec alla vittoria finale nel campionato 2009, con 8 reti in 24 partite. Nella prima stagione, ricopr\u00ec il ruolo d'esterno offensivo nel 4-2-3-1 della squadra. Nella primavera del 2010, per\u00f2, l'allenatore Erik Hamr\u00e9n scelse di cambiare schema ed opt\u00f2 per un 4-4-2 che releg\u00f2 Olsen in panchina. Il suo spazio in squadra and\u00f2 allora assottigliandosi e neanche l'avvicendamento in panchina con il nuovo tecnico Jan J\u00f6nsson cambi\u00f2 le cose.\nL'8 agosto 2011 fu reso noto il raggiungimento dell'accordo economico tra Rosenborg e Viking per il trasferimento di Olsen. L'ala si leg\u00f2 al nuovo club con un contratto valido per i successivi tre anni e mezzo. Il 19 agosto fu allora schierato titolare nella sconfitta per 4-2 in casa dell'Odd Grenland. Il 10 settembre segn\u00f2 la prima rete, nel pareggio per 2-2 in casa dello Str\u00f8msgodset.\nIl 22 gennaio 2014, torn\u00f2 ufficialmente al Bod\u00f8/Glimt, firmando un contratto triennale.\nIl 15 agosto 2018 si \u00e8 trasferito al Sogndal, a cui si \u00e8 legato per un anno e mezzo. Il 1\u00ba febbraio 2019 ha anticipatamente risolto il contratto che lo legava al club.\nNazionale.\nOlsen conta 11 presenze e 3 reti con la . Debutt\u00f2 il 14 gennaio 2003, schierato titolare nel pareggio per 1-1 contro il . Il 17 agosto 2004 arrivarono le prime reti, con una doppietta inflitta al (gli scandinavi persero 2-3). Il 19 novembre 2008 esord\u00ec invece nella Nazionale maggiore, quando fu titolare nella sconfitta per 1-0 contro l'.\nHa anche giocato con la selezione dei Sami nella VIVA World Cup (una manifestazione internazionale per le federazioni non affiliate alla FIFA) del 2006, durante la quale realizz\u00f2 5 gol e vinse il titolo di \"Campione del Mondo\".\nStatistiche.\nPresenze e reti nei club.\n\"Statistiche aggiornate al 6 febbraio 2019.\""}
{"id": "904233", "revid": "367445", "url": "https://it.wikipedia.org/wiki?curid=904233", "title": "Ottiero Ottieri", "text": "Biografia.\nNato a Roma da genitori toscani, studia presso il Collegio Massimo dei Gesuiti. Dotato di una sensibilit\u00e0 straordinaria, inizia a scrivere molto presto, descrivendo le Dolomiti, all'et\u00e0 di quattordici anni, dalla terrazza di un alberghetto a Villabassa in Trentino. Per un certo periodo si dedica allo studio della letteratura greca; traduce e pubblica presso l'editore Capriotti l'Agamennone di Eschilo, preceduto da un saggio introduttivo.\nNel 1945, a soli 21 anni, si laurea in Lettere alla Sapienza di Roma con una tesi sulle operette amatorie di Leon Battista Alberti; segue poi un corso di perfezionamento in letteratura inglese, proseguendo in varie traduzioni tra le quali un dramma elisabettiano di Cyril Tourneur, pubblicato nel volume \"Teatro elisabettiano\" di Sansoni; sul medesimo autore del dramma apparve un suo saggio su \"Inventario\", nell'estate del 1950, dal titolo \"I personaggi negativi di Tourneur\".\nOttieri inizia anche a collaborare a quotidiani e riviste tra le quali la \"Fiera letteraria\" e nel 1947 si aggiudica il Premio Mercurio per un racconto, \"L'isola\", pubblicato sulla rivista omonima diretta da Alba de C\u00e9spedes. Insoddisfatto delle sporadiche collaborazioni a riviste e giornali, deluso dall'ambiente letterario romano, secondo lui chiuso ed elitario, agli inizi di febbraio del 1948 decide di partire per Milano, la citt\u00e0 del lavoro, dell'impegno sociale e morale, dove spera di trovare ulteriori stimoli.\nNel libro \"La linea Gotica\" (1963), ricordandosi delle sensazioni provate al suo arrivo a Milano, scrive:\nOttieri, arrivato a Milano, incomincia a lavorare come assistente di Guido Lopez, capo dell'ufficio stampa della Arnoldo Mondadori Editore. Per la sua propensione innata verso lo studio in generale, segue con grande entusiasmo studi sociali e psicologici, conosce Cesare Musatti, frequenta assiduamente la sede del PSI milanese e inizia a collaborare al quotidiano Avanti!. Nel 1950, a Lerici, sposa Silvana Mauri, nipote di Valentino Bompiani, conosciuta a Roma in casa di Brianna Carafa il 2 giugno 1946; l'anno dopo inizia a dirigere la rivista mensile di divulgazione scientifica \"La Scienza Illustrata\".\nDalla loro unione nascono nel 1953 Maria Pace Ottieri e nel 1960 Alberto Ottieri, attuale presidente di Ibs, di Messaggerie libri e di MyMovies.\nCon questo lavoro conosce un mondo diverso, quello della tecnica correlata all'industria del primo dopoguerra, dei difficili rapporti umani fra l'operaio e la macchina inerenti al lavoro alienante della fabbrica. Ottieri ritiene psicoanalisi e politica strumenti congeniali al suo nuovo sentire, e inizia a considerare la psicologia moderna, la psicologia del profondo,\u201d \"...uno strumento per uscire dalla\u2026 incoscienza\"\u201d.\nIl manoscritto del suo primo libro \"Memorie dell'incoscienza\", iniziato a scrivere nel 1947 (con alcune correzioni del 1952) e proposto dallo stesso Elio Vittorini, viene pubblicato nel 1954. Si tratta di un libro sui suoi trascorsi giovanili, che mette in evidenza un certo fascismo interpretato psicologicamente, come incoscienza, e come aspetto di un infantilismo politico che in Italia \u00e8 stato ed \u00e8 ancora molto diffuso. Racconta la vita in un paese toscano nel 1943, prima e dopo l'armistizio, e delinea in modo molto efficace rapporti sentimentali subiti secondo meccanismi crudeli ma inconsapevoli, e soprattutto di un fascismo intriso d'ignoranza e fuori da qualsiasi realt\u00e0 oggettiva.\nNel 1953, da poco assunto all'Olivetti con l'incarico di selezionatore del personale, si ammala di una meningite improvvisa e per quattro mesi resta ricoverato nella clinica fiorentina del dottor Cocchi, l'unico, a quell'epoca, in grado di curare questo tipo di malattia. Una volta guarito, Adriano Olivetti (il quale aveva, e ha sempre tenuto in debita considerazione i suoi dirigenti provenienti dal mondo intellettuale: da Geno Pampaloni a Paolo Volponi, da Giovanni Giudici a Franco Fortini), dopo avere pagato ugualmente lo stipendio ad Ottieri, gli propone di riprendere il lavoro di selezionatore in un clima migliore di quello di Ivrea o di Milano, nella sede della nuova fabbrica di Pozzuoli.\nOttieri si trasferisce allora con tutta la famiglia a Pozzuoli e in questo contesto sociale diverso, nel 1957, scrive il secondo libro, \"Tempi Stretti\", in cui descrive il mondo della fabbrica dal suo interno in un momento di trasformazioni e di difficili lotte. Il libro \u00e8 pubblicato nella collana \"Gettoni\" di Einaudi, diretta da Vittorini e Calvino, presso la quale furono pubblicati numerosi titoli appartenenti al filone della \"letteratura industriale\". I due per\u00f2 non apprezzarono il romanzo e non spesero ottime parole per quest'opera: per Vittorini dal romanzo si evinceva una mentre per Calvino, all'opposto, il romanzo era davvero un ottimo documento della realt\u00e0 industriale, ma mancava proprio di bellezza lirica, e soprattutto era un'ottima panoramica della vita dentro la fabbrica, \nNel 1959, ispirato proprio dall'esperienza come selezionatore del personale della Olivetti a Pozzuoli, esce \"Donnarumma all'assalto\", il suo libro pi\u00f9 celebre, pubblicato da Bompiani. Il vero \"imprimatur\" per la pubblicazione di questo romanzo (malgrado la delicatezza dell'argomento riferito a una vicenda reale e imbarazzante, interna alla nuova azienda sorta a Pozzuoli, nella quale Ottieri era un funzionario) venne proprio dal patron Adriano Olivetti, \u00abpi\u00f9 intelligente di alcuni suoi collaboratori\u00bb, come acutamente annot\u00f2 Geno Pampaloni. Lo strappo di Ottieri, che si rivolse di persona a quest'editore, fu causato da un'eccessiva svalutazione di Calvino nei confronti di Ottieri. Calvino non mostr\u00f2 grande interesse per questo lavoro, e in una lettera - postuma alla pubblicazione da parte di Bompiani - rivolta all'amico Vittorini, sinceramente affermer\u00e0: Il titolo, Donnarumma all'assalto, s'ispira a una vicenda interna al romanzo: un disoccupato senza qualifiche disposto a tutto pur di avere un posto nella luminosa fabbrica aperta al Sud dall'Olivetti. Ottieri coglie tra i primi la drammaticit\u00e0 del contrasto tra il progresso tecnico e materiale e l'arretratezza culturale del meridione d'Italia. Invero per\u00f2 la discussione interna \u00e8 molto pi\u00f9 che una semplice critica della dicotomia Nord-Sud, anzi Ottieri valuta gli operai del Sud uguali nell'operosit\u00e0 a quelli del Nord, ma nella sua trama convivono - accanto a racconti biografici - anche molti spunti saggistici di natura sociologica ed esistenziale, in linea con una matrice kafkiana:\nNel saggio L'esperienza meridionalistica di Ottieri, Giuseppe Iadanza osserva tra l'altro che l'intensit\u00e0 quasi drammatica di queste giornate tese del selezionatore anima anche la prosa solitamente pacata di Ottieri e l'arricchisce di partecipazione umana, tanto che la conclusione del \"Donnarumma\" diventa \u00abdecisamente commossa e scopertamente nostalgica\u00bb.\nIl successo come scrittore lo induce, temendo di non aver abbastanza tempo per scrivere, a rifiutare l'offerta di Adriano Olivetti di restare a Pozzuoli come direttore del personale della fabbrica. Tornato a Milano, si accorda per un nuovo contratto di consulente a met\u00e0 tempo. Collabora a \" Il Mondo\" con articoli d'attualit\u00e0 e racconti, per proseguire dalla met\u00e0 degli anni Sessanta fino ai Settanta con il quotidiano \"il Giorno\".\nGiudicando interessante e molto significativo un diario scritto da Ottieri durante l'impegno nel mondo dell'industria, Italo Calvino gli suggerisce di pubblicarne alcuni pezzi sulla rivista Il Menab\u00f2. I pezzi uscirono con il titolo di \"Taccuino Industriale\", consacrando Ottieri come pioniere della cosiddetta \"letteratura industriale\". Nel 1963 l'intero diario \u00e8 pubblicato da Bompiani con il titolo \"La linea gotica\", vincendo nello stesso anno il Premio Bagutta. Nel 1972, con \"Il campo di concentrazione\", riceve il Premio Selezione Campiello.\nLo scrittore, sempre alla ricerca di nuovi stimoli, esaurita la sua stagione industriale, cerca ancora fuori dal mondo letterario, il quale non lo ha mai ispirato. Chiamato a Roma da Tonino Guerra per la sceneggiatura del film \"L'eclisse\" di Michelangelo Antonioni, per raccontare la nevrosi che corrode esistenze e rapporti umani, scopre il cinema, se n'entusiasma e subito \u00e8 preso dalla smania di mettersi in proprio e misurarsi con questo nuovo modo di raccontare una storia.\nLa storia realistica del libro \"L'impagliatore di sedie\" (1964) \u00e8 raccontata come una sceneggiatura fatta d'azione, gesti, linguaggio parlato, ma dietro la tentazione di sperimentare una nuova tecnica narrativa si nasconde altro; Ottieri lo spiega nella prefazione: \nNel 1996, ormai pi\u00f9 che settantenne, Ottiero Ottieri termina la sua vasta produzione letteraria con \"Il poema osceno\" (1996), un oceanico poema di centinaia di pagine sul tema della sessualit\u00e0, costante della poetica di Ottieri che nelle opere precedenti era soprattutto letta in una chiave di disagio psicanalitico (\"Il campo di concentrazione\"), e che infine diventa appunto invece un senile ma vivace e provocatorio torrenziale omaggio in versi ai rapporti carnali. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia. \nBibliografia.\nPer una rassegna degli scritti critici sulle opere di Ottieri, limitata peraltro al periodo 1954-1972, si veda Giacinto Spagnoletti, \"Ottiero Ottieri\", in \"Letteratura italiana - I Contemporanei\", volume sesto, Milano, Marzorati, 1974, pp. 1603-1624, \"Bibliografia\", pp. 1623-1624. Per il periodo successivo (1973-2014) si elenca qui di seguito una serie di scritti critici in volume:"}
{"id": "904238", "revid": "123705557", "url": "https://it.wikipedia.org/wiki?curid=904238", "title": "Pretty Maids", "text": "I Pretty Maids sono un gruppo heavy metal nato a Horsens, Danimarca, per mano di Ronnie Atkins e Ken Hammer nel 1981.\nStoria.\nGli inizi.\nI Pretty Maids si formarono nel 1981 dal chitarrista Ken Hammer (pseudonimo di Kenneth Hansen), originariamente come cover band di gruppi come Rainbow e Thin Lizzy, ma presto iniziarono a comporre anche materiale proprio. La prima incarnazione della band vedeva Hammer, il bassista John Darrow (pseudonimo di Johnny M\u00f8ller) ed il batterista Phil Moorheed (Henrik Andersen). L'anno seguente venne aggiornata la formazione con il frontman Ronnie Atkins (Paul Christensen), il secondo chitarrista Pete Collins (Jan Piete) ed il tastierista Alan \"Stevie\" Owen (Allan Nielsen).\nLa prima demo del gruppo, registrata nel tardo 1982, includeva i brani \"Shelley The Maid\" e \"City Lights\". Pochi mesi dopo segu\u00ec la pubblicazione di un'altra demo, contenente le tracce \"Children Of Tomorrow\", \"Fantasy\" e \"Warchild\". Altre demo vedevano \"Heavy Metal\", \"Rave On\", \"Cold Killer\" e \"Bad Boys\". Tutte queste demo vennero incise agli studios della Bullet Records situati a Stoke on Trent, Gran Bretagna, durante l'ottobre 1983, P.A.R. Records negli Stati Uniti e i Fingerprint in Danimarca.\nPoco dopo la pubblicazione del mini-album \"Pretty Maids\", il gruppo si assicur\u00f2 una serie di date nel 1983, di supporto ad un'altra band sotto contratto con la Bullett, la NWOBHM band Le Griffe, nei club britannici. Altre demo includevano brani come \"No More\", \"Nightranger\", \"Queen Of The Night\" e \"Cold Killer\". Tutte queste tracce, alcune con il titolo cambiato, appariranno in quello che sar\u00e0 il loro debutto.\nIl successo.\nGrazie al sostegno di Bernard Doe del giornale Metal Forces, il gruppo ottenne presto un contratto con la Epic Records in Danimarca. Prima delle registrazioni del nuovo disco, il chitarrista Pete Collins venne sostituito da Rick Hansen (Kim Hansen), mentre il bassista John Darrow verr\u00e0 rimpiazzato da Allan Delong (Allan Klitg\u00e5rd Jensen). Tuttavia, Hansen abbandon\u00f2 appena dopo le sessioni, cosicch\u00e9 verr\u00e0 nuovamente chiamato in causa Collins.\nI Pretty Maids aprirono per il concerto dei Black Sabbath in Danimarca nel 1983 per il supporto del debutto. Sar\u00e0 nel 1984 che i danesi passeranno infatti alla pubblicazione di \"Red, Hot and Heavy\", album sulle scie del heavy metal a tratti melodico, di matrice americana. Il gruppo parteciper\u00e0 ad altri svariati festival dedicati all'heavy metal in Belgio e Polonia al fianco degli Hanoi Rocks, prima di intraprendere un tour britannico di supporto ai Saxon nel 1985. Altre performance seguirono al \"Metal Hammer Fest\" a Loreley, Germania, assieme a grandi nomi con Nazareth, Venom, Heavy Pettin, Wishbone Ash, Savage Grace, Running Wild, Tyran Pace, Metallica e Warlock.\nNel luglio 1986 la band torn\u00f2 al lavoro per il secondo album ai noti Bearsville Studio di Albert Grossman a Woodstock (New York) con il produttore Eddie Kramer (Kiss, Anthrax, Fastway, Icon). Quattro delle tracce che verranno a comporre il disco vennero mixate da Kevin Elson a San Francisco mentre a Copenaghen, Flemming Rasmussen, noto per le sue collaborazioni con gruppi come Metallica, mix\u00f2 il resto dei brani.\nIl secondo album, \"Future World\", vedr\u00e0 la luce nell'aprile 1987. Il disco vedeva la partecipazione di un ospite d'eccezione ai backing vocals, l'ex cantante dei Rainbow e M.S.G. Graham Bonnet. Per le date di supporto al nuovo lavoro, suoneranno con i Deep Purple in un tour di tre settimane in Europa, oltre ad un'apparizione al \"Monsters of Rock\" festival in Germania, dove arruolarono il nuovo chitarrista tedesco \"Angel\" Gerhardt Schleifer. Nel tardo 1988 quest'ultimo abbandon\u00f2 la formazione per raggiungere i tedeschi Bonfire, e verr\u00e0 sostituito da Ricky Marx (Henrik Mark).\nNell'agosto 1989 le registrazioni del nuovo disco vennero mixate ai The Hit Factory ma, visti i risultati insoddisfacenti, verranno ri-mixate il mese seguente ai Werner Studio di Copenaghen.\nAnni '90.\nIl terzo album \"Jump the Gun\", verr\u00e0 pubblicato nell'aprile del 1990. Questo venne registrato ai PUK Studio in Danimarca sotto la produzione del bassista dei Deep Purple Roger Glover, che inoltre apparve come ospite assieme al batterista degli stessi Deep Purple Ian Paice. Questo venne contattato dopo che il loro batterista Phil Moorhead, venne coinvolto in un incidente automobilistico durante le sessioni. L'album venne reintitolato \"Lethal Heroes\" esclusivamente per il mercato statunitense. Curiosamente compariva nelle vesti di compositore per la traccia omonima del disco il chitarrista Dan Wexler, ex membro degli statunitensi Icon, che in futuro collaborer\u00e0 anche con Alice Cooper. Quel settembre i Pretty Maids suonarono in Giappone per la prima volta. Altre date li vedevano di supporto ad Alice Cooper.\nNell'ottobre 1990 verr\u00e0 pubblicato l'EP natalizio, \"In Santa's Claws\", che vedeva come ospite il cantante dei Deep Purple Ian Gillan nella traccia \"A Merry Jingle\". Questo brano era una reinterpretazione dei The Greedies, un progetto di breve vita nato nel 1979 dall'unione di ex membri dei Sex Pistols e dei Thin Lizzy. Dominic Gale venne introdotto per le registrazioni delle due tracce in studio che andranno a comporre il disco, mentre la parte rimanente era composta da tre tracce live registrate al Rockilde festival del 1990. Agli inizi del 1991 i Pretty Maids persero il bassista Delong, il batterista Moorhead ed il chitarrista Ricky Marx, ritrovandosi costretti a riallestire una nuova formazione. I rimanenti Atkins e Hammer assoldarono il bassista Ken Jackson (Kenn Lund Jacobsen) ed il batterista Michael Fast (Michael Petersen), quest'ultimo, ex membro della heavy metal band danese Hero. Il gruppo celebr\u00f2 il decimo anno di attivit\u00e0 nel 1991 con la pubblicazione del quarto album \"Sin-Decade\", prodotto da Flemming Rasmussen (noto per i suoi lavori con i Metallica). Il gruppo suon\u00f2 nuovamente a tour in Europa e Giappone. Nel 1993 vedr\u00e0 la luce il nuovo disco \"Stripped\". Questo era il prodotto finale pubblicato per obblighi contrattuali con l'etichetta, e presentava sonorit\u00e0 notevolmente pi\u00f9 morbide, che non riscossero molto successo, soprattutto in Asia.\nNel 1994 il gruppo scioglier\u00e0 il contratto con la Sony Music firmando per la label tedesca Massacre Records. Il primo risultato di questa svolta fu il nuovo album \"Scream\", prodotto sempre da Flemming Rasmussen, che in Europa sar\u00e0 pubblicato nel gennaio 1995. Alcune copie limitate includevano la traccia inedita \"When It All Comes Down\". Quell'anno i Pretty Maids apparirono a diversi festival europei, incluso il Pinkpop di supporto ai Van Halen e il progetto Page/Plant. Alla fine dell'anno passer\u00e0 alle stampe il tanto atteso live album \"Screamin' Live\", registrato live al \"the Tivoli\" di Copenaghen, il 20 giugno 1995.\nNel febbraio 1997 emerse il settimo album \"Spooked\", prodotto da Tommy Hansen (Fate, TNT, Helloween), che includeva inoltre la reinterpretazione dei Kiss \"\"Hard Luck Woman\". La versione giapponese del disco vedeva l'aggiunta di tre tracce bonus, \"A Love And A Fiction\", la reinterpretazione dei The Osmonds \"Crazy Horses\" e \"Where The Blood Runs Deep\". Nel 1998 gli Hammerfall registrarono la reinterpretazione dei Pretty Maids \"Back to Back\"\" che inclusero nel loro secondo album \"Legacy of Kings\". Un altro solido album del gruppo, \"Anything Worth Doing, Is Worth Overdoing\", vedr\u00e0 la luce nel febbraio 1999. Nello stesso anno verr\u00e0 pubblicata la raccolta \"First Cuts... And Then Some\", composta da tutti gli EP della band racchiusi in un solo album. In aggiunta questo includeva anche la reinterpretazione degli Slade \"Far Far Away\", originariamente pensata per essere inclusa nel disco \"Stripped\".\nAnni '00.\nI tour europei nell'estate 2002 li vedevano supportati dai Royal Hunt. Nel 2003, oltre alle varie partecipazioni ai festival europei, venne stampato il secondo live album \"Alive At Least\". In dicembre venne diagnosticata a Ken Hammer una trombosi al cuore, ma dopo un completo ricovero, il gruppo dedic\u00f2 l'intero 2004 alle sessioni del nuovo disco. Venner poi arruolato il tastierista Jacob Troutner prima di finire le registrazioni.\nLa goth metal band danese Withering Surface reinterpret\u00f2 il loro brano \"Future World\" che inclusero nella versione giapponese del disco \"Force The Pace\" (2004). I Pretty Maids tornarono a far parlare di s\u00e9 nel 2006, quando venne confermata la pubblicazione del nuovo album \"Wake up to the Real World\", in Europa per l'etichetta italiana Frontiers Records e in Giappone per la JVC Victor Entertainment. A questo punto l'ex batterista dei Royal Hunt e Kingdom Come Allan Tschicaja sostitu\u00ec Michael Fast. La band apparve a giugno al 'Bang Your Head'festival in Germania con il nuovo tastierista Morten Sandager, proveniente dalla death metal band Mercenary.\nTempi recenti.\nNel maggio del 2010 esce l'album \"Pandemonium\", prodotto da Jacob Hansen e distribuito dalla Frontiers Records, considerato uno dei loro album migliori. Il primo singolo estratto \u00e8 \"Little Drops of Heaven\". L'uscita dell'album coincide con la cessazione di collaborazione di Kenn Jackson. Durante le prime esibizioni live, tra la fine del 2010 e gli inizi del 2011, viene sostituito da Hal Patino (\"King Diamond\"), ma la sua collaborazione \u00e8 piuttosto breve. Il 18 aprile viene, infatti, reso noto il nome del nuovo bassista, Rene Shades, che debutta il 22 aprile 2011, in occasione del concerto tenuto a Tivoli di Copenaghen per la celebrazione del 30\u00ba anniversario di carriera della band. Il 1\u00ba ottobre 2011 in Svizzera, Pratteln, i Pretty Maids registrano il loro primo DVD live durante il concerto in cui ripercorrono la loro trentennale carriera, attraverso l'esecuzione di brani del passato e del presente. \"It Comes Alive - (Maid in Switzerland)\" esce nel marzo del 2012 e contiene 2\u00a0cd ed un dvd Live di quel concerto.\nLe partecipazioni ai Festival continuano anche nel 2012. Oltre alle date Europee ci sono quelle oltreoceano. Dal 23 al 27 gennaio sono al \"70000 Tons of Metal\", su una nave da crociera alle Isole Cayman; il 15 settembre sbarcano al \"ProgPower USA\" ad Atlanta; tra ottobre e novembre si esibiscono ad Osaka, Tokyo (Giappone) e San Pietroburgo (Russia).\nNella seconda met\u00e0 del 2012, tra un concerto e l'altro, entrano in sala di registrazione per la realizzazione dell'album \"Motherland\", che uscir\u00e0 il 22 marzo 2013 in Europa, e che vede come produttore lo stesso Jacob Hansen e come casa discografica la Frontiers Records. L'approccio al disco viene descritto come in linea a quello degli album dell'era \"Future World\" e \"Red, Hot and Heavy\", ma con un sound aggiornato e pi\u00f9 fresco. Il primo singolo estratto, uscito il 22 gennaio 2013, \u00e8 \"Mother of All Lies\", seguito da \"Sad To See You Suffer\", in uscita il 5 marzo."}
{"id": "904239", "revid": "1632387", "url": "https://it.wikipedia.org/wiki?curid=904239", "title": "Tyr (album)", "text": "Tyr \u00e8 il quindicesimo album in studio del gruppo heavy metal britannico Black Sabbath, pubblicato il 20 agosto 1990.\nIl disco.\nL'album vede l'entrata in studio del bassista Neil Murray (il quale sostitu\u00ec Laurence Cottle poco prima dell'inizio del tour di \"Headless Cross\"), ex Whitesnake. Inizialmente pensato come un concept album riguardante la mitologia scandinava, in realt\u00e0 l'album presenta solamente tre canzoni (\"The Battle of Tyr\", \"Odin's Court\" e \"Valhalla\") riguardanti l'argomento.\nIl nome dell'album (riportato sulla copertina con caratteri runici) \u00e8 il nome del figlio di Odino, il dio supremo della mitologia norrena. L'album presenta delle sonorit\u00e0 simili al precedente \"Headless Cross\" ricevendo un ulteriore apporto di tastiere, diventate ormai un elemento fondamentale nelle sonorit\u00e0 dei Black Sabbath, totalmente differenti da quelle degli esordi. L'album ebbe dei buoni riscontri di vendita anche se inferiori al precedente.\nTracce.\nTutte le musiche scritte dai Black Sabbath, mentre i testi da Tony Martin.\nScaletta del tour dell'album.\nSuccessivamente alla pubblicazione dell'album fu organizzato un tour in Europa partito da Wolverhampton e conclusosi a Schwerin in Germania. Quella che segue \u00e8 la scaletta dei brani proposti nelle date, in aggiunta ai brani \"The Sign of the Southern Cross\" e \"Feels Good to Me\" che sono stati proposti solo in alcune occasioni."}
{"id": "904240", "revid": "479409", "url": "https://it.wikipedia.org/wiki?curid=904240", "title": "Trans Europe Express", "text": ""}
{"id": "904256", "revid": "23117", "url": "https://it.wikipedia.org/wiki?curid=904256", "title": "Taffarel", "text": ""}
{"id": "904373", "revid": "1305772", "url": "https://it.wikipedia.org/wiki?curid=904373", "title": "Triumph (disambigua)", "text": ""}
{"id": "904377", "revid": "647919", "url": "https://it.wikipedia.org/wiki?curid=904377", "title": "Pastore abruzzese", "text": ""}
{"id": "904382", "revid": "51236", "url": "https://it.wikipedia.org/wiki?curid=904382", "title": "Baseball e capelli", "text": ""}
{"id": "904385", "revid": "339392", "url": "https://it.wikipedia.org/wiki?curid=904385", "title": "Command prompt", "text": ""}
{"id": "904386", "revid": "767487", "url": "https://it.wikipedia.org/wiki?curid=904386", "title": "Stan Bush", "text": "Biografia.\nLa carriera di Stan Bush inizia nel 1983 quando esce il suo primo disco solista omonimo, bissato 4 anni dopo da Stan Bush &amp; Barrage: un album che \u00e8 il vero capolavoro della carriera del cantante statunitense.\nFra il 1986 e il 1989, Stan Bush si impegna nello scrivere canzoni per colonne sonore, ricordiamo:\nProlifica \u00e8 anche la sua produzione negli anni '90 e 2000 con dischi come \"Every beat of my heart\" (1992), \"Dial 818-888-8638\" (1993), fino ad arrivare all'uscita di \"In This Life\", un album che rappresenta un ritorno alle sonorit\u00e0 ariose e melodiche della sua produzione di met\u00e0 anni ottanta."}
{"id": "904387", "revid": "787565", "url": "https://it.wikipedia.org/wiki?curid=904387", "title": "Dick Scobee", "text": "Biografia.\nScobee \u00e8 nato nello stato del Washington, ha lasciato la moglie June Kent e due figli: Kathie e Richard. Nel 1965 ha conseguito il bachelor of science in ingegneria aerospaziale presso l'Universit\u00e0 dell'Arizona. Nel 1957 \u00e8 entrato nella USAF, durante la sua carriera militare ha volato per oltre 6.500 ore in 45 diversi tipi di aeroplano.\nNel gennaio del 1978 \u00e8 stato selezionato dalla NASA come candidato astronauta, nell'agosto del 1979 ha completato l'addestramento. Scobee ha volato per la prima volta con lo Shuttle nell'aprile del 1984 nella missione STS-41-C che ha messo in orbita con successo un satellite (\"Long Duration Exposure Facility\") e ne ha riparato un altro (\"Solar Maximum Satellite\") rimettendolo in orbita con il braccio meccanico (\"SRMS\"). Durante questo volo ha trascorso 168 ore nello spazio.\nDopo questa missione Scobee \u00e8 stato scelto come comandante della sfortunata missione STS-51-L dello Shuttle Challenger, distruttosi 73 secondi dopo il lancio il 28 gennaio 1986. Scobee \u00e8 stato sepolto nel Cimitero nazionale di Arlington, in Virginia. A lui sono stati dedicati una scuola elementare e l'aeroporto municipale di Auburn (California) ed una strada a Myrtle Beach (Carolina del Sud) non molto lontana da quelle dedicate a Ronald McNair e Christa McAuliffe."}
{"id": "904388", "revid": "287204", "url": "https://it.wikipedia.org/wiki?curid=904388", "title": "Prodotto infinito", "text": "In matematica si dice prodotto infinito relativo ad una successione di numeri reali o complessi \"a\"1, \"a\"2, \"a\"3, ... l'entit\u00e0 che si denota con\ne che si definisce come il limite dei prodotti parziali \"a\"1\"a\"2...\"a\"\"n\" per \"n\" tendente all'infinito. Il prodotto si dice \"convergente\" quando esiste un intero \"m\" tale che la successione\nabbia un limite diverso da 0 e da \u00b1\u221e. In caso contrario si dice che il prodotto \u00e8 \"divergente\". In questo modo un prodotto infinito convergente \u00e8 nullo se e solo se si ha \"an=0\" per un qualche \"n\". Con tale definizione molte delle propriet\u00e0 delle somme di serie infinite si possono trasformare in analoghe propriet\u00e0 per i prodotti infiniti.\nSe il prodotto infinito converge, allora il limite della successione \"a\"\"n\" per \"n\" tendente all'infinito deve essere 1, mentre il fatto che la successione tenda a 1 non implica necessariamente che il prodotto infinito converga. Di conseguenza, per una prodotto infinito convergente, esiste \"m\" tale che per \"n\"\u2265\"m\" si abbia \"a\"\"n\"&gt;0. Dunque, per tali valori di \"n\" \u00e8 definito il logaritmo log \"a\"\"n\" e si ha\ncon il prodotto a primo membro che converge se e solo se la somma al secondo membro converge. Questa situazione \"simmetrica\" consente di tradurre i criteri di convergenza per le somme infinite in criteri di convergenza per i prodotti infiniti.\nPer prodotti nei quali per ogni \"n\" si ha formula_4, introducendo i numeri formula_5, per i quali deve essere formula_6, si trovano le disuguaglianze\ne queste mostrano che il prodotto infinito converge se e solo se converge la serie dei \"p\"\"n\".\nProdotti infiniti notevoli.\nGli esempi pi\u00f9 noti di prodotti infiniti sono probabilmente dati da alcune delle formule trovate per \u03c0, come le seguenti ottenute, rispettivamente, da Fran\u00e7ois Vi\u00e8te (v. formula di Vi\u00e8te) e John Wallis (v. prodotto di Wallis):\nProdotti infiniti per il seno:\nProdotto infinito per il coseno:\nIl prodotto di Pippenger\nRappresentazione di funzioni mediante prodotti.\nUn risultato importante sui prodotti infiniti consiste nel fatto che ogni funzione intera \"f\" (cio\u00e8 ogni funzione olomorfa sull'intero piano complesso) si pu\u00f2 fattorizzare come prodotto infinito di funzioni intere ciascuna delle quali presenta al pi\u00f9 un singolo zero. In generale, se \"f\" presenta uno zero di ordine \"m\" nell'origine e possiede altri zeri complessi nei punti \"u\"1, \"u\"2, \"u\"3, ... (elencati con le molteplicit\u00e0 uguali ai loro ordini), allora\ndove i \u03bb\"n\" sono interi non negativi che si possono scegliere per rendere il prodotto convergente, e \u03c6(\"z\") \u00e8 qualche funzione analitica univocamente determinata (il che significa che il fattore che precede il prodotto non presenta zeri nel piano complesso). La precedente fattorizzazione non \u00e8 unica, in quanto dipende dalla scelta dei \u03bb\"n\" e non \u00e8 particolarmente elegante. Per gran parte delle funzioni, tuttavia, si trova qualche intero non negativo minimo \"p\" tale che \u03bb\"n\" = \"p\" fornisce un prodotto convergente; questo viene chiamato la rappresentazione canonica mediante prodotto. Questo \"p\" viene chiamato \"rango\" del prodotto canonico. Inoltre, se \u03c6\"(z)\" \u00e8 un polinomio, il grado di \u03c6 si dice ordine di \"f\". Nel caso che sia \"p\" = 0, questo prende la forma\nQuesta pu\u00f2 essere considerata come una generalizzazione del teorema fondamentale dell'algebra, in quanto per le funzioni polinomiali il prodotto diventa finito e la funzione \u03c6(\"z\") si riduce a una costante. Rappresentazioni di questo tipo sono:\nUn altro esempio di prodotto infinito di funzioni \u00e8 \nSi osservi che questa rappresentazione non \u00e8 una rappresentazione nella forma di Weierstrass."}
{"id": "904400", "revid": "169219", "url": "https://it.wikipedia.org/wiki?curid=904400", "title": "Main Course", "text": "Main Course \u00e8 il tredicesimo album dei Bee Gees, uscito nel 1975."}
{"id": "904407", "revid": "1433186", "url": "https://it.wikipedia.org/wiki?curid=904407", "title": "Dorado (Porto Rico)", "text": "Dorado (pronuncia: ) \u00e8 una citt\u00e0 di Porto Rico situata sulla costa settentrionale dell'isola. L'area comunale confina a est con Toa Baja, a sud con Toa Alta e a ovest con Vega Alta. \u00c8 bagnata a nord dalle acque dell'oceano Atlantico. Il comune, che fu fondato nel 1842, oggi conta una popolazione di quasi 35.000 abitanti ed \u00e8 suddiviso in 6 circoscrizioni (\"barrios\")."}
{"id": "904412", "revid": "729019", "url": "https://it.wikipedia.org/wiki?curid=904412", "title": "Mitsubishi A5M", "text": "Il , indicato anche come in base al codice di identificazione Alleato Claude, era un caccia-intercettore imbarcato prodotto dall'azienda giapponese Mitsubishi Heavy Industries negli anni trenta ed impiegato nella Dai-Nippon Teikoku Kaigun K\u014dk\u016b Hombu, il servizio aeronautico della Marina imperiale giapponese.\nFu il primo caccia imbarcato monoplano ad operare da una portaerei e fu il diretto progenitore del Mitsubishi A6M \"Zero\".\nStoria del progetto.\nNel 1934 la Marina imperiale emise una specifica, la 9-\"shi\", per la fornitura di un nuovo modello di caccia avanzato. Doveva essere in grado di raggiungere una velocit\u00e0 massima di 350\u00a0km/h a 3\u00a0000\u00a0m (9\u00a0840\u00a0ft) ed una quota di 5\u00a0000\u00a0m (16\u00a0400\u00a0ft) in 6 min e 30 s. Alla richiesta risposero la Mitsubishi e la Nakajima Hik\u014dki.\nLa Mitsubishi assegn\u00f2 il compito di progettare il nuovo caccia ad un gruppo di lavoro guidato da Jir\u014d Horikoshi (in seguito responsabile dello sviluppo del pi\u00f9 famoso A6M \"Zero\"). Il risultato, indicato dalla Mitsubishi come Ka-14, era un compatto caccia interamente metallico caratterizzato dalla velatura ad ala di gabbiano invertita, posizionata bassa ed a pianta ellittica, e da un carrello d'atterraggio fisso, poich\u00e9 si ritenne che i vantaggi nelle prestazioni (un 10% in meno nella resistenza aerodinamica e solo un 3% di incremento nella velocit\u00e0 massima) con un carrello retrattile non fossero cos\u00ec rilevanti da giustificare il peso addizionale. Il primo prototipo, con un motore radiale Nakajima Kotobuki 5 da 600 hp (447 kW), vol\u00f2 per la prima volta il 4 febbraio 1935. In quell'occasione il velivolo super\u00f2 le specifiche richieste, con una velocit\u00e0 massima di 450\u00a0km/h. Il secondo prototipo ebbe un'ala riprogettata, convenzionale a profilo dritto; dopo una serie di modifiche per massimizzare la manovrabilit\u00e0 e migliorare la penetrazione aerodinamica, fu accettato ed avviatio alla produzione in serie con la designazione \"corta\" A5M.\nIl Ka-14 possedeva eccellenti prestazioni, e il Dai-Nippon Teikoku Kaigun K\u014dk\u016b Hombu, componente aerea dell'Esercito imperiale giapponese ordin\u00f2 di fornire un singolo prototipo modificato per le prove di valutazione, che assunse la designazione Ki-18. Nelle prove comparative con il concorrente Kawasaki Ki-10 a velatura biplana, che dimostr\u00f2 di offrire prestazioni simili al suo omologo destinato alla Marina imperiale, e una velocit\u00e0 massima nettamente superiore al Ki-10, questo fu preferito per la maggiore manovrabilit\u00e0. In seguito, quando l'Esercito imperiale emise una specifica per un caccia avanzato destinato a sostituire il Ki-10, la Mitsubishi, che era intenta allo sviluppo del Ka-14 per portarlo allo standard richiesto dal A5M, decise di proporre un Ki-18 con modifiche minime, indicato come Ki-33; usc\u00ec sconfitto dal confronto con il modello proposto dalla Nakajima, aggiudicato al Ki-27, avviato alla produzione in serie.\nTecnica.\nStruttura.\nL'AM5 aveva una struttura alare monoplana a sbalzo, cio\u00e8 senza nessun supporto esterno. Era una soluzione notevole per l'epoca: tutti i caccia imbarcati erano biplani, per avere una portanza la migliore possibile con l'aumento della superficie alare. I giapponesi risolsero il problema con l'uso dei flap, assieme alla superficie alare di notevole estensione con una apertura elevata e una larga corda (distanza tra il bordo d'attacco e quello d'uscita), leggermente a diedro nella semiala esterna.\nIl caccia era munito di una fusoliera metallica, tranne le superfici di controllo. Aveva una copertura con rivettatura a filo e struttura a guscio. Il carrello d'atterraggio era a triciclo posteriore, con ruotino di coda, e due elementi principali con ruote non molto grandi (operava da ponti di portaerei) con una grossa carenatura. Anche cos\u00ec la sua linea era molto pulita aerodinamicamente, con una fusoliera assai rastremata, che possedeva una gobba che carenava il poggiatesta e terminava con la coda.\nI serbatoi erano quattro, con una capacit\u00e0 di 104 e 69 litri ciascuno per le semiali interna e esterna. Era possibile installare un serbatoio ausiliario dalla capacit\u00e0 di 160 o 210 litri sotto la fusoliera.\nI caccia A5M avevano equipaggiamenti di serie. Esisteva una bombola per l'ossigeno per il volo a alta quota nonostante l'abitacolo aperto. Era disponibile un'antenna radio a partire dalla produzione del modello A5M 2b, con due elementi trasmittente e ricevente. Gli A6M Zero sarebbero stati ancora pi\u00f9 raffinati, nonostante la presenza di un grosso tettuccio. Avrebbero avuto anche un pesante armamento con due cannoni oltre alle mitragliere, ma una robustezza strutturale e soprattutto una mancanza di protezione assai limitanti. L'A5M era invece tutt'altro che scarso in termini di robustezza anche se leggero.\nMotore.\nIl motore, come le mitragliatrici, era di concezione inglese costruito su licenza e la sua potenza era ridotta: era un Bristol Jupiter migliorato, a 9 cilindri. Era possibile superare i 430\u00a0km/h grazie alla grande cura posta nella progettazione. In seguito, con lo stesso tipo di motore in versione leggermente diversa, i Ki-27, sarebbero riusciti a raggiungere addirittura i 470\u00a0km/h, al prezzo di una struttura troppo leggera.\nLe eliche erano tripale e metalliche, ma il passo poteva essere variato solo a terra, certamente una limitazione notevole, ma l'aereo inizi\u00f2 la tradizione di massimizzare la cura aerodinamica per ottenere il massimo da motori scarsi, dall'unico pregio di consumare poco.\nArmamento.\nL'armamento e la motorizzazione erano elementi piuttosto deboli. Il primo era costituito, oltre che da bombe leggere, da due mitragliatrici da 7,7 Tipo 89 con collimatore a cannocchiale, poco pratico nell'uso e col problema di costringere il pilota a concentrarsi su un settore di cielo troppo limitato; molto meglio affidarsi ai traccianti per mirare, anche sprecando proiettili.\nImpiego operativo.\nGli A5M entrarono in servizio ai primi del 1937, imbarcati inizialmente sulle portaerei leggere \"Zuiho\", e \"Ryujo\", e presto utilizzati in combattimento all'inizio della Seconda guerra sino-giapponese, e scontrandosi con i Boeing P-26C Model 281 \"Peashooter\" di cui erano dotati i reparti da caccia della Chung-Hua Min-Kuo K'ung-Ch\u00fcn, l'aeronautica militare della Repubblica di Cina, nel primo combattimento aereo tra velivoli monoplani di costruzione metallica.\nBench\u00e9 i piloti da caccia dell'aeronautica militare cinese, in particolare quelli sui Curtiss P-36 Hawk III, battendosi con coraggio rendessero arduo il compito ai giapponesi, gli A5M pur nella loro prima versione erano i migliori caccia in quel conflitto, ed il team di sviluppo della Mitsubishi continu\u00f2 a migliorare il modello, fino alla definitiva versione A5M4, con serbatoio addizionale sganciabile in posizione ventrale che forniva un raggio d'azione ancora pi\u00f9 vasto. Pur se armato con solo 2 mitragliatrici da 7,7\u00a0mm, il nuovo caccia Mitsubishi si dimostr\u00f2 efficace, dotato di un'eccellente manovrabilit\u00e0 ed in grado di assorbire i danni provocati dai colpi grazie alla robustezza della cellula. L'avversario pi\u00f9 impegnativo con cui si scontr\u00f2 fu il russo Polikarpov I-16, veloce e ben armato, condotto tanto da piloti regolari dell'aviazione cinese che da volontari provenienti dalla sovietica VVS. Gli A5M furono anche utilizzati come caccia di scorta ai moderni ma vulnerabili bombardieri Mitsubishi G3M, azzerando le capacit\u00e0 di difesa dell'aeronautica militare nazionalista. Il modello sostenne feroci scontri, specialmente il 18 febbraio e del 29 aprile 1938, le pi\u00f9 impegnative battaglie aeree dell'epoca. Il 29 aprile, dove entrambe le parti avrebbero poi rivendicato il successo nell'operazione, 67 Polikarpov attaccarono 18 G3M scortati da 27 A5M. Gli equipaggi sovietico-cinesi si attribuirono 21 abbattimenti (11 caccia e 10 bombardieri) con 50 avversari uccisi nello scontro; i giapponesi ammisero l'abbattimento di soli due G3M e due A5M, dichiarando a loro volta non meno di quaranta uccisioni, rendendo il risultato finale dello scontro non chiaro.\nOltre alle versioni da caccia fu sviluppata una variante da addestramento, la A5M4-K, con cellula biposto, prodotta in 103 esemplari, utilizzata per la formazione dei piloti da caccia; rimase in servizio a lungo, anche dopo che il modello principale fu ritirato dalla prima linea.\nAnche le \"Flying Tigers\" (Tigri Volanti), bench\u00e9 non ufficialmente, ebbero modo di scontrarsi con l'A5M, ed uno fu abbattuto sopra l'aerodromo di Mingaladon, Birmania, il 29 gennaio 1942.\nAlcuni A5M erano ancora in servizio all'inizio della guerra del Pacifico. Le fonti acquisite dall'intelligence statunitense ritenevano che l'A5M fosse ancora il principale caccia a disposizione della Marina imperiale giapponese, ma in realt\u00e0 sulle portaerei in prima linea e nel Gruppo aereo \"Tainan\" erano gi\u00e0 stati sostituiti dai pi\u00f9 moderni A6M \"Zero\". Le altre portaerei e i gruppi aerei continuarono a essere equipaggiati con gli A5M fino a che le commissioni degli Zero furono completamente evase. L'ultima azione operativa dell'A5M come caccia fu la battaglia del Mar dei Coralli il 7 maggio 1942, dove due A5M e quattro A6M decollati dalla portaerei \"Shoho\" si scontrarono con i piloti statunitensi che poi avrebbero affondato la loro portaerei.\nLa maggior parte degli esemplari sopravvissuti furono utilizzati in attacchi \"kamikaze\" negli ultimi mesi di guerra."}
{"id": "904415", "revid": "767487", "url": "https://it.wikipedia.org/wiki?curid=904415", "title": "Pagan's Mind", "text": "I Pagan's Mind sono un gruppo progressive metal norvegese."}
{"id": "904417", "revid": "1924342", "url": "https://it.wikipedia.org/wiki?curid=904417", "title": "Miranda!", "text": "Miranda! \u00e8 un gruppo musicale argentino di synth pop formatosi nel 2001 e tuttora in attivit\u00e0. Ha all'attivo diversi album e singoli di successo nel paese di origine, l'Argentina, e nei paesi sudamericani di lingua spagnola.\nStoria.\nGli esordi: \"Es mentira\".\nIl gruppo, molto conosciuto nel paese d'origine ma anche in alcune parti d'Europa, America latina e Stati Uniti, si \u00e8 formata nel 2001 con la prima formazione (\"Alejandro Sergi\", \"Juliana Gattas\" \"Lolo Fuentes\" e \"Bruno de Vicenti\"). fin dall'inizio categorizzano il loro stile come \"elettropop melodrammatico\". Il loro nome \u00e8 stato scelto di onore dell'attore Osvaldo Miranda, che la band ha sempre desiderato di incontrare; questo accadde durante il \"Buen Dia Arriba\" festival, nel dicembre 2002, a Palermo Viejo. In quel periodo accrebbe la loro popolarit\u00e0 a Buenos Aires grazie al loro stile e look. Nello stesso anno realizzarono il loro primo album, \"Es Mentira\", dal quale sono stati estratti cinque singoli: \"Bailarina\", \"Im\u00e1n\", \"Tu Juego\", \"Agua\" e \"Romix\".\n\"Sin Restricciones\".\nDue anni dopo, i Miranda! pubblicarono il secondo album, intitolato \"Sin Restricciones\", che conferm\u00f2 il successo del gruppo grazie a singoli come \"Yo te dir\u00e8\" e \"Don\", che divent\u00f2 una delle suonerie per telefonini pi\u00f9 scaricate in tutto il mondo nel 2005. nel 2005 arrivano anche i primi premi; vincono infatti due MTV Video Music Awards Latin America, come \"Best Alternative Artist\" e \"Best Artist South\". Altri singoli estratti da quell'album furono \"Navidad, El Profe, Uno los Dos\" e recentemente \"Traici\u00f3n\".\nFu in seguito pubblicato anche l'album dal vivo \"En vivo Sin Restricciones\", e nello stesso anno, il 2006, esce il loro primo EP, intitolato \"Quereme... tengo fr\u00edo\", un omaggio alle telenovelas.\n\"El disco de tu coraz\u00f3n\" e \"El templo del pop\".\nNel 2007 pubblicano il loro terzo album studio, \"El disco de tu coraz\u00f3n\", anticipato dal primo singolo \"Prisionero\". L'album vanta anche la collaborazione di Julieta Venegas nella canzone \"Perfecta\",pubblicata come secondo singolo dell'album ma in una versione differente a quella contenuta nell'album, in cui Juliana prende la parte di Julieta. Un altro singolo estratto da questo album \u00e8 stato \"Hola\". Per questo lavoro sono inoltre in lizza per i Grammy Awards come \"Miglior album pop di un gruppo o duo musicale\". Anche il produttore di \"El disco de tu coraz\u00f3n\" Cachorro Lopez \u00e8 in lizza, con quest'album, nella categoria \"produttore dell'anno\". Il terzo album riscuote un buon successo grazie soprattutto ai risultati dei singoli, che hanno raggiunto altissime posizioni in classifica.\nL'anno successivo, nel 2008, viene pubblicata una raccolta, \"El templo del pop\", contenente venti tracce tra cui due inediti e un megamix. Viene estratto solo il singolo \"Chicas\", che arriva alla posizione numero 8 della classifica argentina.\n\"Es imposible!\".\nNel 2009 il gruppo torna con un album di inediti, intitolato \"Es imposible!\", il cui primo singolo estratto \u00e8 intitolato \"Ment\u00eca\". Successivamente sono state estratte anche le canzoni \"Lo que siento por ti\" e \"Romance juvenil\". Uscito come quarto album di inediti del gruppo, \"Es imposible!\" ha ottenuto meno riscontri da parte del pubblico rispetto ai precedenti, raggiungendo appena la settantesima posizione della classifica messicana.\nSempre nello stesso anno \u00e8 stato pubblicato il terzo album dal vivo del gruppo, intitolato \"Miranda Directo!\", pubblicato anche in versione CD + DVD.\n\"Magistral\".\nDopo l'uscita nel 2010 del singolo \"Ritmo &amp; Decepci\u00f3n\", il gruppo ha pubblicato il suo quinto album di inediti, \"Magistral\", uscito il 13 settembre 2011 per la Pelo Music in Argentina e per la Warner in Spagna. Promosso dal singolo \"Ya lo sab\u00eda\", il disco contiene anche il singolo di precedente pubblicazione \"Ritmo &amp; Decepci\u00f3n\" e ha ottenuto un basso riscontro di vendite sia in Messico che in Spagna.\n\"Safari\"'.\nNel 2014 \u00e8 stato pubblicato il loro sesto album di inediti, \"Safari\", accompagnato dai singoli \"Extra\u00f1o\" e \"Fantasmas\". Il disco \u00e8 stato seguito l'anno successivo dalla raccolta \"El templo del pop 2\" e dal disco dal vivo \"Vivo\". Un ulteriore disco dal vivo \u00e8 stato pubblicato nel 2017, con il titolo \"Es mentira vivo\".\n\"Fuerte\".\nA tre anni di distanza dal precedente, il gruppo \u00e8 tornato sulle scene discografiche con il suo settimo album di inediti, intitolato \"Fuerte\", uscito il 21 aprile 2017 per l'etichetta discografica Sony Music e presentato alla stampa con un finto matrimonio tra i due cantanti del gruppo, Ale Sergi e Juliana Gatt\u00e1s. Il disco \u00e8 stato anticipato dai singoli \"743\" (uscito nel dicembre 2016) e \"Quiero vivir a tu lado\" (gennaio 2017). Nel maggio 2017 \u00e8 stato estratto un ulteriore singolo, \"En esta noche\""}
{"id": "904429", "revid": "1632387", "url": "https://it.wikipedia.org/wiki?curid=904429", "title": "Dehumanizer", "text": "Dehumanizer \u00e8 il sedicesimo disco in studio del gruppo heavy metal Black Sabbath, pubblicato nel giugno del 1992.\nIl disco.\nDopo i risultati di vendita ottenuti con \"Headless Cross\" e \"Tyr\", Tony Iommi decise di riunire la formazione con la quale aveva inciso \"Mob Rules\" nel 1981, ovvero Ronnie James Dio, Geezer Butler e Vinny Appice coadiuvati dal tastierista Geoff Nicholls. Con questa formazione i Black Sabbath incideranno cos\u00ec \"Dehumanizer\", album ritenuto tra i pi\u00f9 duri della discografia del gruppo britannico.\nL'album, i cui testi affrontano tematiche come l'individualismo (\"I\"), le furenti critiche ai televangelisti (\"TV Crimes\") e lo strapotere informatico (\"Computer God\"), ebbe una buona risposta dal pubblico, raggiungendo la quarantesima posizione nella classifica britannica e vincendo un disco d'oro negli Stati Uniti (i Black Sabbath non vincevano una premiazione dai tempi di \"Born Again\", datato 1983). Il brano \"Time Machine\" fu inserito nella colonna sonora del film \"Wayne's World (Fusi di testa)\" in una versione leggermente diversa (presente come traccia bonus della pubblicazione statunitense di Dehumanizer).\nAll'album segu\u00ec un tour di grande successo alla fine del quale Dio abbandon\u00f2 perch\u00e9 non concorde al fatto che il gruppo aveva accettato un invito di Ozzy Osbourne ad aprire le ultime date del suo tour, che avrebbe dovuto essere l'ultimo della sua carriera (in seguito Osbourne cambi\u00f2 idea). Per rimpiazzare Dio in quella circostanza fu contattato Rob Halford, storico cantante dei Judas Priest. Alla fine del tour anche Appice abbandoner\u00e0, ritornando a suonare nei Dio (il gruppo musicale di Ronnie James Dio).\nTracce.\nTutti i brani sono stati scritti da Geezer Butler, Ronnie James Dio e Tony Iommi."}
{"id": "904432", "revid": "28026", "url": "https://it.wikipedia.org/wiki?curid=904432", "title": "In case of emergency", "text": ""}
{"id": "904435", "revid": "2215945", "url": "https://it.wikipedia.org/wiki?curid=904435", "title": "Jos\u00e9 Acasuso", "text": "Caratteristiche tecniche.\nDestro. Specialista sulle superfici in terra, completo nei colpi da fondo campo, si adatta bene anche al cemento.\nBiografia.\nIn carriera ha vinto i titoli di singolare a Sopot nel 2002, a Bucarest nel 2004 e Vi\u00f1a del Mar nel 2006, in doppio invece si \u00e9 aggiudicato i tornei di Umago, Stoccarda, Bucarest e due volte Vina del Mar. Ha disputato inoltre altre otto finali in singolare e sei in doppio.\n\u00c8 stato un grande protagonista in Coppa Davis nel 2006, anno in cui l'Argentina \u00e8 arrivata in finale.\nIl 23 febbraio 2012 ha annunciato il proprio ritiro dall'attivit\u00e0 agonistica."}
{"id": "904441", "revid": "110157", "url": "https://it.wikipedia.org/wiki?curid=904441", "title": "International Council of Museums", "text": "International Council of Museums (ICOM) \u00e8 la principale organizzazione internazionale non governativa che rappresenta i musei e i suoi professionisti. L\u2019organizzazione assiste la comunit\u00e0 museale nel preservare, conservare e condividere il patrimonio culturale presente e futuro, materiale e immateriale. L\u2019organizzazione riunisce una rete di 40'860 soci e professionisti museali in 138 paesi e territori.\nICOM Italia \u00e8 il comitato che gestisce l\u2019organizzazione su territorio nazionale italiano.\nPresentazione.\nICOM \u00e8 un\u2019organizzazione internazionale non governativa che collabora con partner istituzionali quali ICCROM, INTERPOL, Organizzazione Mondiale delle Dogane (OMD), Organizzazione mondiale per la propriet\u00e0 intellettuale, mantiene una collaborazione duratura con l\u2019UNESCO e gode dello status di organismo consultivo presso il Consiglio Economico e Sociale delle Nazioni Unite (ECOSOC). \nStoria.\nICOM nasce ufficialmente a Parigi nel 1946, in occasione della prima conferenza generale dell'UNESCO che si tenne in quella citt\u00e0 dal 16 al 20 novembre. In questo primo appuntamento furono presenti 14 nazioni: Australia, Belgio, Brasile, Canada, Danimarca, Stati Uniti di America, Francia, Norvegia, Nuova Zelanda, Paesi Bassi, Svezia, Svizzera, Regno unito, Cecoslovacchia. ICOM \u00e8 stata fondata con lo scopo di creare un\u2019organizzazione internazionale per la cooperazione tra musei, in seguito al terribile periodo di guerra che ha devastato l\u2019Europa ed il mondo. L\u2019Organizzazione internazionale dei musei, \u00e8 stata ideata per costituire una rete di istituzioni e professionisti museali che vada oltre li enti governativi che rappresentano la sfera politica delle relazioni internazionali. \n1946-1968: la crescita di ICOM Le prime sette Assemblee Generali di ICOM International si sono tenute tra il 1948 e il 1965. I temi affrontati durante quel periodo storico comprendevano soprattutto il ruolo educativo dei musei, le esibizioni, la conservazione e il restauro dei beni culturali.\n1968-1977: gli anni di crisi e di transizione Nel 1968 ICOM International si trov\u00f2 di fronte ad una situazione di stallo, a causa del debito che negli anni divent\u00f2 sempre pi\u00f9 elevato: le attivit\u00e0 ed iniziative crescevano smisuratamente mentre i soci e la quota d\u2019iscrizione rimanevano invariati.\nGrazie ad una modifica dello Statuto, ICOM International, aiutato dai Comitati Nazionali, riusc\u00ec ad aumentare la base soci. Dal 1971 ICOM inizi\u00f2 a garantire il diritto di voto ad ogni professionista iscritto come socio all'organizzazione.\n1977-1989: ICOM international inizia a svilupparsi in Paesi emergenti in Asia, Africa e America Latina, dove l\u2019obiettivo principale sar\u00e0 di formare nuovi professionisti museali.\n1989-1996: Grazie anche al contributo di ICOM, viene per la prima volta riconosciuto il ruolo chiave della cultura e delle istituzioni museali per lo sviluppo economico.\n1996-2004: Grazie all'introduzione di nuovi programmi quali la lotta contro il traffico illecito di beni culturali e il Museum Emergency Program, ICOM ha aumentato la sua presenza nella comunit\u00e0 museale mondiale.\n2004-oggi: Negli ultimi anni ICOM si \u00e8 dedicata alle attivit\u00e0 volte a coinvolgere un numero sempre pi\u00f9 alto di professionisti museali, riuscendo ad espandere i propri confini fino al continente Asiatico. Grazie ad una comunit\u00e0 museale sempre pi\u00f9 grande, ICOM oggi \u00e8 la principale organizzazione internazionale volta a preservare, conservare e valorizzare il patrimonio culturale museale.\nMissione.\nIl Consiglio internazionale dei musei \u00e8 l\u2019organizzazione internazionale che si impegna a preservare e conservare il patrimonio culturale museale, attraverso:\nIl Codice Etico di ICOM.\nIl Codice Etico ICOM per i Musei \u00e8 un codice di autoregolamentazione professionale che fissa gli standard minimi di condotta e di performance professionale e di prestazioni per i Musei e il loro personale. Il codice stabilisce i valori e i principi condivisi da ICOM e dalla rete museale internazionale. Il Codice Etico ICOM per i Musei \u00e8 stato adottato nel 1986 e rivisto nel 2004 ed \u00e8 uno strumento di riferimento tradotto in 38 lingue. \nLa definizione di Museo.\n\u201cIl museo \u00e8 un\u2019istituzione permanente, senza scopo di lucro, al servizio della societ\u00e0, e del suo sviluppo, aperta al pubblico, che effettua ricerche sulle testimonianze materiali ed immateriali dell\u2019uomo e del suo ambiente, le acquisisce, le conserva, e le comunica e specificatamente le espone per scopi di studio, istruzione e diletto\u201d.\nNel 2014, il Ministero dei beni e delle attivit\u00e0 culturali e del turismo italiano (MiBACT), ha adottato il Decreto ministeriale Organizzazione e funzionamento dei musei statali che ha introdotto grandi novit\u00e0 nell'organizzazione del sistema museale, definendo la missione dei musei e nuove modalit\u00e0 di gestione, e un forte investimento sulla valorizzazione del patrimonio culturale italiano.\nIn particolare il decreto riporta la definizione di museo di ICOM aggiungendone, alla fine, la frase \u201cpromuovendone la conoscenza presso il pubblico e la comunit\u00e0 scientifica\u201d.\nProgrammi.\nLotta al traffico illecito di beni culturali.\nICOM International contribuisce, attraverso il codice etico e varie iniziative, a sensibilizzare tra i musei e i suoi professionisti il tema del traffico illecito di beni culturali, in conformit\u00e0 con le Convenzioni UNESCO e UNIDROIT sull'argomento. ICOM produce una \"Red List\", che contribuisce alla protezione del patrimonio culturale museale mondiale attraverso la classificazione di categorie minacciate, come per esempio oggetti archeologici o opere d'arte, nelle aree pi\u00f9 vulnerabili del mondo, per evitare che vengano vendute o esportate illegalmente.\nMuseum Emergency Program.\nICOM International ha sviluppato un programma di prevenzione e intervento nei casi di emergenza in cui si impegna a fornire alle istituzioni museali e ai suoi professionisti, degli strumenti atti a garantire supporto in caso di emergenze quali conflitti armati e disastri naturali. ICOM collabora direttamente con l\"'International Committee of the Blue Shield\" (ICBS), comitato internazionale fondato nel 1996 per proteggere il patrimonio culturale da situazioni di rischio.\nPatrimonio culturale immateriale.\nIl patrimonio culturale include anche le espressioni viventi come le tradizioni che gruppi e comunit\u00e0 si sono tramandati di generazione in generazione. La protezione di questo patrimonio definito \u201cimmateriale\u201d \u00e8 uno degli impegni principali di ICOM che identifica e gestisce le risorse per garantirne la preservazione, insieme all\u2019UNESCO, che nel 2003 ha adottato la Convenzione per la salvaguardia del patrimonio culturale immateriale. Nel 2002 ICOM ha approvato la \"Shanghai Charter\", per sottolineare il ruolo chiave di ICOM nell'affrontare le minacce poste dalla mondializzazione nel trasmettere il patrimonio culturale immateriale in certi contesti culturali.\u201cMusei e patrimonio immateriale\u201d fu anche il tema della Conferenza Generale ICOM di Seoul nel 2002, la quale produsse un giornale intitolato \"International Journal of Intangible Heritage\".\nAttivit\u00e0.\nGiornata Internazionale dei Musei.\nOgni anno dal 1977 ICOM organizza a livello mondiale la Giornata Internazionale dei Musei (International Museum Day \u2013 IMD), selezionando di volta in volta un tema specifico.\nI Musei che partecipano all'iniziativa programmano eventi innovativi e attivit\u00e0 inerenti al tema prescelto e coinvolgono il proprio pubblico, evidenziando l\u2019importanza del ruolo dei Musei come istituzioni al servizio della societ\u00e0 e del suo sviluppo. \nOrganizzati ogni anno attorno al 18 maggio, gli eventi e le attivit\u00e0 programmate per celebrare questa ricorrenza possono durare un giorno, un weekend o un\u2019intera settimana. \nL\u2019obiettivo della Giornata Internazionale dei Musei \u00e8 avere consapevolezza del fatto che, i Musei sono un importante mezzo di scambio culturale, arricchimento delle culture e sviluppo di comprensione reciproca, cooperazione e pace fra i popoli. \nPer l\u2019edizione del 2018, \u00e8 stato scelto il tema \"Musei iperconnessi: nuovi approcci, nuovi pubblici\", per stimolare il confronto e la condivisione di esperienze sulle opportunit\u00e0 di apertura e di costruzione di una comunit\u00e0 museale che attiva processi partecipativi, costruisce reti e si rapporta in maniera sempre pi\u00f9 profonda con il territorio. \nConferenza Generale ICOM.\nLa Conferenza Generale dell\u2019ICOM ha luogo ogni tre anni e riunisce i professionisti museali di tutto il mondo. La Conferenza Internazionale ICOM \u00e8 l\u2019occasione per i Comitati internazionali e nazionali di confrontarsi ed affrontare delle discussioni scientifiche intorno ad un tema che \u00e8 scelto dalla comunit\u00e0 museale stessa. La prima Conferenza ebbe luogo a Parigi nel 1948. Le ultime edizioni si sono tenute a Rio de Janeiro nel 2013 con titolo Museums (memory + creativity = social change), e a Milano nel 2016 col titolo Musei e Paesaggi Culturali. La prossima edizione si terr\u00e0 a Kyoto nel 2019 e si intitoler\u00e0 Museums as Cultural Hubs: The Future of Tradition.\nGovernance e Comitati.\nL\u2019attuale Presidente di ICOM International \u00e8 Alberto Garlandini. Il Presidente \u00e8 colui che incaricato di gestire le relazioni con le istituzioni museali e di garantire il rispetto e la continuit\u00e0 delle politiche di ICOM. L\u2019Assemblea Generale \u00e8 l\u2019organo di ICOM volto ad identificare le strategie dell\u2019organizzazione, le quali vengono realizzate grazie alla gestione delle risorse del Consiglio Esecutivo, che \u00e8 l\u2019organo esecutivo di ICOM.\nIl Segretariato di ICOM ha sede a Parigi ed \u00e8 composto da professionisti di 10 nazionalit\u00e0 diverse; esso si occupa di affiancare il Consiglio Esecutivo nella realizzazione delle strategie ICOM, di coordinare le attivit\u00e0 dei comitati e di gestire i soci dell\u2019organizzazione. \nL\u2019ICOM \u00e8 formato da 120 Comitati Nazionali e 30 Comitati Internazionali tematici.\nComitati Nazionali.\nI Comitati Nazionali sono i principali strumenti di comunicazione tra il Segretariato Generale e i soci ICOM. Nel mondo ci sono 120 Comitati che gestiscono i soci del proprio Paese e assicurano che le strategie dell\u2019organizzazione siano realizzate nel proprio territorio nazionale. Per garantire il dialogo tra i Comitati Nazionali, esistono delle Alleanze Regionali basate sulla posizione geografica.\n\"International Committees\".\nGli \"International Committees\" raggruppano professionisti di diverse discipline nell'ambito museale e si occupano di ricerca scientifica su specifiche tematiche museali. Attualmente i Comitati sono 30 e sono:\nAVICOM ICOM International Committee for Audiovisual, New Technologies and Social Media\nCAMOC International Committee for the Collections and Activities of Museums of Cities\nCECA International Committee for Education and Cultural Action\nCIDOC International Committee for Documentation\nICOM International Committee for Museums and Collections of Instruments and Music\nCIMUSET International Committee for Museums and Collections of Science and Technology\nCIPEG International Committee for Egyptology\nCOMCOL International Committee for Collecting\nCOSTUME International Committee for Museums and Collections of Costume\nDEMHIST International Committee for Historic House Museums\nGLASS International Committee for Museums and Collections of Glass\nICAMT International Committee for Architecture and Museum Techniques\nICDAD International Committee for Museums and Collections of Decorative Arts and Design\nICEE International Committee for Exhibition Exchange\nICFA International Committee for Museums and Collections of Fine Arts\nICLCM International Committee for Literary and Composers\u2019 Museums\nICMAH International Committee for Museums and Collections of Archaeology and History\nICME International Committee for Museums and Collections of Ethnography\nICMEMO International Committee of Memorial Museums in Remembrance of the Victims of Public Crimes\nICMS International Committee for Museum Security\nICOFOM International Committee for Museology\nICOM-CC Committee for Conservation\nICOMAM International Committee for Museums and Collections of Arms and Military History\nICOMON International Committee for Money and Banking Museums\nICR International Committee for Regional Museums\nICTOP International Committee for the Training of Personnel\nINTERCOM International Committee for Museum Management\nMPR International Committee for Marketing and Public Relations\nNATHIST International Committee for Museums and Collections of Natural History\nUMAC International Committee for University Museums and Collections\n\"Standing Committees\".\nGli \"Standing Committees\" hanno il ruolo di pubblicare studi e relazioni sugli aspetti essenziali dell'associazione e argomenti importanti per la comunit\u00e0 mondiale museale. Fanno parte di ICOM e propongono nuove idee e approfondimenti per migliorare le strutture dell'organizzazione e favorire lo sviluppo del mondo dei musei.\nEssi sono:\nDRMC Disaster Risk Management Committee\nETHCOM Ethics Committee\nFIREC Finance and Resources Committee\nLEAC Legal Affairs Committee\nMDPP Committee for Museum Definition, Prospects and Potentials\nMWG Membership Working Group\nSAREC Strategic Allocation Review Committee\nSPC Strategic Plan Committee"}
{"id": "904444", "revid": "547034", "url": "https://it.wikipedia.org/wiki?curid=904444", "title": "Classe Wielingen", "text": "Le unit\u00e0 della classe Wielingen, o E-71, sono quattro fregate realizzate secondo un programma di ammodernamento delle unit\u00e0 navali di prima linea belghe e sono state le prime imbarcazioni militari di questa grandezza costruite dai belgi nel secondo dopoguerra.\nDescrizione.\nLa progettazione prevede un ponte continuo per quasi tutta la lunghezza della nave, con un buon bordo libero, due blocchi di sovrastrutture (quello anteriore dispone di una plancia paragonabile a quella di un ponte superiore), l'albero principale con il radar olandese di controllo del tiro, mentre nella parte posteriore vi \u00e8 un grosso e basso fumaiolo. Dietro ancora si trova un piccolo albero con un altro radar olandese, il \"DA-05\" per la scoperta aerea e superficie combinata.\nL'apparato motore \u00e8 dato da una coppia di propulsori diesel e da una turbina Olympus per una combinazione CODOG in due assi.\nL'armamento \u00e8 costituito da un cannone francese \"Compact\" da 100mm, un'arma potente con gittata di 13\u00a0km, granate da 13\u00a0kg e cadenza di tiro di 60 colpi al minuto, e due cannoni da 20mm antiaerei. Come armi antinave sono presenti 4 \"MM.38\" a prua, mentre i missili antiaerei Sea Sparrow sono a poppa. Le armi antisommergibili sono un lanciarazzi francese di progettazione svedese e 2 lanciasiluri con 10 armi L5 pure francesi. Le navi sono equipaggiate con un sistema di condizionamento dell'aria in tutti i locali, e un impianto di stabilizzazione \"Vosper\" inglese.\nIl sonar \u00e8 un modello Westinghouse statunitense, i motori sono diesel \"Cockerill\" belgi e la turbina Olympus inglese.\nNell'insieme queste navi, fregate leggere, hanno il principale difetto nel non ospitare elicotteri: per poterlo fare si sarebbe dovuto eliminare il lanciamissili poppiero Sea Sparrow. Entrarono in servizio nel 1978 e, dal momento che si trattava delle pi\u00f9 importanti unit\u00e0 della marina belga, denotarono loro malgrado differenza con la marina olandese, che aveva dodici Kortenaer pesanti ciascuna il doppio delle navi belghe e molto pi\u00f9 potenti.\nUnit\u00e0.\nLe unit\u00e0 che compongono la classe sono:\nLe unit\u00e0 vendute alla Bulgaria sono state sostituite da due fregate della Classe-M che il Belgio ha acquistato dai Paesi Bassi."}
{"id": "904447", "revid": "793215", "url": "https://it.wikipedia.org/wiki?curid=904447", "title": "Signoria di banno", "text": ""}
{"id": "904451", "revid": "729019", "url": "https://it.wikipedia.org/wiki?curid=904451", "title": "GCM-30", "text": "I cannoni antiaereo di artiglieria navale della serie GCM sono stati realizzati dalla \"Oerlikon-Buhrle\" con lo scopo di difendere meglio le unit\u00e0 navali da minacce aeree generiche, come anche da bersagli navali ostili su distanze brevi e medie.\nI cannoni contraerei sono stati nel dopoguerra sensibilmente sottovalutati per loro efficacia complessiva nel difendere le Navi che li imbarcano. In effetti, i Missili antiaerei sono diventati il principale motivo di interesse e la primaria capacit\u00e0 di difesa delle navi \u00e8 passata in sostanza ad essi, mettendo in condizioni di netta trascuratezza la componente artiglieresca, quasi come contrappasso rispetto alle navi tutte cannoni dell'era precedente.\nIl problema di fondo \u00e8 che i missili dell'epoca post-bellica erano armi piuttosto rudimentali, con una serie di inconvenienti incredibili e che ne vanificavano la loro validit\u00e0 operativa. Uno di questi erano le prestazioni che inizialmente erano di poco superiori a quelle dei migliori cannoni. Anche quando vi furono miglioramenti radicali in termini di gittata, l'affidabilit\u00e0 restava scarsa, la gittata minima non trascurabile, capacit\u00e0 di ingaggiare i bersagli aerei a bassa quota quasi inesistente e comunque solo a breve distanza. I costi erano elevati, i tempi di reazione troppo alti per la velocit\u00e0 degli attacchi aerei a bassa quota. Non vi erano modi pratici di resistere ad un attacco di missili o anche aerei a pelo d'acqua.\nInoltre il peso e l'ingombro dei sistemi di difesa aerea erano tali che per esempio, gli incrociatori Leahy, con oltre 6000 tonnellate non avevano che 2 impianti di artiglieria leggera laterali, e nemmeno un hangar per un elicottero.\nLe cose cominciarono a cambiare dopo l'affondamento del cacciatorpediniere INS \"Eilat\" nell'ottobre 1967, quando si cerc\u00f2 di migliorare i missili antiaerei, ma per il breve termine, vennero ideati i CIWS, sistemi di artiglieria automatici con radar e calcolatore abbinati a cannoni ad altissima cadenza di tiro. Il primo era il Phalanx, come anche i sovietici ADG-630. Ma la Guerra delle Falkland dimostr\u00f2 ampiamente, nel 1982, che i missili antiaerei di seconda generazione non erano ancora del tutto sufficienti e affidabili, nel mentre i cannoni presenti sulle navi erano spesso privi di radar di controllo tiro (pensati per attacchi contro bersagli di superficie piuttosto che aerei), e le vecchie mitragliere da 20\u00a0mm ad azionamento manuale avevano una presenza poco pi\u00f9 che simbolica, non essendo n\u00e9 potenti n\u00e9 numerose quanto avrebbero dovuto essere per infastidire gli aerei a reazione, le cui prestazioni elevate hanno messo in crisi i sistemi antiaerei che a suo tempo avevano \u2018imbrigliato\u2019 gli apparecchi ad elica del periodo bellico.\nI sistemi come il GCM sono stati pensati per mettere una soluzione pratica al problema di aumentare le difese aeree delle navi secondarie o comunque non abbastanza potentemente armate, senza ricorrere a sistemi troppo complessi. Infatti i sistemi CIWS come minimo pesavano 6 tonnellate, e 2 di essi potevano causare problemi di stabilit\u00e0 alle navi che li portavano. Inoltre, anche i cacciabombardieri di tipo normale sono stati individuati come minacce gravi, per cui non vi \u00e8 assolutamente bisogno di un'arma di piccolo calibro, con raggio ridotto, che abbia come compito quello di abbattere un missile prima che impatti sulla nave: per un cacciabombardiere non \u00e8 strettamente necessario impattare su una nave per colpirla, ma basta posizionarsi e sganciare le bombe in traiettorie.\nPer riempire quella zona grigia che passa tra i cannoni da 20mm a puntamento manuale, che pesano al massimo 200-500 kg, e i CIWS da 20 o pi\u00f9 mm che pesano 6 tonnellate. E oltre, molti sistemi di complessit\u00e0 intermedia sono stati ideati, e la Oerlikon, con la sua tradizione di armi automatiche antiaeree non \u00e8 rimasta senza proporre una serie di sistemi basati sulle sue tecnologie, come anche di soci esterni.\nIl sistema binato da 30\u00a0mm. GCM-A \u00e8 stato sviluppato come uno dei sistemi pi\u00f9 pesanti e potenti che potessero essere installati sulle navi senza pregiudicarne le caratteristiche di stabilit\u00e0 o di spazio libero.\nEsso si basa su una torretta, con o senza operatore a bordo, con una buona dotazione di munizioni e 2 cannoni a puntamento ottico. Un sistema di stabilizzazione giroscopica permette di mirare e puntare con precisione grazie alla stabilit\u00e0 assicurata anche se solo su 2 assi. La riserva di munizioni \u00e8 di 500 colpi, sufficienti per un'attivit\u00e0 di fuoco vertente su diverse raffiche. La cadenza di tiro non \u00e8 particolarmente elevata, come non lo \u00e8 l'alzo, essendo limitato a 75 gradi, ma ha circa 10 gradi di depressione che ne permette anche l'impiego come arma antinave per compiti di polizia e sorveglianza navale.\nI vari tipi sviluppati sono il \"AO3-1\" con operatore in torretta con cabina coperta, possibilit\u00e0 di essere telecomandato a distanza dalla stazione di tiro della nave. \"AO3-2\" con cabina aperta ma peso minore, \"AO3-3\" totalmente senza operatore in quanto si tratta di un'installazione per il solo telecomando da parte della centrale di tiro della nave. L'armamento ha la potente mitragliera KCB come base, che tira ad oltre 1000 ms un proiettile da 360 g a 650 colpi al secondo.\nLa versione prescelta dalla Royal Navy \u00e8 il modello -2, con abitacolo aperto, ma la possibilit\u00e0 di risparmiare peso della versione ha permesso di sistemarla sui cacciatorpediniere Type 42, che in seguito hanno imbarcato anche i Phalanx, in qualche modo. La massa delle armi ha imposto di togliere alcune scialuppe per non disequilibrare la nave.\nLe installazioni scelte dagli inglesi sono state un grosso potenziamento per la difesa ravvicinata delle navi ad un peso e costo contenuti. Anzich\u00e9 2 cannoni da 20\u00a0mm, in seguito ve ne sono stati installati 4, oltre ai 2 impianti binati da 30\u00a0mm. \u00c8 sintomatico che navi armate di missili da 50\u00a0km di raggio hanno dovuto aggiornarsi con cannoni da 3\u00a0km di raggio operativo massimo.\nIl sistema \"AOE-2\" caratterizzato dalla possibilit\u00e0 di essere telecomandato e fornito di 500 proiettili pronti al tiro e di apparati ottici computerizzati di puntamento, sarebbe stato un notevole problema per i cacciabombardieri argentini, molto pi\u00f9 efficace di qualunque installazione inglese tranne che forse i pezzi da 40/70\u00a0mm singoli delle Type 22. Inoltre, esso ha batterie per funzionare in assenza di alimentazione della nave con 15 minuti di operativit\u00e0 autonoma in termini di batterie. I sistemi di struttura sono l'operatore, il congegno di puntamento elevabile davanti per seguire bersagli anche ad alto angolo, e una coppia di cannoni con i relativi magazzini munizioni che hanno da soli un peso di circa 400 o pi\u00f9 chilogrammi."}
{"id": "904454", "revid": "466539", "url": "https://it.wikipedia.org/wiki?curid=904454", "title": "David Ferrer", "text": "Finalista al Roland Garros 2013, la sua miglior posizione nella classifica ATP \u00e8 il terzo posto raggiunto dopo il torneo di Wimbledon dello stesso anno. Ha vinto 27 tornei del circuito maggiore ATP in singolare e due in doppio. \u00c8 considerato uno dei pi\u00f9 forti tennisti spagnoli di sempre, nonostante vanti una sola vittoria nei Masters 1000, grazie alla lunga permanenza nella \"top ten\" ATP dietro i fuoriclasse del XXI secolo, nonch\u00e9 uno dei migliori giocatori sulla terra rossa insieme al connazionale Rafael Nadal.\nCaratteristiche tecniche.\nSpecialista della terra battuta, nel corso degli anni ha saputo evolvere il suo gioco diventando competitivo anche sulle superfici veloci, come testimoniano le semifinali raggiunte all'US Open, la finale alla Masters Cup nel 2007 e la semifinale dell'Australian Open 2011 battendo il connazionale Rafael Nadal in tutte e tre le circostanze. In carriera ha vinto sei dei suoi titoli su superfici rapide (quattro sul cemento, due sull'erba).\nNon dotato di particolare talento tecnico, grazie a una grande etica lavorativa, alla rapidit\u00e0 nei movimenti, alla grinta, alla determinazione e all'intelligenza tennistica ha ottenuto risultati che a inizio carriera gli sembravano preclusi. La sua grande preparazione atletica e la sua volont\u00e0 di non mollare mai hanno spesso costretto gli avversari a sudare pi\u00f9 del dovuto per aggiudicarsi ogni singolo punto. Il suo colpo migliore \u00e8 il diritto anomalo, che pratica con particolare successo soprattutto sui campi lenti. Gioca di rovescio a due mani.\nVita privata.\nNasce a J\u00e1vea, cittadina nei pressi di Valencia, dal padre Jaime, contabile, e dalla madre Pilar, insegnante delle elementari. A otto anni inizia a giocare a tennis e a tredici si sposta nella vicina Gandia. Due anni dopo si trasferisce a Barcellona, dove frequenta i corsi della Federazione catalana di tennis. Nel 1999 passa dieci mesi all'Accademia del tennis di Juan Carlos Ferrero a Villena, per poi rientrare a Javea. Il 28 novembre 2015 sposa Marta Tornel e il 4 maggio 2018 nasce Leo, il primo figlio della coppia. I suoi sport preferiti sono il calcio e il basket ed \u00e8 tifoso del Valencia. Inoltre ama leggere.\nCarriera da giocatore.\n1999-2002: primo trofeo Challenger.\nFerrer debutta nel circuito professionistico ITF nel 1999, con una sconfitta al primo turno del Futures Spain F7. Nel 2000 vince il suo primo titolo al Futures Poland F1 in Polonia, a cui fanno seguito una finale allo Spain F1 e il suo secondo titolo all'F3 Spain, finendo la stagione al 406\u00ba posto della classifica mondiale. Nel maggio del 2001, al suo esordio nel circuito Challenger, viene eliminato al primo turno del torneo di Praga dal n\u00ba103 ATP Sl\u00e1va Dosed\u011bl al terzo set. In agosto vince il suo primo titolo Challenger al torneo di Sopot battendo in finale \u0141ukasz Kubot. Altri risultati di rilievo durante l'annata sono la semifinale a Manerbio e i quarti raggiunti a Barcellona. I risultati conseguiti gli permettono di raggiungere a fine stagione il 208\u00ba posto della classifica mondiale.\n2002: primo titolo ATP.\nEntra nel circuito maggiore ATP nel 2002 e all'esordio perde al primo turno dell'Estoril costringendo al terzo set il n\u00ba7 del mondo Marat Safin. Vince quindi i Challenger di Napoli e di Valencia; in quest'ultimo sconfigge per la prima volta un top 100 della classifica mondiale, il n\u00ba 97 Julian Knowle. Dopo il titolo conquistato al Challenger di Sassuolo prende parte al suo secondo torneo ATP perdendo per 2-6, 3-6 in finale a Umago contro Carlos Moy\u00e1, dopo avere superato al primo turno il n\u00ba14 del mondo David Nalbandian. Entra cos\u00ec per la prima volta tra i top 100, arrivando all'84\u00ba posto. In settembre vince il Challenger di Manerbio e si aggiudica l primo titolo ATP il 15 settembre 2002 al BCR Open Romania, sconfiggendo in finale Jos\u00e9 Acasuso per 6-3, 6-2. Chiude l'annata al 59\u00ba posto del ranking mondiale.\n2003, vittoria su Agassi, numero 1 ATP.\nNel 2003 si concentra quasi esclusivamente sui tornei ATP. Nella prima parte della stagione non riesce mai a superare il secondo turno a eccezione del torneo di Auckland a gennaio, dove perde nei quarti contro Dominik Hrbat\u00fd. Perde al primo turno nel suo esordio in un torneo del Grande Slam, l'Australian Open di gennaio, e nei primi Masters 1000 disputati in carriera, a Indian Wells, Miami e Monte-Carlo. Il suo risultato pi\u00f9 importante del 2003 \u00e8 l'eliminazione del n\u00ba1 al mondo Andre Agassi al primo turno degli Internazionali d'Italia, dove esce all'incontro successivo. Perde al secondo turno al suo debutto nel tabellone principale degli Slam del Roland Garros e di Wimbledon, rispettivamente contro il n\u00ba24 ATP Wayne Ferreira e il n\u00ba10 Jiri Novak.\nAlla fine di luglio raggiunge i quarti a Umago, dove viene battuto da Moy\u00e1, e subito dopo viene sconfitto in finale a Sopot per 5-7, 1-6 dal n\u00ba7 ATP Guillermo Coria. Ai suoi primi US Open perde al primo turno contro Robby Ginepri. Anche nei tornei di fine stagione supera il secondo turno solo una volta, a Metz, eliminato nei quarti da Fernando Gonz\u00e1lez. In doppio arriva alla sua prima finale ATP in marzo ad Acapulco in coppia con Fernando Vicente, perdendo in due set contro Mark Knowles e Daniel Nestor. A fine anno \u00e8 71\u00ba in singolare e 144\u00ba in doppio.\n2004, tre semifinali ATP.\nNella prima parte del 2004 raggiunge i quarti a Buenos Aires, a Valencia e all'Hamburg Masters. Perde la semifinale alla Mercedes Cup di Stoccarda contro il n\u00ba11 ATP Gast\u00f3n Gaudio per 3-6, 7-5, 4-6. Verso la fine dell'anno arriva ai quarti a Bucarest e in semifinale sia a Palermo, dove perde contro Tom\u00e1\u0161 Berdych, che a Lione, dove viene sconfitto da Xavier Malisse dopo avere battuto il n\u00ba13 ATP Juan Carlos Ferrero. Negli Slam arriva al secondo turno in Australia, al Roland Garros e a Wimbledon, mentre esce al primo agli US Open. L'unico risultato di rilievo in doppio \u00e8 la semifinale raggiunta in luglio a Nottingham. Quello stesso mese diventa il 40\u00ba della classifica in singolare e chiude l'annata in 49\u00aa posizione.\n2005, top 20 in singolare e due titoli ATP in doppio.\nNel 2005 arriva in semifinale del prestigioso Masters di Miami sconfiggendo David Nalbandian, Ferrero e Dominik Hrbat\u00fd prima di arrendersi a Rafael Nadal in due set. Stessa sorte agli Internazionali d'Italia, dove cede di nuovo a Nadal in semifinale per 6-4, 4-6, 5-7. Perde ai quarti al Roland Garros ancora contro Nadal. Ai nove tornei delle Masters Series a cui partecipa esce al primo turno una sola volta. Altri risultati di rilievo sono la finale a Valencia, dove perde contro Igor Andreev 3-6, 7-5, 3-6, i quarti a Monte Carlo, dove \u00e8 sconfitto da Guillermo Coria per 6-3, 4-6, 3-6, il terzo turno agli US Open e i quarti ai Masters di Madrid, sconfitto da Robby Ginepri, e di Parigi-Bercy, dove costringe a una lunga battaglia il n\u00ba3 ATP Andy Roddick prima di cedere 6-2, 3-6, 6-78. Quell'anno vince i suoi unici tornei ATP di doppio in carriera a Vi\u00f1a del Mar e Acapulco. Sempre in doppio i quarti di finale di Cincinnati e Madrid gli valgono la 42\u00aa posizione in classifica mondiale, che rimarr\u00e0 il suo miglior risultato di sempre. A settembre raggiunge il suo nuovo best ranking in singolare al 13\u00ba posto e chiude l'anno al 14\u00ba.\n2006: top 10 e secondo titolo ATP.\nComincia la stagione perdendo ai quarti di Auckland contro Olivier Rochus. Diventa il n\u00ba10 del mondo arrivando al quarto turno degli Australian Open, dove batte Mario An\u010di\u0107 prima di cedere a Fabrice Santoro. A febbraio fa il suo esordio in Coppa Davis nella sfida persa 1-4 contro la Bielorussia, valida per il primo turno del World Group. Perde in tre set il primo singolare contro Vladimir Voltchkov e vince il secondo quando i bielorussi sono gi\u00e0 qualificati. In marzo arriva per il secondo anno consecutivo alle semifinali a Miami dopo avere battuto il n\u00ba4 Andy Roddick, perdendo poi contro il n\u00ba1 Roger Federer che lo supera ai quarti anche a Monte Carlo. Perde ai quarti ad Amburgo contro il n\u00ba12 ATP Tommy Robredo, che si aggiudicher\u00e0 il torneo. Alla World Team Cup di D\u00fcsseldorf sconfigge il n\u00ba4 del mondo Ivan Ljubi\u010di\u0107.\nDopo essere uscito al terzo turno al Roland Garros ottiene il suo miglior risultato a Wimbledon raggiungendo il quarto turno, dove perde in quattro set contro il n\u00ba9 ATP Lleyton Hewitt. Vince a Stoccarda il suo secondo titolo ATP International Series battendo Acasuso in cinque set, dopo essere stato in svantaggio di due set a uno e 1-5 nel quarto. Ad agosto perde ai quarti al Cincinnati Masters contro Fernando Gonz\u00e1lez, dopo avere battuto il n\u00ba10 Marcos Baghdatis. Agli US Open perde al terzo turno da Mikhail Youzhny e arriva ai quarti a Basilea, perdendo ancora contro Federer. A fine anno ha un bilancio di tre vittorie e cinque sconfitte contro i top 10 e chiude alla 14\u00aa posizione del ranking.\n2007: semifinale agli US Open, finale nella Masters Cup e n\u00ba5 del ranking.\nComincia la stagione vincendo il torneo di Auckland battendo in finale Robredo. Conferma il risultato dell'anno prima agli Australian Open, perdendo al quarto turno contro Mardy Fish in cinque set. Esce ai quarti a Rotterdam, Indian Wells e Monte Carlo, al quarto turno a Miami, in semifinale a Barcellona e di nuovo ai quarti ad Amburgo. Al Roland Garros non va oltre il terzo turno, fermato dal connazionale Fernando Verdasco, mentre a Wimbledon viene eliminato al secondo da Paul-Henri Mathieu.\nA luglio vince il suo quarto titolo ATP battendo in finale Nicol\u00e1s Almagro agli Swedish Open di B\u00e5stad. Viene eliminato poi da Nikolaj Davydenko nei quarti a Cincinnati, dopo avere battuto Andy Roddick al terzo turno. Agli US Open, dove \u00e8 testa di serie n\u00ba15, arriva per la prima volta nella semifinale di uno Slam battendo David Nalbandian al terzo turno, il n\u00ba2 Rafael Nadal al quarto e Juan Ignacio Chela nei quarti, per poi arrendersi al n\u00ba3 Novak \u0110okovi\u0107. Questi risultati gli garantiscono il nuovo best ranking mondiale con l'8\u00aa posizione. Vince quindi il terzo titolo stagionale a Tokyo battendo in finale Richard Gasquet. Al Paris Masters perde ai quarti contro Nalbandian.\nSi presenta come sesta testa di serie alle finali di Shanghai della Masters Cup e vince il round robin battendo nell'ordine il n\u00ba3 Djokovic, il n\u00ba2 Nadal e il n\u00ba8 Gasquet. Si conferma in semifinale sconfiggendo il n\u00ba5 Roddick prima di perdere contro la sua bestia nera, Federer. Chiude la stagione con il suo miglior ranking al 5\u00ba posto, dietro a Federer, Nadal, Djokovic e Davydenko.\n2008: prima Coppa Davis.\nApre la stagione perdendo a sorpresa contro Julien Benneteau nei quarti a Auckland, dove si era presentato con la testa di serie n\u00ba1. Raggiunge quindi i quarti agli Australian Open superando Ferrero, per poi essere battuto da Djokovic che vincer\u00e0 il titolo. Il 25 febbraio diventa il n\u00ba4 del mondo malgrado la sconfitta al secondo turno a Rotterdam. Ad aprile contribuisce alla vittoria della Spagna sulla Germania nei quarti di Coppa Davis battendo Philipp Kohlschreiber nell'unico incontro disputato. Subito dopo vince il sesto titolo ATP battendo Almagro in finale al Valencia Open, dopo essere stato sotto 5-2 al terzo set e avere salvato tre match point contro Verdasco nei quarti. Al Monte Carlo Masters perde ai quarti contro Nadal, che la settimana dopo lo batte di nuovo in finale a Barcellona, dopo che Ferrer aveva superato Nicol\u00e1s Lapentti, Robredo e Stan Wawrinka. A distanza di tre anni torna a giocare i quarti al Roland Garros battendo al terzo turno Lleyton Hewitt e al quarto Radek \u0160t\u011bp\u00e1nek, prima di essere battuto dall'idolo di casa Ga\u00ebl Monfils in quattro set.\nVince il suo primo titolo ATP sull'erba a 's-Hertogenbosch sconfiggendo nei quarti Mario An\u010di\u0107, in semifinale Juan Mart\u00edn del Potro e in finale Marc Gicquel. Ha quindi inizio una serie di risultati negativi; a Wimbledon \u00e8 la quinta testa di serie e viene battuto in quattro set da An\u010di\u0107 al terzo turno. Alle Olimpiadi di Pechino viene eliminato a sorpresa da Janko Tipsarevi\u0107 al primo turno. Ai successivi US Open viene battuto al terzo set dal n\u00ba126 del ranking, il diciottenne giapponese Kei Nishikori, causando una delle maggiori sorprese del torneo. Interrompe la serie negativa battendo in cinque set il n\u00ba8 del mondo Andy Roddick nella semifinale contro gli USA di Coppa Davis, che garantisce alla Spagna l'accesso in finale. Viene quindi battuto al secondo turno a Pechino da Dudi Sela, al Masters di Madrid da Feliciano L\u00f3pez e al Masters di Parigi da Kohlschreiber. L'annata si chiude con un'altra sconfitta in singolare nella finale di Coppa Davis con l'Argentina, ma riesce ad aggiudicarsi il trofeo grazie alle vittorie dei compagni di squadra. Dopo quattordici mesi esce dai top 10 e finisce l'anno al 12\u00ba posto.\n2009: seconda Coppa Davis.\nComincia la stagione perdendo in semifinale dell'Heineken Open contro Sam Querrey e al terzo turno degli Australian Open da Marin \u010cili\u0107. Dopo avere perso in semifinale all'SA Tennis Open da J\u00e9r\u00e9my Chardy raggiunge la prima finale stagionale ai Dubai Tennis Championships, dove viene battuto da Novak \u0110okovi\u0107. Si prende la rivincita sconfiggendolo subito dopo negli ottavi di Coppa Davis, contribuendo a eliminare la Serbia per 4-1 anche con la vittoria su Troicky. In entrambi i Masters 1000 statunitensi sul cemento di Indian Wells e Miami viene battuto al quarto turno, rispettivamente da Roddick e del Potro.\nApre la stagione della terra battuta in Europa con una sconfitta al terzo turno del torneo di Monte Carlo contro Verdasco. Perde quindi la finale a Barcellona contro Rafael Nadal. Dopo le sconfitte nelle prime fasi agli Internazionali d'Italia, all'Estoril e all'Open di Madrid esce al terzo turno del Roland Garros contro Robin S\u00f6derling, che a sorpresa raggiunger\u00e0 la finale. Perde quindi nei quarti sull'erba dell'Ordina Open contro Iv\u00e1n Navarro, mentre a Wimbledon esce al terzo turno per mano di Radek \u0160t\u011bp\u00e1nek in cinque set.\nTorna in una semifinale all'International German Open, perdendo contro il russo Nikolaj Davydenko. Sul cemento americano soffre una serie di sconfitte nelle fasi iniziali del Masters di Cincinnati, della Rogers Cup di Toronto e degli US Open. Dopo le due vittorie nella semifinale di Davis vinta 4-1 contro Israele perde al primo turno del Malaysian Open e del China Open, rispettivamente con Michail Ju\u017enyj e Fernando Gonz\u00e1lez, e al secondo turno con Feliciano L\u00f3pez allo Shanghai Masters. Non riesce a difendere il titolo al Valencia Open, ritirandosi durante il match del secondo turno contro Albert Monta\u00f1\u00e9s per infortunio. Torna in campo il mese dopo per la vittoriosa finale di Davis contro la Repubblica Ceca vincendo entrambi i singolari, in particolare quello contro Radek \u0160t\u011bp\u00e1nek, piegato dopo cinque set.\n2010: prima finale di un Masters 1000.\nInizia la stagione con la 17\u00aa posizione del ranking e con la sconfitta al primo turno nel torneo di Auckland. Esce al secondo turno degli Australian Open facendosi rimontare due set di vantaggio da Marcos Baghdatis. Al successivo Open del Sud Africa arriva in semifinale, che perde contro il francese St\u00e9phane Robert. Due settimane dopo centra la finale dell'Argentina Open, dove viene battuto in tre set dal n\u00ba22 ATP Juan Carlos Ferrero. Si prende la rivincita con Ferrero nella finale dell'Abierto Mexicano, aggiudicandosi l'ottavo titolo ATP. Negli ottavi di Coppa Davis vince entrambi gli incontri con Marco Chiudinelli e Stan Wawrinka, permettendo alla Spagna di battere 4-1 la Svizzera. A Indian Wells, dopo il bye al primo turno, perde al secondo contro James Blake, mentre a Miami esce al quarto turno per mano di Nadal.\nFa il debutto stagionale sulla terra rossa europea a Monte-Carlo, dove in semifinale perde di nuovo contro Nadal. Perde la semifinale anche al successivo torneo di Barcellona, questa volta in tre set con Verdasco, sprecando il vantaggio di 7\u20136, 4\u20132. Arriva per la prima volta in finale di un Masters 1000 agli Internazionali d'Italia, dopo avere superato il n\u00ba5 ATP Andy Murray al terzo turno, il n\u00ba10 Jo-Wilfried Tsonga ai quarti e il n\u00ba9 Verdasco in semifinale. Il successo gli viene negato da Nadal, al suo quinto trionfo a Roma. Dimostra il grande stato di forma anche al successivo Open di Madrid, dove batte tra gli altri \u010cili\u0107 e Murray prima di arrendersi in semifinale in tre set al n\u00ba1 Roger Federer. Al Roland Garros perde al terzo turno contro J\u00fcrgen Melzer.\nEguaglia il suo miglior risultato a Wimbledon, dove sfiora il successo al quarto turno con Robin S\u00f6derling dopo essere arrivato a due punti dalla vittoria in due occasioni. Perde quindi in cinque set contro Ga\u00ebl Monfils nei quarti di Coppa Davis; la Spagna viene sconfitta 5-0 ed esce dopo essersi aggiudicata il trofeo nelle ultime due edizioni. Al successivo Swedish Open arriva in semifinale, dove perde nuovamente con S\u00f6derling.\nInizia la trasferta americana uscendo al primo turno della Rogers Cup contro David Nalbandian. Al successivo Masters 1000 di Cincinnati perde al terzo turno contro Nikolaj Davydenko, dopo essere stato in vantaggio di un break nel set decisivo. Agli US Open viene battuto in un incontro equilibrato al quarto turno da Fernando Verdasco dopo essere stato in vantaggio 4\u20131 nel tiebreak del quinto set. L'11 ottobre raggiunge la decima posizione del ranking, tornando tra i top 10 dopo quasi due anni. Al Malaysian Open batte nei quarti il n\u00ba7 ATP Tom\u00e1\u0161 Berdych prima di arrendersi in semifinale a Andrej Golubev. Al China Open prevale finalmente su S\u00f6derling nei quarti, batte poi Ivan Ljubi\u010di\u0107 e perde la finale contro Djokovic. S\u00f6derling si prende la rivincita sconfiggendolo al terzo turno dello Shanghai Masters.\nAl ritorno in Europa supera S\u00f6derling in semifinale al Valencia Open e vincendo la finale con Marcel Granollers si guadagna il nono titolo ATP e la settima posizione del ranking. Esce quindi in novembre al terzo turno del Masters 1000 di Parigi-Bercy per mano di J\u00fcrgen Melzer. Resta comunque qualificato per le ATP World Tour Finals di Londra, nelle quali perde in due set tutti e tre gli incontri di round robin con Federer, S\u00f6derling e l'idolo di casa Andy Murray. L'ottima annata si conclude con un attivo di 60 vittorie e 24 sconfitte e con la conferma al 7\u00ba posto nel ranking.\n2011: terza Coppa Davis.\nL'esordio stagionale avviene all'Open di Auckland come prima testa di serie. Dopo il bye al primo turno batte nell'ordine Tobias Kamke, Philipp Kohlschreiber, Santiago Giraldo e si assicura il decimo titolo ATP superando in finale David Nalbandian. Agli Australian Open arriva per la prima volta in semifinale battendo Jarkko Nieminen, Michael Russell, Ri\u010dardas Berankis, Milos Raonic e il n\u00ba1 Rafael Nadal nei quarti, approfittando delle non perfette condizioni fisiche del maiorchino e negandogli la possibilit\u00e0 di vincere quattro Slam di fila. Cede in semifinale al n\u00ba5 Andy Murray, ma si assicura la sesta posizione del ranking mondiale.\nDisputa quindi il torneo di Rotterdam, dove perde al primo turno contro Nieminen. Al successivo Abierto Mexicano di Acapulco si conferma campione e vince il secondo trofeo dell'anno superando Adrian Ungur, Santiago Gonz\u00e1lez, Juan M\u00f3naco, Aleksandr Dolhopolov e in finale Nicol\u00e1s Almagro. Al primo incontro dell'Open di Indian Wells si arrende alla potenza dei servizi di Ivo Karlovi\u0107. All'Open di Miami batte il qualificato Igor' Kunicyn, Somdev Devvarman e Marcel Granollers prima di cedere nei quarti a Mardy Fish, giocando malgrado avesse avuto un'indigestione.\nApre la stagione sulla terra battuta al torneo di Monte Carlo sconfiggendo Feliciano L\u00f3pez, Milos Raonic, Viktor Troicki e J\u00fcrgen Melzer. Raggiunge cos\u00ec la seconda finale in carriera in un Masters 1000, ma perde ancora contro Nadal. Subisce la stessa sorte al successivo Open di Barcellona, dove viene battuto nuovamente in finale da Nadal dopo avere superato nell'ordine Carlos Berlocq, Victor H\u0103nescu, Melzer e Almagro. Al Masters 1000 del Madrid Open vince con Adrian Mannarino e Serhij Stachovs'kyj, ma si ferma nei quarti contro Djokovic, che per la prima volta lo batte sulla terra battuta dopo tre sconfitte nei precedenti incontri. Ferrer deve poi saltare gli Internazionali d'Italia per infortunio.\nSi ripresenta al Roland Garros come settima testa di serie e supera nei primi turni Nieminen, Julien Benneteau e Serhij Stachovs'kyj, ma perde in cinque set contro Ga\u00ebl Monfils. Osserva un nuovo periodo di pausa e ritorna a Wimbledon battendo Beno\u00eet Paire, Ryan Harrison (in cinque set) e Karol Beck. La sua corsa viene fermata agli ottavi da Jo Wilfried Tsonga. Partecipa quindi in Texas alla sfida di Davis contro gli Stati Uniti; le sue due vittorie contro Fish e Roddick sigillano il 3-1 che proietta la Spagna in semifinale. Perde la finale al successivo Swedish Open contro il padrone di casa S\u00f6derling. Salta per infortunio il Masters 1000 di Toronto e inizia la trasferta americana a Cincinnati, dove perde al terzo turno contro Gilles Simon. La striscia di risultati dell'ultimo anno gli consentono di issarsi al quinto posto del ranking.\nAgli US Open non va oltre il quarto turno, battuto al quarto set da Andy Roddick. Subito dopo viene la vittoriosa semifinale di Coppa Davis contro la Francia, dove vince 6-1, 6-4, 6-1 contro il n\u00ba11 del mondo Gilles Simon. Perde quindi in semifinale al Masters 500 di Tokyo contro Andy Murray, che lo supera anche nella finale del successivo Shanghai Masters, dopo che Ferrer aveva sconfitto Milos Raonic, Juan Carlos Ferrero, Andy Roddick e Feliciano L\u00f3pez. Al torneo di Valencia supera Verdasco e Davydenko e viene eliminato in semifinale da Juan M\u00f3naco in tre set. Si prende la rivincita con Murray nel primo incontro del round robin delle ATP World Tour Finals 2011, batte quindi il n\u00ba1 del mondo Novak \u0110okovi\u0107 e malgrado la sconfitta con Tom\u00e1\u0161 Berdych si qualifica per la semifinale, nella quale viene eliminato da Roger Federer. Chiude la stagione trionfando per la terza volta con la Spagna in Coppa Davis; contribuisce all'impresa battendo in cinque set l'argentino Juan Mart\u00edn del Potro.\n2012: primo ATP 1000, altri sei titoli e due semifinali degli Slam.\nIl primo torneo stagionale \u00e8 l'Open di Auckland, che vince nuovamente battendo in finale il belga Olivier Rochus per 6-3, 6-4. Agli Australian Open vince al primo turno contro Rui Machado, al secondo con Ryan Sweeting in cinque set dopo pi\u00f9 di tre ore di gioco. Sconfigge quindi in tre set Juan Ignacio Chela e Richard Gasquet, ma ai quarti perde contro il numero uno Novak \u0110okovi\u0107 per 4-6, 6-7, 1-6. Conferma l'ottimo inizio di stagione vincendo i tornei di Buenos Aires contro Almagro e di Acapulco contro Verdasco. A Indian Wells viene eliminato a sorpresa al terzo turno dal n\u00ba51 ATP Denis Istomin per 4-6, 3-6. Viene eliminato nei quarti a Miami da Djokovic dopo avere battuto del Potro.\nAll'inizio di aprile vince entrambi i singolari nella vittoriosa sfida valevole per i quarti di Davis contro l'Austria. All'esordio sulla terra rossa in Europa a Montecarlo perde subito in due set contro Thomaz Bellucci. A Barcellona arriva in finale e viene sconfitto da Nadal 6-7, 5-7. Al Madrid Masters batte Almagro negli ottavi e perde il successivo incontro con Federer per 4-6, 4-6. Nella semifinale degli Internazionali d'Italia non resiste a Nadal, che lo batte 6-7, 0-6.\nStesso risultato al Roland Garros, dove sconfigge nei quarti il n\u00ba4 ATP Andy Murray in quattro set e viene eliminato in semifinale da Nadal con il punteggio di 2-6, 2-6, 1-6.\nDopo avere conquistato il torneo ATP 250 sull'erba di 's-Hertogenbosch battendo in finale Philipp Petzschner a Wimbledon vince i primi due incontri contro Dustin Brown e Kenny de Schepper. Nel terzo turno supera Andy Roddick per 2-6, 7-6, 6-4, 6-3 e agli ottavi batte Juan Mart\u00edn del Potro con il punteggio di 6-3, 6-2, 6-3. Ai quarti perde da Andy Murray in quattro set, tre dei quali finiti al tie-break. Torna cos\u00ec a occupare la quinta posizione nel ranking. Raggiunger\u00e0 i quarti allo Slam di Londra l'anno dopo, e resteranno i suoi migliori risultati nel torneo. Subito dopo si aggiudica per la seconda volta lo Swedish Open battendo Almagro 6-2, 6-2.\nAlle Olimpiadi di Londra 2012 viene eliminato agli ottavi dal n\u00ba17 ATP Kei Nishikori in tre set. Nel torneo di doppio gioca con Feliciano L\u00f3pez e due coppie francesi gli negano la gioia di una medaglia olimpica: Micha\u00ebl Llodra e Jo-Wilfried Tsonga vincono una tiratissima semifinale 6-3, 4-6, 18-16, mentre Julien Benneteau e Richard Gasquet si aggiudicano il bronzo con il punteggio di 7-6, 6-2.\nViene eliminato al primo incontro di Cincinnati; agli Us Open arriva in semifinale dopo avere battuto Kevin Anderson, Kei Nishikori, Lleyton Hewitt, Richard Gasquet e Janko Tipsarevi\u0107, quest'ultimo dopo una battaglia di oltre quattro ore. Come all'Australian Open perde in semifinale contro Novak \u0110okovi\u0107 con il punteggio di 6-2, 1-6, 4-6, 2-6. Subito dopo vince in quattro set i singolari di Coppa Davis contro John Isner e Sam Querrey che permettono alla Spagna di superare gli Stati Uniti per 3-1 e accedere alla finale. Sconfitto in semifinale al Malaysian Open da Julien Benneteau, \u00e8 costretto al ritiro durante il primo match a Pechino. Un virus intestinale non gli permette di giocare lo Shanghai Masters e dopo oltre tre settimane di riposo ha inizio una striscia di undici vittorie consecutive che hanno inizio al Valencia Open, dove batte in finale Dolhopolov. Si aggiudica quindi quello che rester\u00e0 il suo unico Masters 1000 in carriera, il torneo di Parigi-Bercy, dove supera per 6-4, 6-3 in finale la sorpresa del torneo Jerzy Janowicz.\nAl primo turno di round robin delle ATP World Tour Finals batte Juan Mart\u00edn del Potro, al secondo si interrompe contro Federer la serie di vittorie e malgrado batta Janko Tipsarevi\u0107 viene eliminato per la peggiore differenza set. Conclude la stagione scendendo in campo per la finale di Coppa Davis, dove le sue vittorie in entrambi i match di singolare non bastano a rivincere il trofeo che va alla Repubblica Ceca. Con questi risultati ha superato il serbo Novak \u0110okovi\u0107 in testa alla classifica dei match vinti con 76 successi in stagione, nella quale si \u00e8 aggiudicato 7 titoli ATP.\n2013: unica finale di uno Slam e n\u00ba 3 del ranking.\nFerrer inizia l'anno al torneo di Doha come prima testa di serie e in semifinale perde in due set contro Nikolaj Davydenko. A Auckland batte in successione Lu Yen-hsun, Luk\u00e1\u0161 Lacko e Ga\u00ebl Monfils e in finale supera Philipp Kohlschreiber per 7-6, 6-1, aggiudicandosi per il terzo anno consecutivo il torneo. Agli Australian Open supera i primi quattro turni sconfiggendo Olivier Rochus, Tim Smyczek, Marcos Baghdatis e Kei Nishikori. Ai quarti batte Nicol\u00e1s Almagro per 4-6, 4-6, 7-5, 7-6, 6-2, arrivando per la prima volta in una semifinale del torneo, dove viene sconfitto dal numero 1 del mondo Novak \u0110okovi\u0107 per 2-6, 2-6, 1-6.\nA Buenos Aires vince il suo secondo titolo stagionale battendo in finale Stan Wawrinka per 6-4, 3-6, 6-1. Ad Acapulco perde in finale contro Nadal per 0-6, 2-6. Sconfitto da Kevin Anderson al secondo turno di Indian Wells, a Miami nei primi turni supera Fabio Fognini, Kei Nishikori e J\u00fcrgen Melzer. In semifinale sconfigge 4-6, 6-2, 6-3 Tommy Haas, che negli ottavi aveva battuto Novak \u0110okovi\u0107. Alla sua quinta finale in un Masters 1000 affronta Andy Murray, vincitore del torneo nel 2009, ed esce sconfitto 6-2, 4-6, 6-7 dopo avere sprecato un match point.\nA Barcellona viene subito eliminato dal n\u00ba66 ATP Dmitrij Tursunov e al successivo Estoril Open perde in finale da Stan Wawrinka. A Madrid supera Denis Istomin e Tommy Haas, nei quarti perde ancora da Nadal con il risultato di 6-4, 6-7, 0-6 dopo essersi trovato a due punti dal match nel secondo set. Agli Internazionali d'Italia batte Fernando Verdasco 5-7, 7-5, 6-3 e grazie al ritiro di Kohlschreiber approda ai quarti, dove \u00e8 ancora Nadal a superarlo per 4-6, 6-4, 2-6.\nAgli Open di Francia 2013 arriva ai quarti battendo nell'ordine Marinko Matosevic, Albert Monta\u00f1\u00e9s, Feliciano L\u00f3pez e Kevin Anderson senza perdere un set. Ai quarti supera Tommy Robredo per 6-2, 6-1, 6-1 e in semifinale Jo-Wilfried Tsonga per 6-1, 7-6, 6-3. Alla sua prima finale in uno Slam affronta Nadal, sette volte vincitore del torneo, che lo batte 3-6, 2-6, 3-6.\nComincia la stagione sull'erba a 's-Hertogenbosch, dove \u00e8 campione uscente, e viene subito eliminato da Xavier Malisse. A Wimbledon batte al primo turno Mart\u00edn Alund, al secondo Roberto Bautista Agut e al terzo prevale 6-2 nel quinto set contro Dolgopolov. Dopo la vittoria in quattro set negli ottavi su Dodig perde nei quarti contro la testa di serie n\u00ba8 del Potro per 2-6, 4-6, 6-7. Alla fine del torneo diventa numero tre del mondo, che rester\u00e0 il suo best ranking in carriera.\nA Montr\u00e9al viene sconfitto al primo incontro dal russo Alex Bogomolov Jr. per 2-6, 4-6 e ritorna al quarto posto nella classifica ATP, scavalcato da Nadal. A Cincinnati supera Ryan Harrison con il punteggio di 7-6, 3-6, 6-4 e viene eliminato al turno seguente da Dmitrij Tursunov per 2-6, 4-6. Agli US Open batte al primo turno Nick Kyrgios per 7-5, 6-3, 6-2, mentre nelle partite successive vince sempre in quattro set rispettivamente contro Bautista Agut, Michail Kuku\u0161kin e Janko Tipsarevi\u0107. Nei quarti viene superato 3-6 al quinto set da Richard Gasquet.\nA Kuala Lumpur, dopo avere sconfitto Matteo Viola, viene estromesso dal futuro campione Jo\u00e3o Sousa per 2-6, 6-7. Al China Open viene nuovamente eliminato ai quarti da Richard Gasquet con il punteggio di 3-6, 4-6. A Shanghai batte Luk\u00e1\u0161 Rosol e perde contro Florian Mayer agli ottavi. Dopo questo risultato torna al terzo posto nel ranking ATP scavalcando Andy Murray. A Stoccolma elimina nell'ordine Jack Sock, Fernando Verdasco e Ernests Gulbis e perde in finale contro Grigor Dimitrov in tre set. A Valencia elimina Ga\u00ebl Monfils, Julien Benneteau, Jerzy Janowicz e Nicol\u00e1s Almagro, perdendo solo un set contro Janowicz. In finale viene sconfitto da Michail Ju\u017enyj 3-6, 5-7.\nA Parigi-Bercy \u00e8 il campione in carica e vince i primi incontri con Luk\u00e1\u0161 Rosol e Gilles Simon. Ai quarti supera Tom\u00e1\u0161 Berdych per 4-6, 7-5, 6-3. In semifinale batte a sorpresa Nadal, numero 1 al mondo, con il punteggio di 6-3, 7-5. In finale Novak \u0110okovi\u0107 lo sconfigge con un doppio 5-7. Alle ATP World Tour Finals perde il primo incontro di round robin da Nadal per 3-6, 2-6, al secondo Tom\u00e1\u0161 Berdych si impone in due set e al terzo viene battuto in tre set da Stan Wawrinka. Chiude la stagione al terzo posto del ranking ATP.\n2014: un titolo ATP.\nCome negli anni precedenti Ferrer inizia la stagione al Qatar Open, sconfigge al primo turno Aleksandr Dolhopolov e viene eliminato al secondo da Daniel Brands per 4-6, 5-7. All'Heineken Open 2014, dove difende il titolo, viene battuto in semifinale da Lu Yen-hsun per 4-6, 6-7. Agli Australian Open vince i primi tre turni rispettivamente contro Alejandro Gonz\u00e1lez, Adrian Mannarino e J\u00e9r\u00e9my Chardy, perdendo solo un set nel secondo incontro. Agli ottavi batte in quattro set Florian Mayer e nei quarti incontra il ceco Tom\u00e1\u0161 Berdych, numero 7 del ranking, che lo supera per 1-6, 4-6, 6-2, 4-6. A fine torneo scala al quinto posto del ranking ATP.\nA Buenos Aires supera M\u00e1ximo Gonz\u00e1lez, Santiago Giraldo e Albert Ramos Vi\u00f1olas in due set, vince in semifinale con Nicol\u00e1s Almagro e in finale con Fabio Fognini 6-4, 6-3 conquistando il primo torneo della stagione. A Rio de Janeiro viene eliminato in semifinale da Aleksandr Dolhopolov in due set, mentre ad Acapulco si ritira durante l'incontro con Kevin Anderson dei quarti per un infortunio muscolare alla gamba sinistra che lo costringe a saltare il torneo di Indian Wells. Rientra a Miami e vince le prime due partite contro Tejmuraz Gaba\u0161vili e Andreas Seppi, per poi venire eliminato da Kei Nishikori con il punteggio di 6-7, 6-2, 6-7.\nA Montecarlo batte J\u00e9r\u00e9my Chardy e Grigor Dimitrov e ai quarti supera per 7-6, 6-4 Nadal, che non batteva da 10 anni sulla terra battuta. Perde 1-6, 6-7 la semifinale con il numero 3 del mondo Stanislas Wawrinka, che si aggiudicher\u00e0 il torneo. Anche a Madrid, superati Ramos Vi\u00f1olas, Isner e Gulbis, si ferma in semifinale battuto da Nishikori. A Roma perde nei quarti contro il n\u00ba2 ATP Djokovic in tre set e al Roland Garros viene travolto da Nadal dopo avere vinto il primo set. A Wimbledon perde a sorpresa al secondo turno contro il n\u00ba118 ATP Andrej Kuznecov. Ritrova una finale a luglio ad Amburgo ma viene battuto da Leonardo Mayer per 7-6, 1-6, 6-7.\nDopo i quarti persi al Canada Masters di Toronto contro Federer \u00e8 ancora il campione svizzero a batterlo nella finale del torneo di Cincinnati con il punteggio di 3-6, 6-1, 2-6. Ai successivi US Open viene eliminato al terzo turno da Gilles Simon. Nella trasferta in Asia soffre due sconfitte al primo incontro a Shenzhen e a Tokyo, mentre allo Shanghai Masters supera Murray 2-6, 6-1, 6-2 negli ottavi prima di soccombere al n\u00ba1 del mondo Djokovic con il punteggio di 2-6, 6-1, 6-2. Raggiunge a Vienna la quarta finale della stagione nella quale viene sconfitto da Andy Murray per 5-7 6-2 7-5. Lo scozzese lo supera anche in semifinale a Valencia, mentre al Masters 1000 di Parigi-Bercy viene eliminato nei quarti da Kei Nishikori. Non si qualifica per le finali ATP di fine anno, ma viene ripescato per l'ultimo incontro di round robin con il ritiro di Raonic. Anche in questo caso viene eliminato da Nishikori.\n2015: cinque titoli ATP.\nInizia positivamente il 2015 vincendo il Qatar Open battendo in finale Tom\u00e1\u0161 Berdych con il punteggio di 6-4 7-5. Ai successivi Australian Open si ferma agli ottavi di finale, ancora sconfitto da Nishikori con un secco 3-6 3-6 3-6. La settimana successiva vince il secondo titolo stagionale al torneo di Rio de Janeiro battendo 6-2 6-3 in finale Fabio Fognini, che aveva battuto in semifinale Nadal. Torna a vincere contro Nishikori nella finale di Acapulco, battendolo per 6-3 7-5, mettendo fine a una striscia di cinque vittorie del giapponese negli ultimi scontri diretti. Sconfitto in due set da Bernard Tomi\u0107 al terzo turno a Indian Wells, a Miami arriva nei quarti e perde 5-7, 5-7 contro Djokovic.\nEsce ai quarti anche a Montecarlo, battuto in tre set da Nadal. A Barcellona perde in due set la semifinale contro Pablo And\u00fajar. In maggio viene sconfitto 4-6, 2-6 nei quarti di finale del Madrid Masters nella nuova sfida con Nishikori. Subito dopo torna in semifinale agli Internazionali d'Italia, dove viene battuto 4-6, 4-6 da Djokovic. Al Roland Garros supera al quinto set Simone Bolelli al terzo turno e Marin \u010cili\u0107 al quarto, si arrende nei quarti di finale a Andy Murray che lo batte in quattro set. Dopo l'uscita al debutto nel torneo di Nottingham, rinuncia a Wimbledon per un problema al gomito che lo costringe a una pausa di due mesi.\nRientra agli US Open e perde al terzo turno in quattro set contro J\u00e9r\u00e9my Chardy. Vince il suo 25\u00ba titolo al Malaysian Open battendo in finale 7-5, 7-5 Feliciano L\u00f3pez. La trasferta in Asia prosegue con la sconfitta da Djokovic in semifinale a Pechino e quella al secondo turno dello Shanghai Masters contro Tomic. Il 25 ottobre vince il 26\u00ba titolo ATP in carriera all'Open di Vienna battendo 4-6, 6-4, 7-5 in finale Steve Johnson. Battuto in due set nella semifinale del Masters 1000 di Parigi da Andy Murray, prende parte alle finali ATP e raccoglie tre sconfitte nel round robin contro lo stesso Murray, Wawrinka e Nadal. Chiude la stagione al settimo posto del ranking.\n2016: uscita dalla top 20.\nSi presenta al Qatar Open come campione uscente e viene battuto al primo turno da Illja Mar\u010denko in tre set; perde quindi la semifinale al torneo di Auckland contro Jack Sock. Agli Australian Open sconfigge nell'ordine Peter Gojowczyk, Lleyton Hewitt, Steve Johnson e John Isner. Nei quarti si arrende in quattro set a Andy Murray. All'Argentina Open perde la semifinale contro Almagro, mentre al Rio Open esce ai quarti per mano dell'emergente austriaco Dominic Thiem. Viene poi sconfitto al secondo incontro sia all'Open del Messico contro Alexandr Dolhopolov che al Miami Open da Lucas Pouille.\nRinvia per un infortunio al polpaccio il debutto stagionale sulla terra rossa in Europa e rientra dopo un mese di pausa al Madrid Open, dove batte Guillermo Garc\u00eda L\u00f3pez e Denis Kudla prima di uscire al terzo turno per mano di Berdych. Anche agli Internazionali d'Italia perde al terzo turno, questa volta contro Pouille. I punti persi in questa parte della stagione lo fanno uscire dai top 10 della classifica ATP per la prima volta dall'ottobre 2010. Dopo la semifinale persa a Ginevra con Marin \u010cili\u0107, al Roland Garros vince con Evgenij Donskoj, Juan M\u00f3naco e Feliciano L\u00f3pez e viene nuovamente battuto da Berdych. Inizia la breve stagione sull'erba a s-Hertogenbosch perdendo nei quarti da Gilles M\u00fcller e al primo turno del torneo di Halle contro Andreas Seppi. Anche a Wimbledon non va oltre il secondo turno, superato da Nicolas Mahut. Subito dopo perde a Bastad la semifinale contro Albert Ramos Vi\u00f1olas.\nAd agosto prende parte alla sua terza Olimpiade ai Giochi di Rio de Janeiro, dove batte Denis Istomin al primo turno e viene sconfitto da Donskoy al secondo. Esce al primo turno del Cincinnati Masters per mano di Julien Benneteau e al terzo degli US Open battuto da Juan Mart\u00edn del Potro. In ottobre perde in due set contro Murray la semifinale a Pechino e al successivo Masters 1000 di Shanghai viene eliminato al primo turno da Feliciano L\u00f3pez. L'unico risultato di rilievo a fine stagione \u00e8 la semifinale raggiunta all'ATP 500 di Vienna, che non disputa per un problema alla gamba sinistra. In novembre esce dopo sette anni dai top 20; per la prima volta dal 2009 non vince alcun torneo in stagione, che chiude al 21\u00ba posto.\n2017: 27\u00ba e ultimo titolo ATP.\nL'inizio del 2017 lo vede superare il secondo turno solo all'Australian Open, dove batte due qualificati nei primi turni e viene superato al terzo da Roberto Bautista Agut. Un problema al tendine di Achille gli fa saltare i Masters 1000 di Indian Wells e Monte-Carlo. In maggio perde la semifinale all'Estoril contro Pablo Carre\u00f1o Busta e fino a luglio non riesce a vincere due incontri consecutivi. Ci riesce in luglio a Wimbledon, dove perde al terzo turno contro Berdych. La crisi di risultati lo spinge dopo lo Slam londinese al 46\u00ba posto della classifica ATP. Dopo quasi due anni dall'ultimo titolo, quello stesso mese Ferrer vince il suo 27\u00ba titolo ATP al torneo di Bastad battendo in finale l'ucraino Dolgopolov per 6-4 6-4.\nConferma la ritrovata forma in agosto al Cincinnati Masters superando nell'ordine Steve Johnson, Tipsarevi\u0107, la testa di serie n\u00ba11 Carre\u00f1o Busta e la n\u00ba3 Dominic Thiem con un secco 6-3, 6-3. Si arrende in semifinale a Nick Kyrgios 6-7, 6-7. Allo US Open 2017, dove si presenta come n\u00ba25 ATP, viene sconfitto al primo turno da Michail Kuku\u0161kin 6-4, 3-6, 2-6, 1-6, uscendo al primo turno in uno Slam per la prima volta dal 2005. Un problema al piede lo fa rinunciare alla trasferta in Asia e rientra nel circuito in ottobre per l'ATP 250 di Anversa, dove viene battuto ai quarti in due set da Diego Schwartzman. Chiude in flessione la stagione uscendo al primo turno sia all'ATP 500 di Vienna, battuto da Kyle Edmund, che al Masters 1000 di Parigi-Bercy, dove perde in due set contro Adrian Mannarino. Nel ranking ATP di fine anno \u00e8 37\u00ba.\n2018: ultima semifinale in Coppa Davis e in un torneo ATP.\nIl debutto stagionale \u00e8 a Auckland, dove perde contro del Potro in semifinale, l'ultima nel circuito ATP della sua carriera. Subisce poi tre sconfitte al primo turno agli Australian Open, da Andrej Rubl\u00ebv, a Montpellier da Karen Cha\u010danov e a Rotterdam da Alexander Zverev. Ad Acapulco batte al primo turno Rublev, ma si arrende al secondo a del Potro. Nei Masters 1000 di inizio stagione esce al terzo turno sia a Indian Wells, sconfitto ancora da del Potro, che a Miami, dove strappa un set al n\u00ba5 del mondo Alexander Zverev. Pochi giorni dopo perde ancora da Zverev nella sfida dei quarti di Coppa Davis contro la Germania, che si tiene nella sua Valencia, ma regala il punto del 3-2 alla Spagna sconfiggendo in cinque set Philipp Kohlschreiber. Dopo questo risultato resta fuori oltre un mese per la nascita del figlio Leo. Al rientro perde all'esordio agli Internazionali d'Italia da Jack Sock, al Geneva Open da Peter Gojowczyk e al Roland Garros, dove viene battuto in cinque set dal qualificato Jaume Munar.\nLa crisi di risultati continua sull'erba con la sconfitta al secondo turno a Eastbourne e al primo turno a Wimbledon, come non succedeva dal 2005. Torna poi in campo a B\u00e5stad, dove difendeva il titolo, ma con la sconfitta al secondo turno si ritrova alla 62\u00aa posizione del ranking. Anche ad Amburgo non riesce a superare il primo turno. A luglio annuncia il suo ritiro nella stagione seguente in uno dei tornei spagnoli su terra battuta.. Sul cemento americano arrivano altre tre uscite al primo turno a Cincinnati, Toronto e agli US Open, dove si ritira per infortunio durante il match con Nadal. Sar\u00e0 la sua ultima partita e il suo primo ritiro nei tornei del Grande Slam.. Queste sconfitte lo fanno precipitare alla 148\u00aa posizione del ranking, chiude la stagione alla 125\u00aa dopo aver vinto il Monterrey Challenger battendo in finale Ivo Karlovi\u0107 con il punteggio di 6-3, 6-4.\n2019: il ritiro.\nInizia la stagione alla Hopman Cup 2019 in coppia con Garbi\u00f1e Muguruza, perdendo 0-3 con la Germania e 1-2 con l'Australia e battendo 2-1 la Francia. Ferrer sconfigge Lucas Pouille e Matthew Ebden ma viene battuto da Alexander Zverev. Riceve poi una wildcard per l'ASB Classic di Auckland, batte al primo turno Robin Haase 6-2, 6-1 e si ritira al secondo contro Pablo Carre\u00f1o Busta. Torna in campo con una wildcard anche a Buenos Aires dove batte in due set il n\u00ba42 ATP Malek Jaziri e viene sconfitto in tre set da Albert Ramos Vi\u00f1olas. All'Abierto Mexicano batte 7-6, 7-6 Tennys Sandgren, per poi cedere a Zverev. Torna in campo sul cemento di Miami e al primo turno batte 6-3, 6-2 Sam Querrey; al secondo turno ferma la striscia di quattro sconfitte consecutive contro Alexander Zverev battendolo 2-6, 7-5, 6-3. Gioca quindi la sua ultima partita ATP sul cemento, perdendo contro Frances Tiafoe 7-5, 3-6, 3-6.\nLa sua ultima stagione sulla terra battuta inizia a Barcellona, dove gioca grazie a una wildcard; supera per 6-3, 6-1 al primo turno Mi\u0161a Zverev e al secondo Lucas Pouille, testa di serie numero quindici. Al terzo turno affronta Nadal, che lo batte con un doppio 6-3. Termina la carriera a Madrid, dove al primo turno supera il n\u00ba21 ATP Roberto Bautista Agut per 6-4, 4-6, 6-4. L'8 maggio 2019 gioca la sua ultima partita in carriera perdendo 4-6, 1-6 contro Alexander Zverev.\nCarriera da allenatore.\nA inizio estate del 2020 comincia un periodo di prova come coach di Alexander Zverev a Monte Carlo, dove ha la residenza il tennista tedesco. L'esito \u00e8 favorevole ed entra a far parte del team di Zverev con un accordo che prevede la collaborazione fino a fine stagione. Nonostante gli ottimi risultati ottenuti in questo periodo, con le finali agli US Open e al Masters di Parigi-Bercy e i titoli conquistati nei due tornei ATP 250 consecutivi disputati a Colonia, a inizio gennaio Ferrer annuncia la propria decisione di non prolungare il rapporto."}
{"id": "904457", "revid": "23", "url": "https://it.wikipedia.org/wiki?curid=904457", "title": "Vesuviana", "text": ""}
{"id": "904459", "revid": "287204", "url": "https://it.wikipedia.org/wiki?curid=904459", "title": "Altar", "text": ""}
{"id": "904460", "revid": "729019", "url": "https://it.wikipedia.org/wiki?curid=904460", "title": "TMC-30", "text": "Il TMC-30 \u00e8 un sistema di difesa aerea ravvicinata di costruzione israeliana. Esso \u00e8 un apparato costituito come al solito da 2 mitragliere con congegni di puntamento e dotazione di munizioni sufficienti per il ruolo antiaereo per la difesa di punto. Esso ha avuto certamente origine dalle esperienze positive con il TCM-20, che a sua volta, come cannone antiaereo, non era originale. Si tratta infatti di un complesso americano Maxon Mount con 2 cannoni da 20\u00a0mm che hanno sostituito le 4 armi M2HB da 12,7\u00a0mm. Le munizioni sono di tipo esplosivo e hanno una maggiore gittata, anche se sono le mitragliere Hispano-Suiza anch'esse di vecchia progettazione. In tal modo \u00e8 stato possibile impiegare dei proiettili pi\u00f9 efficaci di quelli originali, con maggiori possibilit\u00e0 di ingaggiare con successo i bersagli, senza perdere l'agilit\u00e0 di manovra del complesso originale e la rapidit\u00e0 di seguire i bersagli, che ha visto in altre applicazioni complessi di 4 o addirittura 6 mitragliere assemblate.\nNel caso del TMC-30 si \u00e8 deciso di usare cannoni di maggiore calibro e gittata, per applicazioni essenzialmente navali anche a causa del maggiore peso. Inoltre i tamburi da 60 colpi sono stati sostituiti da nastri da 125 colpi l'uno, a cui si possono aggiungere altri 40 proiettili di riserva sempre nell'affusto.\nEsso \u00e8 munito di impianto di stabilizzazione e ha un affusto rigido per minimizzare la dispersione durante le azioni di fuoco, con barre di irrigidimento che partono dalla torre e finiscono sulla cima delle canne, munite anche di freno di bocca a luci multiple. In termini di fuoco, il cannone \u00e8 controllabile in modalit\u00e0 locale come anche da parte della nave. Esso ha sostituito le vecchie mitragliere da 20 o 40mm per lo pi\u00f9 di tipo obsoleto in uso su molte navi della flotta israeliana.\nConsiderando che nel 1973 il meno potente TCM-20 si \u00e8 dimostrato un'arma potente ed efficace, \u00e8 verosimile che ove vi sia il tempo di preavviso, il TCM-30 possa garantire una difesa ragionevolmente efficace, con una cadenza di tiro non elevata, ma una eccellente precisione di tiro. L'autonomia di fuoco \u00e8 di circa 12 secondi, ragionevolmente elevata specie considerando la precisione."}
{"id": "904461", "revid": "124251324", "url": "https://it.wikipedia.org/wiki?curid=904461", "title": "Diplocaulus", "text": "Diplocaulus (il cui nome significa \"doppio mento\") \u00e8 un genere estinto di anfibio lepospondylo vissuto nel Permiano, circa 299\u2013251 milioni di anni fa (Artinskiano-Wuchiapingiano), in Nord America. Nonostante le ridotte dimensioni si tratta di uno dei pi\u00f9 grandi lepospondyli mai vissuti, oltre che uno dei pi\u00f9 caratteristici grazie alla grande testa dalla forma vagamente simile a quella di un boomerang. Alcuni resti attribuiti a \"Diplocaulus\", sono stati ritrovati anche in Marocco, risalenti al Permiano superiore, rappresentando il pi\u00f9 recente lepospondylo noto.\nDescrizione.\nIl \"Diplocaulus\" aveva l'aspetto di una grossa salamandra, dal corpo tarchiato, e lungo fino ad 1 metro (3,3 piedi). La sua caratteristica pi\u00f9 distintiva era senza dubbio la forma della testa: il cranio era infatti fornito di due enormi processi laterali simili a corna incurvate e appiattite sono state le lunghe sporgenze sui lati del suo cranio. A giudicare dalle membra deboli e dalla coda relativamente breve, si presume che l'animale nuotasse ondulando il corpo in un movimento su e gi\u00f9, come le moderne balene e delfini. Si pensa che l'ampia struttura della testa agisse come un aliscafo, aiutando l'animale mentre scivolava nell'acqua. Un'altra possibilit\u00e0 \u00e8 che tale forma della testa fosse a scopo difensivo, dal momento che anche un grande predatore avrebbe avuto difficolt\u00e0 cercando di ingoiare una creatura con una testa cos\u00ec grande. Alcune rare tracce fossili di \"Diplocaulus\" dimostrerebbero che dalle punte sulla testa dell'animale si attaccassero dei lunghi lembi di pelle che si attaccavano al dorso dell'animale fino alla coda dandogli l'aspetto superficiale di un razza o di una manta, dotata di zampe nella parte inferiore del corpo.\nClassificazione.\nIl \"Diplocaulus\" \u00e8 un anfibio lepospondylo, in particolare esso \u00e8 classificato come appartenente alla famiglia dei Diplocaulidae, uno famiglia estinta evolutasi durante il Carbonifero superiore per poi estinguersi nel Permiano superiore. Tra tutti, il pi\u00f9 stretto parente del \"Diplocaulus\" sembrerebbe essere il \"Diploceraspis\".\nDi seguito \u00e8 riportato un cladogramma, modificato da Germain (2010):\nPaleobiologia.\nCiclo vitale.\nCome tutti gli anfibi, probabilmente, anche il \"Diplocaulus\" aveva un proprio ciclo vitale, da girino ad adulto. Come salamandre e tritoni moderni, forse, in et\u00e0 giovanile questi animali erano muniti di branchie esterne, che durante la crescita sparivano pian piano permettendo all'animale di respirare aria ed, eventualmente, avventurarsi sulla terra ferma (sebbene la bizzarra forma del corpo e i fragili arti non era proprio adatti alla locomozione terrestre). \u00c8 possibile che gli esemplari pi\u00f9 giovani restassero nell'acqua bassa vicino alle rive in gran numero per proteggersi dai predatori come \"Xenacanthus\", per poi spostarsi in acque pi\u00f9 profonde quando diventavano adulti.\nAlimentazione.\nVista la scarsa apertura buccale del \"Diplocaulus\" e la sua somiglianza con le salamandre moderne \u00e8 possibile che le prede preferite di questo strano animale fossero piccoli pesci, crostacei e insetti che popolavano gli acquitrini e i laghi dell'epoca, rimanendo perfettamente immobile sul fondale aspettando che il pasto fosse a portata per poi scattare e ingoiare l'animale intero.\nPalecologia.\nI fossili di \"Diplocaulus\" sono stati ritrovati negli Stati Uniti (Texas, Oklahoma e Nuovo Messico). Molti di questi fossili sono stati ritrovati in quello che nel Permiano era un ecosistema palustre dominato da immense ed intricate paludi. In particolare, nelle Red Beds del Texas vi \u00e8 un'area di grande biodiversit\u00e0 nei fossili dei tetrapodi, o vertebrati a quattro zampe. In quell'ambiente il predatore dominante pi\u00f9 comune era il \"Dimetrodon\", mentre i tetrapodi pi\u00f9 comuni sono appunto gli anfibi: oltre a \"Diplocaulus\" la fauna anfibia si compone di \"Archeria\", \"Eryops\" e \"Trimerorhachis\". Vi erano inoltre il reptiliomorpho \"Seymouria\", il rettile \"Captorhinus\" e i sinapsidi \"Dimetrodon\", \"Ophiacodon\" e \"Edaphosaurus\". La fauna di cui faceva parte il \"Diplocaulus\" \u00e8 stata chiamata dal paleontologo Everett C. Olson, la \"chronofauna del Permo-Carbonifero\", una fauna che domin\u00f2 l'ecosistema Euramericano per milioni di anni. In base alla geologia dei depositi rinvenuti nei Red Beds, questa fauna abitava in una pianura alluvionata con molta vegetazione in un ecosistema di delta.\nI presunti esemplari di \"Diplocaulus\" rinvenuti in Marocco e risalenti Permiano superiore, vivevano in'habitat simile ma pi\u00f9 arido. La fauna della Formazione Ikakern, comprende anche il pareiasauridae \"Bunostegos\", un grande captorhinide senza nome e il pareiasauridae \"Arganaceras\".\nNella cultura di massa.\nIl \"Diplocaulus\" \u00e8 un animale facilmente riconoscibile per la sua insolita anatomia ed uno degli anfibi lepospondyli meglio conosciuti e ben documentati, comparendo in varie mostre ed esposizioni nei musei. Alcuni esempi sono:"}
{"id": "904465", "revid": "373458", "url": "https://it.wikipedia.org/wiki?curid=904465", "title": "Leonardo", "text": ""}
{"id": "904467", "revid": "123174178", "url": "https://it.wikipedia.org/wiki?curid=904467", "title": "Giacomo Campi", "text": "Biografia.\nOriundo cremonese, inizi\u00f2 gli studi pittorici con il prof. Gandolfi, passand\u00f2 poi all'Accademia Carrara a Bergamo sotto il pittore Scuri; quindi lavor\u00f2 a Roma e in Vaticano al Collegio romano col pittore Francesco Podesti.\nNel 1870 si trasfer\u00ec definitivamente a Milano dove apr\u00ec uno studio. Suoi i dipinti presenti oggi in molte dimore milanesi: nella villa Bagatti-Valsecchi di Milano e nella casa Arnaboldi di Carimate, in casa del Duca Melzi d'Eril, del Principe di Castelbarco, a St. Moritz, a Sanremo, agli \"Hotels Plinius\" di Como e presso l'\"Angleterre\" di Venezia.\nA Magenta (Italia) oper\u00f2 per diverso tempo realizzando un famosissimo ciclo di affreschi nella casa del Comm. Giovanni Giacobbe, rappresentanti allegorie sul tema della campagna d'Italia per la guerra d'indipendenza del 1859, realizzati appunto nella villa che fu al centro degli scontri della famosa Battaglia di Magenta.\nNel 1894 dipinse, sempre a Magenta, altri affreschi sul tema della storia cittadina nella volta del soffitto del locale Teatro Lirico, che venne inaugurato nel 1904 con un'esibizione di Francesco Tamagno.\nSempre del Campi sono affreschi presenti presso il banchiere Aplon a Parigi, le sale d'udienza del palazzo reale di Monza, in Vaticano, all'Accademia di S.Luca a Roma ed a New York. Re Umberto I lo insign\u00ec del titolo di cavaliere e la citt\u00e0 di St. Moritz gli diede la cittadinanza svizzera; il governo lo nomin\u00f2 professore di disegno.\nMassone, membro del Grande Oriente d'Italia, in una lettera di Giovanni Lentini il Giovane al Gran Maestro Ettore Ferrari del 13 febbraio 1913 fu proposto come membro di un'associazione chiamata \"Famiglia artistica\", costituita da fratelli artisti."}
{"id": "904468", "revid": "767487", "url": "https://it.wikipedia.org/wiki?curid=904468", "title": "Nobel Son - Un colpo da Nobel", "text": "Nobel Son - Un colpo da Nobel (\"Nobel Son\") \u00e8 un film del 2007, diretto da Randall Miller.\nTrama.\nUn ricercatore americano, Eli Michaelson, vince il premio Nobel per la chimica e suo figlio Berkley, uno scrittore di non molto successo, si trova catapultato in una nuova realt\u00e0. Sar\u00e0 coinvolto in un particolare rapimento, in cui si trover\u00e0, suo malgrado coinvolta anche City, la fidanzata di Berkley."}
{"id": "904471", "revid": "1543377", "url": "https://it.wikipedia.org/wiki?curid=904471", "title": "Isoproterenolo", "text": "L'isoproterenolo (chiamato anche isoprenalina) \u00e8 un farmaco simpatico-mimetico attivo sui recettori beta adrenergici, dotato di effetto inotropo positivo e cronotropo positivo. A livello periferico l'isoproterenolo ha effetto vasodilatatore, specialmente sul muscolo scheletrico. Viene utilizzato in particolare nei soggetti affetti da broncocostrizione ed in caso di bradicardia o blocco atrioventricolare.\nChimica.\nChimicamente l'isoprenalina \u00e8 sintetizzata in modo analogo a quello utilizzato per sintetizzare l'epinefrina.\nL'interazione del \u03c9-cloro-3,4-diidrossiacetofene (cloroacetil-pirocatecolo) con l'isopropilammina d\u00e0 luogo al \u03c9-isopropilammino-3,4-diidrossiacetofenone, la cui riduzione del gruppo carbonilico per idrogenazione (ricorrendo ad un catalizzatore di palladio su carbone) d\u00e0 l'isoproterenolo.\nUsi clinici.\nIl farmaco viene utilizzato sotto forma di soluzione per aerosolterapia per dare sollievo sintomatico ai soggetti affetti da asma bronchiale, enfisema, bronchite cronica ostruttiva ed altri disturbi respiratori complicati dal broncospasmo: questo trattamento \u00e8 oggi in disuso per la disponibilit\u00e0 di farmaci broncodilatatori pi\u00f9 sicuri.\nLa forma iniettabile \u00e8 particolarmente adatta per il trattamento della sindrome di Morgagni-Adams-Stokes ed altre situazioni di blocco atrioventricolare, in particolare in quelle situazioni che non richiedono shock elettrico od il ricorso ad un pacemaker esterno. \u00c8 stato inoltre utilizzato in anestesia per il controllo del laringospasmo e del broncospasmo e come terapia aggiuntiva nello stato di shock cardiogeno. In casi di bradicardia resistente all'Atropina, quando la parasimpaticolisi non riesce a contrastare la mancanza si stimolo simpatico o adrenergico, come per esempio in caso di pazienti in terapia con betabloccanti, l'Isoproterenolo pu\u00f2 riportare la frequenza cardiaca a livelli accettabili senza un effetto inotropo eccessivo, essendo il farmaco pi\u00f9 cronotropo fra le catecolamine.\nControindicazioni.\nIl farmaco \u00e8 controindicato in soggetti con ipersensibilit\u00e0 nota al principio attivo. \u00c8 inoltre controindicato in soggetti con tachicardia o blocco cardiaco causato da intossicazione da digitale, aritmie ventricolari che richiedono una terapia inotropa ed insufficienza coronarica (angina pectoris e sindrome coronarica acuta).\nDosi terapeutiche.\nL'isoproterenolo \u00e8 disponibile in fiale e dovrebbe essere somministrato alla dose pi\u00f9 bassa raccomandata, e la velocit\u00e0 di somministrazione deve essere gradualmente aumentata, tenendo attentamente monitorato il paziente. La via normale di somministrazione \u00e8 per infusione endovenosa od in bolo. In infusione la diluizione utilizzata \u00e8 di 1:5000, ovvero 1\u00a0mg (5ml) in 500 ml di soluzione glucosata al 5%. In caso di gravi emergenze, il farmaco pu\u00f2 essere somministrato attraverso iniezione intracardiaca. Di fronte a patologie in cui il tempo non \u00e8 della massima importanza, la terapia iniziale pu\u00f2 essere per via intramuscolare o sottocutanea.\nPrecauzioni d'uso.\nL'iniezione endovenosa di isoproterenolo determina un aumento della richiesta di ossigeno da parte del miocardio e nel contempo diminuisce la perfusione coronarica, potendo perci\u00f2 avere un effetto deleterio in caso di insufficienza cardiaca od ischemia miocardica. La maggior parte degli autori ne scoraggia l'uso nel trattamento iniziale dello shock cardiogeno dopo un infarto miocardico. Tuttavia, quando un'ipotensione arteriosa \u00e8 stata migliorata con l'utilizzo di altri agenti, l'iniezione di isoproterenolo cloridrato pu\u00f2 produrre benefici effetti emodinamici e metabolici.\nIn una minoranza di pazienti, presumibilmente affetti da una malattia organica del nodo AV, l'iniezione di isoproterenolo cloridrato pu\u00f2 paradossalmente peggiorare un blocco cardiaco atrioventricolare o precipitare una sindrome di Morgagni-Adams-Stokes.\nInterazioni.\nIsoproterenolo e l'adrenalina non devono essere somministrati contemporaneamente, poich\u00e9 entrambi i farmaci hanno un'azione stimolante cardiaca ed i loro effetti combinati possono indurre gravi aritmie. I farmaci possono tuttavia essere somministrati in successione lasciando un adeguato intervallo tra le dosi.\nL'isoproterenolo deve essere usato con cautela se nel paziente sono stati impiegati anestetici inalatori come l'alotano che possono sensibilizzare il miococardio agli effetti delle amine simpaticomimetiche.\nIl farmaco non deve essere usato con gli inibitori delle monoaminoossidasi o gli antidepressivi triciclici poich\u00e9 tali farmaci potenziano gli effetti dell'isoproterenolo."}
{"id": "904482", "revid": "1272592", "url": "https://it.wikipedia.org/wiki?curid=904482", "title": "Tuccio Musumeci", "text": "Impegnato sia in teatro che nel cinema.\nBiografia.\nTuccio Musumeci inizia la sua attivit\u00e0 nel campo dello spettacolo esibendosi nel cabaret e nell'avanspettacolo in compagnia di Pippo Baudo nella Catania degli anni sessanta del XX secolo.\nLa svolta della sua carriera di attore avviene con la costituzione del Teatro Stabile di Catania nel quale inizia a recitare in lavori teatrali, per lo pi\u00f9 comici, sia in lingua italiana che in siciliano. Uno dei suoi primi successi fu \"Il berretto a sonagli\" di Luigi Pirandello interpretato da Turi Ferro. La sua mimica da burattino e la sua vis comica innata, gli hanno consentito una lunga carriera di successo.\nLa sua attivit\u00e0 teatrale lo ha visto impegnato in ruoli come quelli in Cronaca di un uomo di Giuseppe Fava, Il Consiglio d'Egitto di Leonardo Sciascia, Pipino il breve di Tony Cucchiara e \"Classe di Ferro\" spettacolo di Aldo Nicolaj che ha debuttato nel 2003 al Teatro Biondo di Palermo per la regia di Renato Giordano e le musiche di Matteo Musumeci.\nHa calcato i maggiori palcoscenici nazionali e internazionali come Il Piccolo Teatro di Milano, Teatro Stabile di Genova, Teatro Verdi (Trieste), Teatro Argentina, Teatro Stabile di Napoli, Istituto Nazionale del Dramma Antico, Beaumont Theatre di New York e il Teatro Col\u00f3n di Buenos Aires.\nProprio a New York nel 1985 ha ricevuto per la sua interpretazione nel ruolo di Pipino il Breve, il premio \"Italian - American Forum\" al Mark Hellinger Theatre.\nSpesso ha recitato in coppia con Pippo Pattavina.\nHa preso parte anche ad una quindicina di film, sempre in ruoli da caratterista, fra i quali \"Mim\u00ec metallurgico ferito nell'onore\" di Lina Wertm\u00fcller, \"Porte aperte\" di Gianni Amelio, \"Lo voglio maschio\" di Ugo Saitta, \"Virilit\u00e0\" di Paolo Cavara e \"La matassa\" di Ficarra e Picone. \u00c8 stato guest star in un episodio dell'ottava serie di \"Don Matteo\", interpretando il suocero del maresciallo Cecchini, interpretato da Nino Frassica.\nDal 2008 \u00e8 direttore artistico del Teatro Vitaliano Brancati di Catania.\nHa due figli: Matteo, compositore, e Claudio, che ha intrapreso la strada del padre."}
{"id": "904491", "revid": "729019", "url": "https://it.wikipedia.org/wiki?curid=904491", "title": "EMERLEC-30", "text": "L'EMERLEC-30 \u00e8 un sistema di artiglieria contraerei navale di piccolo calibro, costruito dalla Emerson Electric (Stati Uniti) utilizzando due bocche da fuoco Oerlikon KCB (Svizzera) su un affusto singolo ruotante. Il sistema \u00e8 stato progettato per coprire lo spazio tra le mitragliere azionate a mano e i complessi CIWS, che sono utili ma solo se sono collegati con apparati di tiro adatti all'ingaggio di bersagli navali.\nStoria.\nL'impianto \u00e8 stato progettato per l'utilizzo su mezzi navali leggeri, tipo unit\u00e0 di pattugliamento costiero o di interdizione di acque chiuse. Il sistema comprende due blocchi distinti, ed ha un peso di 1\u00a0905\u00a0kg senza munizioni ed operatore. La parte inferiore, che si trova sotto il piano di coperta, contiene il tamburo del munizionamento di riserva, pari a 1\u00a0970 colpi (985 per arma), e il sistema di alimentazione delle armi.\nLa parte superiore, girevole per 360\u00b0, \u00e8 composta da una cabina chiusa (vetrata) per l'operatore, che, in questo modo \u00e8 protetto dalle intemperie. Il complesso pu\u00f2 essere comandato, oltre che localmente dal servente, direttamente dalla centrale di tiro della nave. La velocit\u00e0 angolare sia in brandeggio sia in elevazione \u00e8 di 80 gradi/s, la celerit\u00e0 di tiro \u00e8 di 600 colpi/min per arma. L'armamento del complesso \u00e8 costituito da 2 cannoni Oerlikon KCB cal.30 mm, dotati di cadenza di tiro di 600 colpi al minuto l'uno, sparanti granate dal peso compreso fra 350 e 420 grammi l'una. La portata utile, con munizionamento tipico, \u00e8 di circa 3\u00a0km.\nIl servente, entro la sua cabina fornita di tergicristallo, ha un sistema di controllo del tiro basato su di un congegno a puntamento ottico con girostabilizzatore e funzionamento a riflessione. Le armi sono appena dietro la cabina su bracci di supporto. Il sistema d'arma pu\u00f2 sparare tutti i 1\u00a0970 proiettili in dotazione senza ricorrere all'energia elettrica della nave, in quanto dotato di proprie batterie di accumulo, posizionate concentriche al tamburo. Il doppio sistema di alimentazione del cannone consente di sparare con un'arma anche quando l'altra \u00e8 in avaria.\nImpiego operativo.\nEssenzialmente utilizzato da navi di dimensioni relativamente piccole, \u00e8 stato esportato in una decina di Nazioni e usato anche come artiglieria per alcune classi di pattugliatori della Guardia costiera degli Stati Uniti, con entrata in servizio nel 1975, dopo circa 7 anni dalla progettazione della mitragliera. La designazione americana dell'artiglieria \u00e8 EX Mk 74 Mod.0. Le altre nazioni che lo hanno immesso in servizio sono, tra l'altro, Etiopia, Corea del Sud, Taiwan, Filippine (pattugliatori Classe Kagitingan)."}
{"id": "904497", "revid": "584834", "url": "https://it.wikipedia.org/wiki?curid=904497", "title": "Garching an der Alz", "text": "Garching an der Alz (ufficialmente \"Garching a. d. Alz\", letteralmente \"Garching sull'Alz\") \u00e8 un comune tedesco situato nel \"land\" della Baviera, fa parte del circondario di Alt\u00f6tting.\nGeografia fisica.\nIl comune si trova nell'area chiamata Alztal, 30 chilometri a nord del lago Chiemsee e 20 chilometri a nord del lago di Waging, sulla Strada Federale 299. Il fiume Alz, da cui prende il nome la cittadina, \u00e8 affluente del lago Chiemsee (spesso indicato come il \"mare bavarese\").\nStoria.\nGarching a.d.Alz ha origini antiche, i primi cenni risalgono al 798 d.C., viene citata in come stabilimento negli elenchi delle merci nel commercio del sale. Nella sua storia ricca di eventi, Garching a.d.Alz \u00e8 principalmente ricordata dallo scontro fra la Baviera e Salisburgo per il controllo di questa regione.\nLa grande espansione del comune \u00e8 iniziata tuttavia soltanto intorno agli inizi del XX secolo, insieme allo sviluppo della \"Bayerische Tauernbahn\" (linea ferroviaria M\u00fchldorf\u2013Freilassing).\nAmministrazione.\nLa municipalit\u00e0 di Garching a.d. Alz \u00e8 costituita da diverse localit\u00e0: Garching, Hart a.d. Alz, Hartfeld, Wald a.d. Alz e Mauerberg."}
{"id": "904498", "revid": "729019", "url": "https://it.wikipedia.org/wiki?curid=904498", "title": "LS-30", "text": "L'impianto Laureance\u2013Scott da 30mm con mitragliera Rarden, conosciuto come LS30R, \u00e8 una artiglieria leggera concepita per sostituire i vecchi cannoni da 20 e 40\u00a0mm in servizio nella Royal Navy.\nAlcuni test hanno dimostrato, da bordo della fregata Londonderry e da terra che si tratta di un affusto capace di assicurare alla mitragliera un'eccellenza balistica, con l'80% di probabilit\u00e0 di colpire bersagli di 2 m\u00b2 a distanze tra i 1000 e i 1300 metri con una raffica di 3 colpi.\nLa mitragliera \u00e8 stata sviluppata dal RARDE (\"Royal Armament Research A Development Establishment\") per le esigenze dell'esercito, in particolare quelle relative al veicolo da combattimento della fanteria (IFV) Warrior. \u00c8 un cannone particolare, diverso da tutti gli altri perch\u00e9 concepito per la massima potenza e precisione, ma anche per ottenere questo (e/o grazie a questo) dotato della possibilit\u00e0 di sparare raffiche da solo 3 colpi l'una: ci\u00f2 serve indubbiamente a ridurre il consumo di munizioni per ciascun ingaggio, ma che nel ruolo contraereo ha alcuni limiti, specie considerando che il massimo di raffiche tirabili al minuto \u00e8 30. Il cannone, come \u00e8 detto, \u00e8 estremamente preciso, l'affusto ha linea di mira stabilizzata, e a richiesta pu\u00f2 avere una telecamera a basso livello di luce, un telemetro laser, una camera termica, un calcolatore balistico. La Royal Navy ne ha adottati alcuni per i pattugliatori costieri a far tempo dal 1986, ma il sistema \u00e8 stato pensato anche per navi pi\u00f9 grandi. Nonostante il peso contenuto questo cannone ha il peccato capitale di sviluppare un volume di fuoco troppo scarso contro obiettivi aerei, pertanto ha subito la concorrenza degli impianti, sempre prodotti dalla LS, del tipo GCM con 2 cannoni da 30mm. La mitragliera da 30 RARDEN pu\u00f2 se non altro essere sostituita da una di tipo diverso, come la Mauser tipo F o la Oerlikon KCB, nel qual caso diventa LS30F o LS30B, ma in ogni caso non ha avuto il successo che ci si aspettava da tale modello."}
{"id": "904506", "revid": "21880", "url": "https://it.wikipedia.org/wiki?curid=904506", "title": "TAC (medicina)", "text": ""}
{"id": "904512", "revid": "1543377", "url": "https://it.wikipedia.org/wiki?curid=904512", "title": "Cannoni navali Oerlikon", "text": "La ditta Oerlikon \u00e8 ben nota per le sue mitragliere antiaeree o anche per uso aereo da oltre 80 anni.\nGAM-BO1.\nCalibro: 20\u00a0mm a 1 canna\nElevazione: -15/+60 vel. elevazione Sec. E azimuth\nVelocit\u00e0 proiettili: 1050\u00a0m/s.\nGittata: 2000\u00a0m superficie, 1500 aerei\nCadenza tiro 600.min.\nPeso: 500\u00a0kg con munizioni\nColpi al seguito: 200\nLa mitragliera Oerlikon Burle KAA da 20\u00a0mm, un'arma di notevole successo, \u00e8 munita di una balistica di tutto rispetto con una velocit\u00e0 iniziale di oltre 1000\u00a0m/s anche se la cadenza di tiro \u00e8 ridotta ad appena 600 colpi al minuto.\nLa mitragliera GAM-BO1 da 20\u00a0mm/85 costituisce una versione migliorata della mitragliera da 20\u00a0mm/70 ed \u00e8 stata scelta per un affusto navale semplice, il cui azionamento richiede un minimo di impegno per la nave ospitante. La cadenza di tiro di quest'arma, comparata con gli 800-1000 colpi al minuto di altre mitragliere come la Rh-202 \u00e8 effettivamente bassa, ma nondimeno, la sua efficacia ha aumentato la difesa ravvicinata delle navi di varie nazioni come quelle della Marina spagnola e soprattutto quelle inglesi dopo la Guerra delle Falklands, che ha dimostrato l'assoluta necessit\u00e0 di aumentare le difese aeree ravvicinate delle navi di Sua Maest\u00e0 come le Type 42, le Type 22, e le portaerei Invincible. Essa ha un affusto ad azionamento manuale con un semplice congegno di puntamento per l'operatore, se necessario integrabile con un visore di puntamento notturno.\nL'arma ha un freno di bocca all'estremit\u00e0 a pi\u00f9 luci di sfogo. 2 vantaggi rispetto alle armi della Seconda guerra mondiale sono comunque presenti: la cadenza di tiro di 600 colpi al minuto rispetto ai 240-450 colpi al minuto con una velocit\u00e0 iniziale oltretutto maggiore, e cosa non meno importante, l'alimentazione delle armi che non \u00e8 pi\u00f9 affidata a piastrine da 12 colpi come per certe marine (italiana, per esempio) o meglio, a tamburi da 60 (cannoni Oerlikon), ma ad una cassetta con un nastro da ben 200 colpi che garantisce 20 secondi di fuoco continuativi se necessario, anche se in tal modo la canna si surriscalderebbe. La differenza resta comunque notevole, anche se pure gli aerei, per tacere dei missili, hanno una differenza notevole di prestazioni rispetto a 60 anni fa.\nGBM-AO1.\nCalibro: 25\u00a0mm\nElevazione: -15/+50 vel.\nVelocit\u00e0 proiettili: 1100\u00a0m/s.\nGittata: 2000\u00a0m.\nCadenza tiro 570.min.\nPeso: 600\u00a0kg con o senza munizioni\nColpi al seguito: 200\nUn modello migliorato di questo tipo di affusto \u00e8 il GBM. Che ha introdotto in tempi pi\u00f9 recenti la mitragliera designata come successore del vecchio cannone da 20\u00a0mm: la mitragliera KBA, dotata di caratteristiche di potenza molto maggiori, come il proiettile da 180 grammi anzich\u00e9 120, mentre la munizione nel suo complesso pesa certamente pi\u00f9 di quella da 300gr. Del tipo precedente. L'arma ha nervature laterali di rinforzo e per aumentare la superficie a contatto con l'aria, ci\u00f2 che aiuta a raffreddarne la canna, priva di un sistema ad acqua o altro liquido.\nLa mitragliera da 25\u00a0mm \u00e8 dunque pi\u00f9 potente, ma oltre questo ha anche una cadenza di tiro quasi uguale (inferiore appena del 5%) pertanto \u00e8 pi\u00f9 potente in maniera rimarchevole, ma non avendo sistemi di controllo del tiro particolarmente sofisticati, \u00e8 relegata alle stesse distanze di tiro e inoltre l'alzo \u00e8 limitato da 60 ad appena 50 gradi per cui essa \u00e8 pi\u00f9 idonea al tiro contro bersagli di superficie o quantomeno a basse quote. Il peso \u00e8 se non altro solo marginalmente maggiore.\nL'arma ha doppia alimentazione con un totale di 200 colpi in cassette con munizioni perforanti decalibrate o esplosive. Ancora una volta, il paragone con i tipi della seconda guerra mondiale aiuta a capire il progresso.\nI tipi giapponesi e francesi di tali tipi di mitragliere avevano una cadenza teorica di circa 250 colpi al minuto, ovvero meno della met\u00e0, e un'alimentazione assai lenta con caricatori ad astuccio da 12 colpi, il che praticamente dimezzava la cadenza di tiro, mentre i proiettili, invero molto potenti, avevano un peso di oltre 250 grammi per una gittata di 3000\u00a0m massima. L'alimentazione con cassette e nastri a doppia alimentazione (2 cassette, teoricamente una per quelli esplosivi e una per quelli perforanti) per un totale di 200 colpi .\nGCM-30.\nCalibro: 30\u00a0mm\nElevazione: -15/+80 vel.\nVelocit\u00e0 proiettili: 1175\u00a0m/s.\nGittata: 2750\u00a0m.\nCadenza tiro 650.min.\nPeso: 600\u00a0kg con o senza munizioni\nColpi al seguito: 320\nIl progetto della serie GCM \u00e8 stato sviluppato congiuntamente da Oerlikon BMARC (British Manufacture and Research Company), con Oerlikon che fornisce i cannoni binati KCB e BMARC che progetta e costruisce i giro stabilizzatori.\nSimile ai cannoni serie GCM \u00e8 ol cannone Laurence Scott LS-30B che usa una canna singola da 30\u00a0mm KCB che viene utilizzato su piccole imbarcazioni quali i cacciamine.\nI cannoni binati da 30\u00a0mm/75 sono usati sulle navi da guerra della Royal Navy, quali ad esempio le fregate lanciamissili \"Type 22\" e sono stati montati sui cacciatorpediniere Type 42 dopo la guerra delle Falkland per migliorarne le capacit\u00e0 antiaeree.\nGDM-A/GDM-C.\nCalibro: 35\u00a0mm a 2 canne\nElevazione: -10/+75 vel. elevazione gr. Sec. E azimuth\nVelocit\u00e0 proiettili: 1175\u00a0m/s.\nGittata: 3500\u00a0m max teorica superficie 9500\u00a0m.\nCadenza tiro 2x550.min.\nPeso: 6250\u00a0kg con munizioni\nColpi al seguito: 336\nNella produzione Oerlikon non poteva mancare anche una versione navale della mitragliera da 35/90mm KDC, capace di 550 colpi al minuto e pertanto una degna rivale dei cannoni Bofors da 40mm L/70, anche se incapace di sparare munizioni con spoletta di prossimit\u00e0 e pertanto relegata all'efficacia data dall'alta cadenza di tiro e velocit\u00e0 della munizione."}
{"id": "904515", "revid": "465169", "url": "https://it.wikipedia.org/wiki?curid=904515", "title": "Conversione (teologia cristiana)", "text": "Il termine conversione (in latino: rivolgimento, rivoluzione) indica un mutamento radicale della libera volont\u00e0 e del suo fine ultimo, della fede religiosa o politica, e in genere della condotta quotidiana di una persona.\nL'etimologia suggerisce l'immagine \ndi un'inversione propria di una persona che, accorgendosi di camminare su una strada sbagliata, decide di tornare sui suoi passi e di incamminarsi in una direzione diversa. \nIn ambito giuridico, indica un negozio che si sostituisce ad un precedente patto nullo, del quale rileva gli elementi utili o necessari alla propria attuazione. Pertanto, intende il nuovo che si sovrappone al vecchio, senza eliminarlo, attingendo dalla personalit\u00e0 e dal bagaglio culturale e esistenziale tutto ci\u00f2 che rimane compatibile con un nuovo sistema di priorit\u00e0 e di valori.\nLa conversione \u00e8 una presa di coscienza \"esistenziale\", immediata o maturata nel tempo, che pu\u00f2 avvenire in seguito all'azione persuasiva di una terza persona oppure alla considerata riflessione personale. Si decide, cos\u00ec, di cambiare il corso della propria vita, riorientando i propri atteggiamenti e comportamenti secondo criteri diversi da quelli seguiti fino a quel momento.\nConversione nella Bibbia.\nNell'Antico Testamento il concetto di conversione \u00e8 direttamente collegato al termine ebraico '\u05e9\u05c1\u05d5\u05bc\u05d1' (sh\u00fbb), il dodicesimo verbo pi\u00f9 usato nella Bibbia ebraica che significa \"volgersi, tornare, ritornare\". \u00c8 pure associato al verbo ebraico '\u05e0\u05d7\u05dd' (n\u00e2cham), che significa \"dispiacersi, essere dispiaciuti\". Nel Nuovo Testamento, i due termini principali connessi a questo concetto sono \u1f10\u03c0\u03b9\u03c3\u03c4\u03c1\u03ad\u03c6\u03c9 (epistreph\u014d) e \u03bc\u03b5\u03c4\u03b1\u03bd\u03bf\u03ad\u03c9 (metanoe\u014d). Quest'ultimo termine, insieme ai suoi derivati significa un rinnovamento di mente e cuore, un ravvedimento fatto di tutto cuore. Brano chiave a questo riguardo nei vangeli sinottici, \u00e8 Matteo 18:3 \"In verit\u00e0 vi dico: se non cambiate e non diventate come i bambini, non entrerete nel regno dei cieli\" (NR). Un'altra versione traduce: \"...se non vi convertirete e non diventerete come i bambini...\" (CEI).\nNell'ambito della fede ebraica e cristiana la conversione \u00e8 essenzialmente conversione \"a Dio\", quando una persona o persino un popolo, prende coscienza di quanto sia rovinosa una vita impostata ignorando Dio e la Sua volont\u00e0 rivelata, da essa si ravvede e ritorna a Lui. Esemplare, a questo riguardo, \u00e8 l'esortazione biblica: \"Lasci l'empio la sua via e l'uomo iniquo i suoi pensieri; si converta egli al SIGNORE che avr\u00e0 piet\u00e0 di lui, al nostro Dio che non si stanca di perdonare\" (Isaia 55:7). Nella fede cristiana essa \u00e8 esemplificata nell'uomo o nella donna che, dopo avere udito il messaggio dell'Evangelo, abbandona il modo di essere e di vivere seguito fino a quel momento, d\u00e0 piena fiducia a Ges\u00f9 Cristo come proprio Signore e Salvatore e lo segue: \"Ges\u00f9 parl\u00f2 loro di nuovo, dicendo: \u00abIo sono la luce del mondo; chi mi segue non camminer\u00e0 nelle tenebre, ma avr\u00e0 la luce della vita\u00bb\" (Giovanni 8:12). Il ravvedimento (volgersi da) e la fede (volgersi verso) sono considerati di solito le due facce della conversione e come tali figurano in modo prominente nel linguaggio biblico.\nLa conversione \u00e8 un atto consapevole da parte del soggetto, non un avvenimento di cui si faccia esperienza passiva. Per il cristiano, la vita trasformata dell'uomo o della donna convertiti sono l'espressione esteriore un \"cuore\" cambiato. Esempi biblici di questo sono la conversione di Paolo (Atti 9), quella dell'eunuco etiope (Atti 8:26-40), quella del figlio prodigo (Luca 15:11-32) e quella di Zaccheo (Luca 19:2-10).\nSebbene la conversione abbia soprattutto a che fare con individui, anche societ\u00e0 e nazioni sono state profondamente segnate da risvegli religiosi. Essi includono Israele sotto la guida di Mos\u00e8 e quello avvenuto sotto il regno di Ezechia, Ninive, come risultato della predicazione di Giona, ed i pi\u00f9 recenti risvegli come quello iniziato in Inghilterra con John Wesley e quello \"apostolico\" avvenuto in Galles all'inizio del '900.\nLa necessit\u00e0 del peccatore di convertirsi \u00e8 descritta da Ges\u00f9 (Matteo 18:3)] e dagli apostoli [\"Ravvedetevi dunque e convertitevi, perch\u00e9 i vostri peccati siano cancellati ... Essi dunque, accompagnati per un tratto dalla chiesa, attraversarono la Fenicia e la Samaria, raccontando la conversione degli stranieri e suscitando grande gioia in tutti i fratelli\" (Atti 3:19; 15:3)]. Negli Atti, la conversione \u00e8 spesso presentata con l'immagine delle due vie e della scelta della via del Signore (9:2;23; 22:4; cfr. Giacomo 5:19,20). La nuova via implica un nuovo tipo di vita (Efesini 5:2; Colossesi 1:10; 2:10-12). \"Il pellegrinaggio del cristiano\" di John Bunyan \u00e8 un classico che presenta la conversione come il viaggio che porta dalla \"Citt\u00e0 della distruzione\" alla \"Citt\u00e0 celeste\".\nLa conversione implica elementi intellettuali, emotivi e volitivi, incluso un rapporto dottrinale o un'affermazione della Signoria di Cristo, l'accoglienza della Sua opera redentrice, una personale devozione a Lui, l'impegno della comunione nella comunit\u00e0 dei cristiani e la trasformazione etica della vita.\nInterpretazione psicologica.\nSi sono tentate molte spiegazioni psicologiche della conversione religiosa. La maggior parte di queste, al seguito di William James, vedono la conversione come la consapevole unificazione o riunificazione di un io prima diviso, risultando in senso di completezza, dell'essere a posto e felice. La conversione \u00e8 vista cos\u00ec come un passo importante nella creazione della propria identit\u00e0. Il linguaggio usato dalla Bibbia al riguardo del figlio prodigo [\"Allora, rientrato in s\u00e9..\" (Luca 15:17 NR)] rappresenta bene questo concetto. Altre spiegazioni includono termini come: integrazione della personalit\u00e0, nuovo essere, libert\u00e0, riorientamento.\nNel suo senso biblico, la conversione \u00e8 il volgersi dell'anima verso Cristo e l'unione con Lui nella Sua morte e risurrezione, che il battesimo significa come ingresso per fede in una nuova vita (Romani 6:1-14).\nSviluppo del concetto nella storia.\nNello sviluppo della tradizione cattolica, la conversione \u00e8 stata associata sempre di pi\u00f9 ai sacramenti del battesimo, della penitenza e della confermazione. Si dice che nel battesimo si riceve la remissione dei peccati, ma che per i peccati commessi dopo il battesimo bisogna ricorrere al sacramento della penitenza, che implica la confessione dei peccati, l'assoluzione da parte di un ministro consacrato, ed atti di penitenza che mitigano la severit\u00e0 delle conseguenze temporali del peccato.\nQuando il misticismo si fa strada nella spiritualit\u00e0 cattolica, ecco che la conversione viene associata al primo stadio della via mistica, cio\u00e8 il purgamento che, si sperava, avrebbe condotto all'illuminazione e finalmente all'unione contemplativa. L'inizio della via illuminativa era spesso segnato da ci\u00f2 che veniva chiamato \"seconda conversione\".\nLa spiritualit\u00e0 monastica, fortemente influenzata dal misticismo, vede una duplice benedizione dello Spirito: nel battesimo e nella consacrazione monastica. Quest'ultima \u00e8 frequentemente chiamata secondo battesimo e seconda conversione. Era considerata come una nuova capacit\u00e0 indotta dallo Spirito per la vocazione. Conversione, in questo contesto, significa ritirarsi dal mondo e consacrarsi alla vita religiosa.\nNella teologia della Riforma protestante la conversione \u00e8 compresa come la risposta umana alla rigenerazione, l'infusione di nuova vita nell'anima. La conversione dipende dalla grazia, un atto reso possibile e diretto dalla grazia. Il Calvinismo \u00e8 incline a rappresentare questa grazia come irresistibile, con il risultato che la conversione diventa virtualmente uno spontaneo volgersi a Dio di chi \u00e8 stato eletto a ricevere la grazia. Martin Lutero credeva che la conversione potesse essere \"abortita\" e che si potesse decadere dalla propria conversione. Sia Martin Lutero che Giovanni Calvino vedono l'intera vita cristiana come una vita di conversione.\nFra gli evangelici posteriori la conversione giunge ad essere associata con l'esperienza di crisi che inaugura la nuova vita in Cristo. In alcuni circoli \u00e8 considerata un avvenimento che implica una trasformazione totale. Nel Movimento di Santit\u00e0 la conversione \u00e8 vista come l'inizio della vita cristiana e l'intera santificazione come il compimento della vita cristiana.\nKarl Barth, nel XX secolo, vede la conversione (la \"Umkehr\") come l'avvenimento cardine della storia, la liberazione e il rinnovamento del mondo in Ges\u00f9 Cristo. Il risvegliarsi alla realt\u00e0 di questo avvenimento pu\u00f2 essere descritto come conversione (\"Bekehrung\") in senso secondario.\nCaratteristiche.\nDa una prospettiva biblica la conversione comporta due aspetti, divino ed umano. Essa rappresenta l'incursione della grazia di Dio nella vita umana, la risurrezione dalla morte spirituale alla vita eterna. Si dice comunemente che siamo attivi nella conversione, proprio come siamo passivi nella rigenerazione. Questo, per\u00f2, non deve essere inteso in modo sinergistico. Siamo attivi solo per l'opera della grazia in noi, perch\u00e9 la grazia ci mobilita. Non siamo noi a procurarci la salvezza, ma noi decidiamo per la salvezza quando i nostri occhi interiori sono aperti alla sua realt\u00e0. La conversione \u00e8 il segno, non la condizione della nostra giustificazione, la cui sola fonte \u00e8 la libera ed incondizionata grazia di Dio.\nLa conversione \u00e8 sia un avvenimento che un processo. Significa l'azione dello Spirito Santo su di noi mediante la quale siamo mossi a rispondere a Ges\u00f9 Cristo con la fede. Essa pure include l'opera continua dello Spirito Santo in noi che ci purifica e ci rimodella all'immagine di Cristo. Quest'opera di purificazione \u00e8 compiuta quando ci ravvediamo dei nostri peccati e ci riconsacriamo a Cristo.\nLa conversione, inoltre, \u00e8 sia personale che sociale. Sebbene fondamentalmente implichi un cambiamento dei nostri rapporti con Dio, essa indica al tempo stesso un cambiamento dei nostri rapporti con gli altri. La conversione \u00e8 un avvenimento spirituale con vaste implicazioni sociali. Implica accogliere Cristo non solo come nostro Salvatore, ma anche come Signore di tutta la nostra vita.\nLa conversione, infine, deve essere considerata come l'inizio della nostra ascesa alla perfezione spirituale. Ci\u00f2 di cui abbiamo bisogno non \u00e8, secondo l'insegnamento biblico, una seconda conversione attraverso la quale ci assicuriamo la perfezione, ma la continuazione ed il mantenimento di una conversione che non pu\u00f2 essere mai completa in questa vita. Anche il convertito deve ravvedersi, anche il santificato deve tornare a volgersi a Cristo ed essere purificato (Cfr. Salmo 51:10-12; Luca 17:3,4; 22:32; Romani 13:14, Efesini 4:22-24; Apocalisse 2:4,5,16; 3:19)."}
{"id": "904516", "revid": "330019", "url": "https://it.wikipedia.org/wiki?curid=904516", "title": "Castello Visconteo (Voghera)", "text": "Il castello visconteo \u00e8 un edificio difensivo di Voghera.\nStoria.\nSecondo alcuni documenti storici redatta tra l'VIII e il X secolo, il castello Visconteo di Voghera \n Lo storico Cavagna Sangiuliani, concordando con la versione del suo collega Manfredi, afferma che gi\u00e0 dal X secolo sia provata l'esistenza del castello in quanto costruzione realizzata nella sua completezza; munita quindi di un largo fossato che circondava la fortezza e di numerose e solide mura sostenute da torri.\nNei secoli XI e XII Voghera \u00e8 munita di uno tra i castelli pi\u00f9 potenti e solidi dell'Oltrep\u00f2. Durante questo periodo vi \u00e8 inoltre testimonianza di molte trasformazioni in \"castra\" di manieri siti nelle zone circostanti. Questo termine latino, fa riferimento a \"castrum\", ossia a un borgo fortificato contenente case, botteghe e ovviamente la residenza principale: il castello. All'interno di essa troviamo anche chiese e monasteri, vale la pena citare i pi\u00f9 noti, quelli tortonesi di Santa Maria della Rossella, San Marziano e la chiesa di Santa Maria Bianca.\nD'altro canto, lo Schiapparelli presume che il castello sia stato eretto dopo l'invasione degli ungari e il Maragliano parla di un castrum di fronte al quale fosse gi\u00e0 stata edificata un'altra fortezza sul terreno concesso al vescovo di Tortona per investitura della badessa del monastero del Senatore. E sempre in altri documenti il Cavagna Sangiuliani afferma che nel 1330 i due podest\u00e0 di Voghera (G. Cadrona e S. Beccaria) iniziano una vera e propria fortificazione del castello, che poi diventer\u00e0 residenza di Galeazzo Visconti nel 1372.\nCi\u00f2 che per\u00f2 sembra strano \u00e8 che per ben due secoli non viene fatta alcuna menzione dell'edificio, si presume a causa di numerose vendite, acquisti, donazioni ed usurpazioni del monastero del Senatore di Pavia. Non a caso alcune fonti storiche dimostrano che Voghera passa sotto il dominio della citt\u00e0 di Pavia.\nOltre a questo, il castello subisce molte trasformazioni, soprattutto a causa del continuo potenziamento della cinta muraria e delle torri.\nUn significativo consolidamento avviene per mano di Galeazzo II Visconti, divenuto signore di Voghera dopo la conquista di Pavia. Egli infatti pensa ad una costruzione difensiva pi\u00f9 valida e pi\u00f9 resistente.\nUn'ulteriore modifica si ha nel 1361 quando viene ordinato a tutti i podest\u00e0 delle terre del marchese di Monferrato, nonostante la precedente riappacificazione avvenuta poco prima fra i due.\nPer far fronte alle spese di ricostruzione del castello il Visconti richiede per\u00f2 la somma di 20.000 fiorini d'oro al proprio territorio di giurisdizione, aumentando i dazi e la quantit\u00e0 di denaro per i sacchi di diritto di macina. \u00c8 cos\u00ec che Galeazzo II mette a capo dei lavori due esperti vogheresi che per\u00f2 falliranno parzialmente nel loro compito, cosicch\u00e9 il signore sar\u00e0 obbligato a ridurre l'estensione del castello da 100 a 80 bracci.\nAmpliato il castello il visconte ordina di trasferire mobile e vettovaglie nella sua dimora, pagando col proprio salario il castellano Zanardo de Dono, incaricato dei lavori. Inoltre fa trasportare al suo interno pietre, legna, mattoni e altri materiali da costruzione mediante l'uso di carri e buoi provenienti da Nazzano e Retorbido.\nInfine, nel 1379, Galeazzo II procura personalmente la somma di denaro mancante per adempire al suo progetto originario d'ampliamento(ovvero 100 bracci).\nLa considerazione pi\u00f9 importante \u00e8 che per realizzare tutto questo il Signore utilizza i soldi del suo salario, ecco perch\u00e9 nel 1380 il Manfredi asserisce come se fosse un fatto naturale \u201ci lavori si eseguivano sempre con la paga del signore\u201d.\nNel 1381 viene costruito il pozzo, ma nel 1382 mediante una grida il Comune chiede al Visconti di poter pagare gli ultimi lavori di cui necessita il castello. Viene cos\u00ec innalzato il muro che tutt'oggi si pu\u00f2 ammirare dal lato ponente e che si colloca tra il castello e la porta di santo Stefano.\nIn questo modo si proceder\u00e0 per tutte le sistemazioni e costruzioni successive fino al 1400, cosicch\u00e9 tali necessit\u00e0 rappresenteranno ulteriori spese per il comune.\nNel marzo del 1400 il castello ebbe la visita di Manuele Paleologo, imperatore d'Oriente, diretto a Milano.\nNel 1404 il governatore o castellano \u00e8 Filippo de Mangano. Filippo Maria Visconti vi soggiorna dal giugno all'ottobre del 1405; egli avendo data la \"custodia\" di Voghera a Castellino Beccaria, lo nomina signore e conte di Voghera oltre a concedergli il maniero a dimora della famiglia che verr\u00e0 spodestata nel 1414. Dal 1415 ai primi decenni del Settecento vi \u00e8 un continuo cambio di podest\u00e0 della fortezza; tra i nomi di spicco abbiamo di nuovo la famiglia Visconti seguita dai dal Verme (conti di Bobbio, Voghera e Val Tidone) e dagli Sforza.\nIn ordine di apparizione abbiamo poi i Gonzaga nel 1546 e i Giudici nel 1593.\nNel 1604 il castello viene descritto con sei torri, molti alloggi e una giardino di dieci pertiche. Nel 1635, quando gli abitanti del borgo di Voghera, chiusero le porte ai francesi, si difesero per diversi giorni, il capitano Biagio Ferrari si era ritirato e rinforzato nel fortilizio con tre compagnie di fanteria lombarda. Nel 1647 i francesi abbatterono il torrione di mezzo che prospettava sul giardino (oggi piazza castello) e occuparono il maniero. Nel 1723 il feudatario \u00e8 Don Alfonso del Pozzo, marchese di Voghera, Pizzale e Medassino; nel 1733 Voghera \u00e8 occupata dall'Austria e ne comanda il territorio il marchese Sandricourt.\nQuando il controllo del territorio passa sotto il controllo di Carlo Emanuele III, e Voghera viene eretta provincia, l'edificio \u00e8 cominciato a servire come ufficio fiscale, sede della magistratura, intendenza, magazzino.\nForse dopo l'erezione di Voghera a citt\u00e0 nel 1770, l'ex fortilizio sub\u00ec ritocchi costruttivi (mura interne, finestre, merlature). Consta che nel 1793 fu destinato a raccogliere in deposito gli oggetti che dovevano esser inviati all'Arsenale di Torino. Pertanto \u00e8 nel 1800 che \"il castello fu riabbellito a citt\u00e0\"; ma non \u00e8 precisato quando fu convertito in palazzo.\nDa castello a carcere.\nLe carceri per i criminali non vi erano ancora nel 1800; vi appaiono per\u00f2 a partire dal 1807. La costruzione aveva raggiunto un livello di declino mai raggiunto prima. La citt\u00e0 \u00e8 per\u00f2 molto attaccata al suo castello e non sono mancati i tentativi di recupero. Nel 1888 le rampe d'ingresso ed anche la fronte dal lato nord rispondenti sull'omonima piazza Castello attirarono l'attenzione del comune per eseguire migliorie e sistemarne il mantenimento. Pi\u00f9 tardi, nel 1911, si rinnov\u00f2 il progetto di riattamento e abbellimento contemplati gi\u00e0 in precedenza per \"l'estetica ed il vantaggio del Comune\" stanziando lire venticinquemila.\nNel 1926, dopo la prima guerra mondiale, c'\u00e8 un nuovo risveglio dei sentimenti patriottici, si propone di destinare l'edificio alle memorie dei caduti. Oltre all'idea di una biblioteca e altre istituzione d'arte.\nTutti i progetti non vennero realizzati completamente.\nNel 1935 l'ingegner Vittorio Paron present\u00f2 un progetto per il restauro del castello, nel contempo si svolsero presso il Ministero di Grazia e Giustizia le pratiche per un nuovo carcere in sostituzione a quello esistente nel centro cittadino.\nNel 1939 ritorn\u00f2 in voga l'idea di adibire il castello a Museo e istituti d'arte per\u00f2, nel 1948, il sindaco inform\u00f2 la Sovrintendenza di Milano che nessun lavoro di restauro era ancora stato portato a termine.\nIl 9 giugno del 1951 con un'istanza al sindaco, si chiedeva di riprendere subito i lavori. Il sindaco rispose il 7 luglio 1951 assicurando che la pratica sarebbe stata ripresa in esame.\nIl 3 giugno 1952 il presidente dell'Oltrep\u00f2, preso atto del voto della sezione culturale dell'ente medesimo, sollecitava l'amministrazione comunale a riprendere i lavori per destinare il castello a sede del Museo Civico e di altri Enti Culturali dell'Oltrep\u00f2.\nRestauri dopo il Novecento.\nNel 1997 in una delle sale del castello, rimuovendo molti strati di intonaco, si sono scoperti affreschi, attribuiti da Teresa Binaghi, a Bramantino. Su richiesta dell'architetto Giuseppina Vago \u00e8 stato realizzato il rilievo di dettaglio delle pareti della stanza nelle quali si trovano i lacerti di affresco. Il rilievo \u00e8 finalizzato alla individuazione degli elementi prospettici al fine di ricostruire, se possibile, la posizione dei punti di fuga. Si ritiene che la stanza potesse essere uno studiolo e che le parti basse delle pareti fossero rivestite con una boiserie in legno. Gli affreschi raffigurano le Muse, incorniciate tra il marmo bianco delle lesene ed il porfido rosso dei basamenti e delle piattabande. Le figure imponenti stagliano in primo piano sui compatti volumi di una citt\u00e0 metafisica disegnata alle loro spalle. Sopra di ognuna compare, a tratti, una scritta con il nome della Musa e il motto che la contraddistingue.\nA concludere la composizione, al centro di ogni campitura, nella fascia d'intonaco tra le travi lignee del soffitto, compaiono degli stemmi araldici, certamente precedenti alla stesura dell'affresco, pi\u00f9 volte abrasi e rifatti, con sovrapposte immagini delle imprese riconducibili al ducato ed agli Sforza. \nNella stessa stanza \u00e8 stata ritrovata un'apertura tamponata da un muro nel cui vano compare una greca affrescata, inframmezzata da un fiocco e da una sfera di madreperla lucente. Purtroppo molte parti dell'affresco e delle iscrizioni sono irrimediabilmente perdute e risulta molto difficoltoso ricostruire il disegno degli stemmi per giungere a conclusioni pi\u00f9 convincenti riguardo alle ipotesi formulate sull'attribuzione e la datazione.\nSempre nell'ala est, nella pi\u00f9 ampia sala a fianco della stanza delle muse - la Sala del Loggiato - sotto la centinatura di una volta a padiglione settecentesca gi\u00e0 quasi completamente distrutta, nel corso dei restauri \u00e8 riemerso il soffitto ligneo quattrocentesco molto ben conservato e, nell'intercapedine tra la volta in cannette ed il soffitto, l'impianto ben riconoscibile di un affresco del tutto simile a quello attiguo della stanza del Bramantino. Sfortunatamente si conserva soltanto l'accenno delle lesene con i capitelli marmorei mentre nulla resta delle raffigurazioni all'interno dei vani. Sull'intera parete nord\u00a0\u2013 e parte della parete est - della stessa stanza \u00e8 riemerso invece l'affresco di un paesaggio campestre denso di alberature di raffinata fattura, riconducibile alla stessa epoca e alla stessa mano delle pitture descritte. A tutto ci\u00f2 si \u00e8 aggiunta la recente scoperta di una nicchia, precedentemente murata, dipinta con l'affresco di una Madonna con Bambino su fondo scuro, di iconografia quattrocentesca.\nIl castello \u00e8 continuamente oggetto di interventi conservativi. Solo di recente il 24 e 25 marzo 2007 sono state aperte tre sale del castello per la visita dei cittadini: in una di esse, lo Studiolo delle Muse, sono brani di affreschi attribuiti al Bramantino. Il resto dell'edificio \u00e8 stato aperto verso settembre e adesso le sale del castello sono tutte ristrutturate.\nInoltre il castello ha ospitato un mercato di prodotti a chilometro zero, organizzato dalla Coldiretti di Pavia."}
{"id": "904522", "revid": "51236", "url": "https://it.wikipedia.org/wiki?curid=904522", "title": "Cory in the House", "text": ""}
{"id": "904525", "revid": "123853611", "url": "https://it.wikipedia.org/wiki?curid=904525", "title": "Filippo Montesi", "text": "Biografia.\nMar\u00f2 di leva, 3\u00b0/82, del battaglione \"San Marco\" della Marina Militare, il 15 marzo 1983, durante la missione ITALCON \"Libano 2\", venne colpito da raffiche di mitra alla schiena durante un'imboscata mentre si trovava in azione di pattugliamento notturno sulla via dell'aeroporto di Beirut, nei pressi del campo profughi palestinese di Burj El Barajneh. Mor\u00ec il 22 marzo 1983 a seguito delle ferite riportate.\nMontesi fu l'unico militare italiano a cadere durante la missione ITALCON. In quella missione si sono avuti inoltre 75 feriti da parte italiana a fronte di 275 caduti statunitensi e 87 francesi.\nAi funerali presenzi\u00f2 l'allora Presidente della Repubblica Sandro Pertini.\nDediche.\nA Fano, la sua citt\u00e0, e soprattutto nel quartiere \"S.Orso\" dove risiedeva, alla memoria di Filippo sono state dedicate:\nA Barile, paese della provincia di Potenza:\nSu YOU TUBE vi \u00e8 anche il video risalente al 1989 dove veniva inaugurata la targa con l'intestazione della piazza.\nLink video: https://www.youtube.com/watch?v=x6HzAgrlf3U \nPorta il suo nome anche il locale gruppo dell'Associazione nazionale marinai d'Italia."}
{"id": "904527", "revid": "1745361", "url": "https://it.wikipedia.org/wiki?curid=904527", "title": "Tieste", "text": "Tieste () \u00e8 un personaggio della mitologia greca figlio di Pelope e di Ippodamia, fratello gemello di Atreo.\nAppartiene alla stirpe dei Pelopidi. \u00c8 protagonista col fratello Atreo di una sanguinosa e macabra faida che nasce con la contesa del trono paterno e termina quando tutti avranno vendicato i torti subiti e l'ultimo di loro, Oreste (figlio di Agamennone, a sua volta figlio di Atreo) vagher\u00e0 perseguitato dai rimorsi e dalle Erinni fino all'intervento di Atena\nGenealogia.\nTieste ebbe una figlia di nome Pelopia e un figlio chiamato Tantalo II, che regn\u00f2 su Pisa e fu ucciso da Agamennone. Stupr\u00f2 sua figlia Pelopia e lei gli gener\u00f2 Egisto. Una Naiade gli partor\u00ec i figli Aglalo, Orcomeno e Callileonte, che furono cucinati da Atreo.\nDa Erope, moglie di suo fratello, ebbe il bastardo Plistene II\nIl mito.\nLa vita di Tieste \u00e8 contrassegnata dai rapporti di ostilit\u00e0 con Atreo. Alla morte di Pelope, sovrano di Micene, la popolazione fu chiamata a scegliere tra i due fratelli il successore. Tieste riusc\u00ec con l'inganno a farsi eleggere: Atreo, infatti, aveva adempiuto un vecchio voto sacrificando ad Artemide \u00ab il pi\u00f9 bel capo del suo gregge \u00bb ma, siccome si trattava di un \u00ab agnello cornuto dal vello d'oro \u00bb, uccise l'animale e fece impagliare il vello, pavoneggiandosi poi di un simile gioiello sulla piazza del mercato. Tieste, in preda alla gelosia, decise di accondiscendere all'interesse di Erope, moglie di Atreo, e la sedusse con lo scopo di ottenere il tesoro.\nCos\u00ec, quando di fronte ai micenei Atreo rivendic\u00f2 il regno per il proprietario del vello, Tieste lo esib\u00ec, conquistando il trono. Tuttavia, siccome Zeus preferiva Atreo, gli mand\u00f2 Ermes con una precisa consegna: farsi promettere dal fratello che avrebbe ceduto il regno qualora il sole avesse mutato il proprio corso. Il sovrano acconsent\u00ec e cadde nella trappola, perch\u00e9 il padre degli d\u00e8i, aiutato da Eris, invert\u00ec il tragitto del sole. Tieste dovette lasciare la citt\u00e0, mentre Atreo prendeva il suo posto.\nDopo esser venuto a conoscenza dell'adulterio della moglie, il nuovo re mise in atto un'atroce vendetta. Tieste venne richiamato a Micene con intenti apparentemente rappacificatori, vedendosi promettere la met\u00e0 del regno. Tuttavia, non appena torn\u00f2 in citt\u00e0, i suoi figli Orcomeno, Aglao e Callileonte - concepiti con una Naiade -, e i gemelli Plistene secondo e Tantalo secondo (avuti invece da Erope), vennero barbaramente uccisi dal re. Invitato ad un banchetto e ignaro di tutto, Tieste ne mangi\u00f2 le carni: alla fine del convito il fratello gli mostr\u00f2 la testa, i piedi e le mani dei bambini, cosicch\u00e9 il padre dei piccoli cap\u00ec, rotolando a terra per il dolore e maledicendo Atreo.\nAccecato dalla brama di vendetta, consult\u00f2 l'oracolo di Delfi, che gli disse di generare un bambino dalla propria figlia. Si rifugi\u00f2 presso il re Tesproto a Sicione, dove Pelopia, figlia di Tieste, era sacerdotessa di Atena. Una notte, la spi\u00f2 mentre compieva per Atena Colocasia il sacrificio di una pecora nera. Durante il rituale, Pelopia scivol\u00f2 nel sangue sgorgato dalla gola della vittima; siccome la tunica si era macchiata, si rec\u00f2 ad uno stagno vicino per lavarsi. Qui il padre le balz\u00f2 addosso mascherato e la violent\u00f2, dopodich\u00e9 la fanciulla riusc\u00ec a sfilargli la spada dal fodero. Accortosi di aver smarrito l'arma, il Pelopide ripar\u00f2 in Lidia, la terra dei suoi padri.\nNel contempo anche Atreo viveva con preoccupazione i giorni seguiti ai suoi atroci misfatti, temendo una punizione. Anch'egli si rivolse all'oracolo delfico, che gli consigli\u00f2 di far tornare Tieste a Micene. Giunse a Sicione, ma il fratello non c'era gi\u00e0 pi\u00f9; conobbe invece Pelopia, che credette figlia del re Tesproto, e la spos\u00f2, conducendola nella propria citt\u00e0 dove partor\u00ec il piccolo Egisto, frutto dell'unione incestuosa tra Tieste e sua figlia. Siccome quest'ultimo era nato dopo il matrimonio con Pelopia, pens\u00f2 dovesse essere figlio suo. Quando Egisto ebbe sette anni, Atreo volle completare la sua vendetta; lo incaric\u00f2 cos\u00ec di uccidere Tieste nel sonno, ma questi se ne accorse mentre la spada stava per colpirlo. Riconosciuta l'arma di un tempo, intim\u00f2 a Egisto di chiamare la madre, cui confess\u00f2 di essere il proprietario della spada. Pelopia, allora, cap\u00ec da chi era stata violentata e si trafisse con la sua lama.\nA questo punto, Tieste ordin\u00f2 a Egisto di consegnare la spada nelle mani del patrigno, il quale si convinse del felice esito del suo piano. Come gli era stato chiesto, l'infante torn\u00f2 poi in carcere, dove il padre gli rivel\u00f2 la sua vera identit\u00e0 e gli assegn\u00f2 l'ultimo compito: uccidere Atreo. Egisto obbed\u00ec, e Tieste si riprese il trono.\nIl ragazzo port\u00f2 cos\u00ec a compimento la vendetta del padre. La causa di tanta ostilit\u00e0 fra Atreo e Tieste fu la maledizione che pendeva sul capo del loro padre Pelope che trover\u00e0 il suo epilogo nella uccisione di Agamennone, figlio di Atreo, da parte di Egisto e nell'assassinio di quest'ultimo da parte di Oreste figlio di Agamennone.\nDopo che Tieste ebbe recuperato definitivamente lo scettro, nel suo gregge comparve \u00ab un altro agnello cornuto e dal vello d'oro \u00bb, il quale, cresciuto, divent\u00f2 un ariete e garant\u00ec ai sovrani discendenti della stirpe di Pelope l'approvazione divina della loro condizione regale. Alla sua morte, Tieste fu sepolto sulla strada che da Micene conduce ad Argo. Sulla tomba fu edificata una statua di pietra raffigurante un ariete.\nTeatro.\nLa vicenda dei Pelopidi Atreo e Tieste \u00e8 oggetto di diverse opere tragiche, la maggior parte delle quali \u00e8 andata perduta (ne restano frammenti o scarse notizie; tra queste figura quella di Ennio). Nell\"'Agamennone\" di Eschilo si parla della storia dei fratelli Pelopidi, ma l'unica tragedia antica pervenutaci interamente dedicata a questo mito \u00e8 il \"Thyestes\" di Seneca, di cui il cinquecentesco \"Tieste\" di Ludovico Dolce costituisce una traduzione.\nIn epoca moderna varie opere della letteratura francese e tedesca rielaborarono il mito; le pi\u00f9 celebri sono l'\"Atr\u00e9e et Thyeste\" di Cr\u00e9billon (1707), in cui la vicenda \u00e8 ambientata a Calcide, in Eubea (negli altri drammi sempre ad Argo, come vuole il mito), e i \"P\u00e9lopides\" di Voltaire (1772), la cui trama \u00e8 stata ripresa, nella sua impostazione generale, dal \"Tieste\" di Ugo Foscolo. Quest'ultima tragedia, prima prova teatrale di un autore ancora adolescente, fu rappresentata a Venezia nel gennaio del 1797 con un buon successo."}
{"id": "904530", "revid": "765341", "url": "https://it.wikipedia.org/wiki?curid=904530", "title": "James Crumley", "text": "Biografia.\nSi diploma alla high school a pieni voti e, per qualche tempo, accarezza l'idea di una carriera sportiva nel football americano. Poi si iscrive al Georgia Institute of Technology, intenzionato a entrare nella CIA, ma lo lascia per arruolarsi nell'esercito americano dal 1958 al 1961.\nAl ritorno dal servizio militare si iscrive al Texas College of Arts and Industries, ma si trasferisce ben presto all'Universit\u00e0 dell'Iowa, dove trova insegnanti come il poeta Richard Hugo e il romanziere Richard Yates: alla base del suo primo romanzo, pubblicato nel 1969 con il titolo \"Uno per battere il passo\" (\"One to Count Cadence\"), c'\u00e8 proprio la sua stessa tesi di laurea.\nCrumley \u00e8 l'autore di \"L'ultimo vero bacio\" (\"The Last Good Kiss\", 1978), considerato dalla critica uno tra i migliori romanzi hard boiled nella storia del giallo e da cui il regista Walter Hill aveva progettato di trarre un film, che non venne mai realizzato e del quale lo stesso Crumley aveva scritto la sceneggiatura.\nOltre a numerosi racconti e romanzi, che hanno goduto di notevole successo di critica e pubblico, Crumley ha scritto molte sceneggiature e testi teatrali, in gran parte rimasti inediti. Nel 1995 scrive la prima sceneggiatura di \"Dredd - La legge sono io\", tratto dall'omonimo fumetto e affidato al regista Danny Cannon. Ma la produzione, dopo una lunga serie di modifiche, finisce per affidare la versione definitiva a William Wisher Jr. e Steven E. de Souza.\nCrumley ha insegnato per lungo tempo scrittura creativa all'Universit\u00e0 del Texas di El Paso.\nPare che a lui sia ispirata la figura del detective Crumley, personaggio di una trilogia a sfondo hard boiled di Ray Bradbury, anche se lo stesso Bradbury ha sempre sostenuto trattarsi di una coincidenza. Affezionato frequentatore di un saloon di Missoula chiamato Charlie's Bar, Crumley ha spesso tratto ispirazione per i suoi personaggi dalla singolare clientela del locale.\nNel 1994 lo scrittore ha vinto il Premio Hammett con il romanzo \"L'anatra messicana\", mentre nel 2002 ha vinto il Silver Dagger Award con il romanzo \"La terra della menzogna\" (\"The Final Country\").\nMuore nel 2008 dopo una serie di gravi problemi di salute, che ne avevano alla lunga minato la pur forte fibra. Crumley si \u00e8 sposato cinque volte.\nTutte le sue opere sono in corso di pubblicazione italiana, con nuove traduzioni, per Einaudi Stile Libero."}
{"id": "904535", "revid": "76963", "url": "https://it.wikipedia.org/wiki?curid=904535", "title": "Nate Dushku", "text": "Biografia.\nNate Dushku \u00e8 di origini Albanesi ed \u00e8 il fratello maggiore della famosa attrice Eliza Dushku. \u00c8 apparso in molti telefilm e film."}
{"id": "904536", "revid": "439868", "url": "https://it.wikipedia.org/wiki?curid=904536", "title": "Inari (mitologia)", "text": ", o anche Oinari, \u00e8 la \"kami\" (divinit\u00e0 giapponese) della fertilit\u00e0, del riso, dell'agricoltura, delle volpi, dell'industria e del successo terreno. Inari \u00e8 rappresentato come maschio, femmina o androgino e alle volte considerato come costituito da un collettivo di tre o cinque \"kami\" individuali, ed \u00e8 una figura popolare sia nelle credenze shintoiste, che in quelle buddiste giapponesi. Le volpi di Inari o \"kitsune\" sono di un bianco candido e agiscono come sue messaggere.\nNato dal Raijin shink\u014d, il culto si trasform\u00f2 a favore del kami del grano, quindi in aih\u014d e altre forme di credenze. Tra i vari culti, in particolare lo yashikigami si diffuse nella zona orientale del Giappone. Nel primo periodo Edo, inoltre, il culto di Kumano si fonder\u00e0 con quello di Inari che continuer\u00e0 a diffondersi in nuove regioni, diventando il kami della prosperit\u00e0 nelle regioni commerciali e quello della pesca nei villaggi marittimi.\nRappresentazione.\nInari \u00e8 stato ritratto sia in forma maschile che femminile. Secondo la studiosa Karen Ann Smyers, le rappresentazioni pi\u00f9 popolari sono quella di un uomo anziano che porta del riso, di una giovane dea del cibo e di un bodhisattva androgino. Non esiste un punto di vista teologico ortodosso, il genere sessuale delle sue rappresentazioni varia secondo le credenze personali. A causa della sua stretta associazione con le \"kitsune\", Inari viene a volte ritratto come volpe, comunque sebbene questa credenza sia diffusa sia i sacerdoti shintoisti, che quelli buddisti, la scoraggiano. Inari pu\u00f2 apparire anche in forma di serpente o drago e in un racconto della tradizione popolare appare a un uomo malvagio nella forma di un ragno mostruoso, per insegnargli una lezione.\nInari viene a volte identificato con altre figure mitologiche. Alcuni studiosi suggeriscono che Inari sia la figura conosciuta nella mitologia giapponese come Uganomitama o l'\u014cgetsu-Hime del \"Kojiki\". Altri suggeriscono che Inari coincida con Toyouke. Alcuni ritengono Inari identico a ogni \"kami\" del grano.\nL'aspetto femminile di Inari viene spesso identificato con Dakiniten, una divinit\u00e0 buddista, che deriva dalla trasformazione della divinit\u00e0 indiana \u1e0d\u0101kin\u012b o con Benzaiten delle Sette Divinit\u00e0 della Fortuna. Dakiniten viene rappresentato come un boddhisatva maschile o androgino che cavalca una volpe bianca volante.\nInari viene spesso venerato come un collettivo di tre \"kami\" (\"Inari sanza\"); a volte nel periodo Kamakura questo numero veniva incrementato a cinque (\"Inari goza\"). Comunque l'identificazione di questi \"kami\" \u00e8 variata nel tempo, secondo le registrazioni di Fushimi Inari, il pi\u00f9 antico e forse principale santuario dedicato a Inari questi \"kami\" hanno incluso Izanagi, Izanami, Ninigi e Wakumusubi, in aggiunta alle divinit\u00e0 del cibo precedentemente menzionate. Presso la Fushimi Inari i cinque \"kami\" identificati oggigiorno sono Uganomitama, Sadahiko, Omiyanome, Tanaka e Shi. Comunque alla Takekoma Inari, il secondo pi\u00f9 antico santuario di Inari, i tre \"kami\" sono Uganomitama, Ukemochi e Wakumusubi.\nI principali simboli di Inari sono la volpe e il gioiello che esaudisce i desideri. Altri elementi associati a lui, e a volte alle sue \"kitsune\", includono la falce, un fascio di steli o sacco di riso e una spada.\nStoria.\nL'origine dell'adorazione di Inari \u00e8 poco chiara. La prima registrazioni dei \"kanji\" usati oggigiorno per indicare il suo nome (e che significano \"portare riso\") compaiono nel \"Ruij\u016b Kokushi\" nell'827. Altre serie di caratteri con la stessa lettura fonetica, la maggior parte delle quali contengono un riferimento al riso, erano in uso precedentemente e molti studiosi concordano che il nome \"Inari\" derivi da \"ine-nari\" (\"coltivare riso\"). L'adorazione di Inari \u00e8 nota dal 711, data di fondazione del santuario della montagna Inari a Fushimi. Studiosi come Kazuo Higo ritengono che fosse stato adorato per secoli prima di questa data e suggeriscono che il clan Hata inizi\u00f2 l'adorazione formale di Inari come \"kami\" dell'agricoltura alla fine del V secolo. Il nome Inari non compare nella mitologia giapponese classica.\nPer il periodo Heian, l'adorazione di Inari inizi\u00f2 a diffondersi. Nell'823 dopo che l'imperatore Saga offr\u00ec il tempio T\u014d-ji a K\u016bkai, fondatore della setta buddista Shingon, quest'ultimo scelse Inari come \"kami\" protettore residente. Nell'827 la corte concesse a Inari il quinto rango inferiore, che accrebbe ulteriormente la popolarit\u00e0 della divinit\u00e0 nella capitale. Il rango di Inari venne successivamente elevato e nel 942 l'imperatore Suzaku confer\u00ec a Inari il grado massimo in ringraziamento per aver soffocato le ribellioni. A quest'epoca il tempio di Fushimi Inari era tra i ventidue templi scelti dalla corte per ricevere l'alto onore del patronato imperiale. Il secondo tempio di Inari, Takekoma Inari, venne stabilito alla fine del IX secolo.\nLa popolarit\u00e0 di Inari continu\u00f2 a crescere. Il tempio di Fushimi, sede di pellegrinaggio, ottenne grande fama quando divenne un sito di pellegrinaggio imperiale nel 1072. Per il 1338 si dice che il festival del santuario rivaleggiasse con quello del Gion Matsuri in splendore.\nNel 1468, durante la guerra \u014cnin, l'intero tempio Fushimi venne bruciato. La ricostruzione richiese trent'anni ed il nuovo edificio venne consacrato nel 1499. Mentre il vecchio complesso era sede di tre \"kami\" in edifici separati, nel nuovo risiedevano cinque \"kami\" in un singolo edificio. Il nuovo tempio includeva, anche, per la prima volta, un tempio buddista ed il clero ereditario venne espanso per includere.\nNel periodo Edo, l'adorazione di Inari si diffuse in tutto il Giappone, diventato specialmente di rilievo a Edo.\nSmyers attribuisce questa diffusione al movimento dei \"daimy\u014d\" (\"signori feudali\"). Per il XVI secolo Inari era diventato il patrono dei kaji (maestri forgiatori di lame) e il protettore dei guerrieri, per questo motivo molti castelli in Giappone contengono templi a lui dedicati. I daimyo portavano con s\u00e9 le loro credenze quando si spostavano in un nuovo dominio. Il ruolo divino di Inari continu\u00f2 a espandersi, sulla costa divenne il protettore dei pescatori, a Edo venne evocato per prevenire gli incendi. Dato che i suoi santuari si trovavano spesso vicino ai quartieri dei piaceri divenne il patrono di attori e prostitute. Inizi\u00f2 a essere venerato come \"Inari che soddisfa i desideri\", una divinit\u00e0 della fortuna e prosperit\u00e0, un detto comune a Osaka era \"By\u014d K\u014db\u014d, yoku Inari\" (\"Per la malattia [prega] K\u014db\u014d, per i desideri [prega] Inari\"). Ironicamente inizi\u00f2 a essere venerato anche per avere una buona salute, gli vengono accreditate la cura di malattie come la tosse, mal di denti, ossa rotte e sifilide. Le donne pregarono Inari perch\u00e9 concedesse loro dei figli.\nNel 1868 un decreto governativo obblig\u00f2 a separare le fedi buddiste e shintoiste e molti templi di Inari dovettero subire modifiche. Per esempio al tempio di Inara le strutture evidentemente buddiste furono abbattute. Comunque, nella popolazione la forma mista di adorazione continu\u00f2 Alcuni templi buddisti continuarono ad adorare Inari sostenendo di essere stati sempre devoti a una divinit\u00e0 buddista (spesso Dakiniten), che \u00e8 stata percepita dalla gente comune come se fosse Inari.\nNel periodo Tokugawa, quando il denaro rimpiazz\u00f2 il riso come misura della ricchezza in Giappone. Il ruolo di Inari come \"kami\" della prosperit\u00e0 terrena venne espanso per includere tutti gli aspetti della finanza, affari e industria. All'inizio del XVIII secolo i seguaci di Inari a Ginza coniavano monete, come offerta a Inari, su cui erano rappresentate due volpi ed i caratteri per \"lunga vita\" e \"buona fortuna\".\nTempli e offerte.\nInari \u00e8 una divinit\u00e0 popolare con templi e santuari diffusi in praticamente tutto il Giappone. Secondo un'inchiesta del 1985 condotta dall'Associazione Nazionale dei Templi Shintoisti, 32.000 templi, pi\u00f9 di un terzo dei templi shinto in Giappone - sono dedicati a Inari.. Questa cifra include solo i templi Shinto con preti residenti a tempo pieno, se si considerano i piccoli templi a fianco delle strade o nei campi, quelli in case private o uffici corporativi, i piccoli templi senza preti residenti e i templi buddisti, il numero aumenterebbe perlomeno di un ordine di magnitudine..\nL'ingresso a un tempio di Inari \u00e8 di solito marcato da uno o pi\u00f9 torii vermigli e da alcune statue di \"kitsune\", spesso adornate, per rispetto dai fedeli, con rossi \"yodarekake\" (\"bavagli votivi\"). Il colore rosso \u00e8 associato a Inari a causa della prevalenza del suo uso nei templi e Torii a lui dedicati. Il tempio principale \u00e8 quello di Fushimi Inari a Fushimi, Kyoto, dove i sentieri che portano al tempio sono tutti marcati in questa maniera. Le statue di \"kitsune\" sono a volte prese per una forma di Inari e tipicamente vengono piazzate in coppie, che rappresentano un maschio e una femmina. Queste statue portano un oggetto simbolico in bocca o in una delle zampe anteriori, spesso un gioiello e una chiave, ma sono comuni anche un fascio di piante di riso, una pergamena o un cucciolo di volpe. Praticamente tutti i templi di Inari, non importa quanto piccoli, contengono almeno un paio di queste statue, di solito a fianco dell'altare o di fronte al santuario principale. Raramente le statue sono realistiche, tipicamente sono stilizzate e ritraggono un animale in forma seduta con la coda alzata e la punta voltata verso il davanti. Nonostante queste caratteristiche comuni, queste statue sono molto individualistiche e non ce ne sono due identiche.\nPer compiacere e placare le \"kitsune\" messaggere vengono loro offerte nei templi, riso, sak\u00e8 e altri cibi, aspettandosi che a loro volta queste intercedano con Inari a favore del fedele. Un'offerta popolare \u00e8 l'Inari-zushi, un tipo di sushi impacchettato con tofu fritto. Si ritiene che il tofu fritto sia uno dei cibi preferiti delle volpi e un rotolo di Inari-zushi ha angoli appuntiti che sembrano orecchie di volpi, rinforzando perci\u00f2 l'associazione. Normalmente i preti non offrono cibo alla divinit\u00e0, ma comunemente i negozi allineati lungo la strada che portano a un tempio di Inari vendono tofu fritto da offrire alla divinit\u00e0. Vengono spesso offerte statue di volpi e nelle ricorrenze una volpe imbalsamata viene offerta al tempio. Precedentemente alcuni templi erano la casa di volpi vive che venivano venerate, ma non \u00e8 pi\u00f9 una pratica attuale.\nFestival.\nIl tradizionale giorno festivo di Inari era il primo giorno del cavallo (il sesto giorno) del secondo mese (\"nigatsu no hatsuuma\") del calendario lunisolare.\nIn alcuni luoghi del Ky\u016bsh\u016b, il periodo di festa inizia cinque giorni prima della luna piena di novembre; occasionalmente viene esteso a una settimana completa. Questo viene accompagnato dal portare offerte di prodotti di riso a un tempio di Inari ogni giorno e dal ricevere \"o-mamori\" (\"amuleti protettivi\"). Il festival \u00e8 particolarmente popolare nelle campagne nelle vicinanze di Nagasaki."}
{"id": "904537", "revid": "124349243", "url": "https://it.wikipedia.org/wiki?curid=904537", "title": "Thomas Hewitt", "text": "Thomas Brown Hewitt, meglio noto come Leatherface (nella versione italiana Faccia di Cuoio), \u00e8 il protagonista del film horror statunitense \"Non aprite quella porta\" del 2003, remake del classico del 1974 diretto da Tobe Hooper.\nE' basato sull'omonimo personaggio protagonista del film originale, dal quale si distingue per il nome di battesimo differente e per delle origini diverse.\nBiografia.\nThomas Brown Hewitt nasce a Trevis, contea di Austin, Texas, agosto del 1939, all'interno di un mattatoio da una donna con gravi problemi di peso, che non riesce a reggere il parto ed ha un arresto cardiaco. Il proprietario del mattatoio, scoprendo che si tratta di un bambino sfigurato, quasi orribile a vedersi, lo abbandona in un cassonetto dell'immondizia. In seguito, il piccolo Thomas verr\u00e0 salvato dal suo destino da Luda Mae Hewitt, una ragazza povera che, nell'intento di scavare nell'immondezzaio, scopre il bambino e, dimostrandosi affettuosa con esso, lo porta a casa sua decidendo di adottarlo.\nIn seguito quello che sembra essere una possibile infanzia felice per Tommy \u00e8 in realt\u00e0 un crescendo di sofferenza che lo trasformer\u00e0 in un mostro senza umanit\u00e0. Voluto dal destino sfigurato, Tommy non riesce ad accettarsi, non avendo neanche acquisito bene l'uso della parola, e comincia a provare una sorta di ripugno nei suoi confronti, alimentato anche da suo fratello Charlie, che dopo l'esperienza vissuta nella Guerra di Corea \u00e8 praticamente diventato un folle. Thomas passer\u00e0 gran parte della sua adolescenza all'interno di un mattatoio, provando un grande odio per la societ\u00e0 che da sempre lo respinge. Sin dalla nascita ammaliato dall'odore della carne, Tommy d\u00e0 sfogo della sua rabbia repressa autolesionandosi pi\u00f9 volte, finch\u00e9 non comincia i primi esperimenti di creazione di facce di cuoio utilizzando delle carcasse di animali morti.\nDopo poco tempo lascia la scuola, e si dedica a tempo pieno al mattatoio, unico luogo dove si sente a casa.\nGli anni passano, e nel luglio del 1969 il mattatoio chiude per problemi sanitari, Thomas non gradisce e colto da un improvviso raptus omicida uccide a colpi di martello il proprietario del mattatoio (lo stesso che in passato lo abbandon\u00f2); calmandosi in seguito, e provando un inaspettato senso di piacere nello spezzare una vita, Thomas scorge su un tavolo una vecchia motosega, forse per avere una protezione, o forse semplicemente per una malsana attrazione, la prende e scappa dal mattatoio. La motosega diventer\u00e0 da quel momento il suo simbolo e l'oggetto con cui sfogare l'odio che prova verso gli altri.\nIn seguito Winston Hoyt, lo sceriffo della citt\u00e0 raggiunge casa Hewitt per avvertire dello spiacevole inconveniente; Charlie, il capofamiglia va con lo sceriffo a cercare Tommy. Su una strada deserta, scorgono la sua figura, e mentre lo sceriffo \u00e8 l\u00ec l\u00ec per arrestarlo, Charlie lo uccide con una fucilata in testa, mostrando forse il primo atto di affetto verso il fratello. Il mattatoio \u00e8 chiuso, e il lavoro ormai non \u00e8 pi\u00f9 di casa. Charlie convince Thomas ad aiutarlo con i preparativi della prossima cena, affettando con la motosega il cadavere dello sceriffo e servendolo in seguito. Ci\u00f2 comporter\u00e0 il primo atto di cannibalismo della famiglia Hewitt.\nIsolati dal mondo, e per di pi\u00f9 continuamente respinti solo perch\u00e9 appartenevano ad un ceto sociale basso, Charlie convince gli altri membri della famiglia che \u00e8 arrivata l'ora di colpire la societ\u00e0 attaccando i giovani hippie che passano per le strade, per cibarsi delle loro carni.\nLe prime vittime di questa furia omicida saranno due fratelli accompagnati dalle loro rispettive ragazze, in partenza per il Vietnam. Thomas ha una seconda prova della sua attrazione per i cadaveri, quando prende quello di una motociclista morta, e la porta nel suo sotterraneo, dove ha sempre praticato lavori di taglio e cucito.\nMentre i fratelli Hill vengono barbaramente torturati da Charlie, ribattezzato Hoyt, Thomas resta nascosto nel suo seminterrato, aiutando suo zio solo nei momenti in cui viene richiesta la sua presenza. Completamente libero dalle regole, il giovane Thomas dar\u00e0 sfogo a tutto il suo lato peggiore, quando sotto l'ordine di Hoyt torturer\u00e0 Eric Hill, il fratello pi\u00f9 grande dei due ragazzi in partenza per il Vietnam.\nDurante la notte, la famiglia Hewitt subisce un attacco da parte di un tizio venuto a cercare la sua ragazza, mentre sta per finire Hoyt, Tommy arriva in suo aiuto, e mette fuori gioco il motociclista, in seguito istigato da Hoyt, Thomas ricorda i ragazzi che l'hanno respinto in passato, e ora tutti quanti sono identificati da quel motociclista a terra. Colto da una rabbia senza precedenti, Tommy attiva la motosega e fa in due il corpo del giovane. In seguito, ormai confermatosi uno psicotico assassino a tutti gli effetti, Tommy uccide Eric e ve ne prende la faccia, cercando cos\u00ec di nascondere la sua sotto altra pelle umana, quasi volendo essere a tutti gli effetti, inguardabile.\nTommy abbandona tutta quella sua apparente umanit\u00e0, confermandosi un massacratore pieno d'odio, agendo per vendetta nei confronti della societ\u00e0. L'ultima spirale di umanit\u00e0 ci sar\u00e0 quando uccide Chrissie, la ragazza di Eric, dopo averla finita infatti le accarezza il viso, scoprendo per la prima volta un sentimento umano, ma reprimendolo subito quasi con disgusto. Quando nella notte \u00e8 ormai finito il primo massacro, Tommy torna a casa a testa bassa, stanco di ci\u00f2 che \u00e8, ma consapevole che ormai \u00e8 cos\u00ec e non vi \u00e8 modo di cambiare.\nNell'agosto del 1973, Tommy ha, ucciso quattro adolescenti che avevano viaggiato dal Messico a Dallas per un concerto rock. Al ritorno dal Messico dopo una vacanza all'insegna del divertimento, danno un passaggio ad una ragazza sotto shock ed insanguinata che una volta seduta in macchina si uccide con un colpo di pistola in bocca.\nPer i ragazzi, questo episodio sar\u00e0 l'inizio di un incubo, i quattro saranno totalmente in bal\u00eca degli eventi...\nComplice un finto sceriffo, che li porter\u00e0 dritti nella tana del lupo, saranno incapaci di sottrarsi alle attenzioni di una sinistra famiglia delle vicinanze, gli Hewitt, il cui loro braccio armato \u00e8 un bestione sfigurato in volto, Leatherface, munito di motosega con cui massacra le sue vittime.\nBraccati come animali, circondati da una natura misteriosa, i ragazzi si batteranno fino all'ultimo per la loro vita. Una di loro Erin \u00e8 miracolosamente sfuggita insieme a un bambino rapito dalla famiglia Hewitt dopo aver massacrato la famiglia del piccolo. Quando i funzionari statali hanno sentito la storia di Erin, hanno fatto irruzione nella residenza degli Hewitt. Thomas Hewitt, nascosto nel seminterrato, salt\u00f2 e li attacc\u00f2, uccidendo due agenti dello Stato. Durante l'attacco, l'immagine dell'uomo conosciuto come \"Faccia di Cuoio\" (o \"Leatherface\") \u00e8 stato registrato sulla pellicola e infine recuperata dall'FBI. A quel tempo, si credeva che Thomas Hewitt era l'unico autore dei fatti che ben presto divenne noto come il \"Massacro della Sega a Motore del Texas\". Nel 1974 ci fu un'altra irruzione in casa Hewitt e anche l\u00ec ci fu un massacro, tutte le informazioni riguardanti le azioni di Tommy subito dopo la strage del '74 non sono state rivelate. Dopo 40 anni la leggenda del crudele Thomas Hewitt rimane intatta. Questo strano e bizzarro serial killer, prima di sparire definitivamente nel nulla, ha infatti lasciato solo il suo mito.\nNei fumetti.\nDopo gli avvenimenti del film Thomas, privo di braccio, verr\u00e0 aiutato dal vecchio Monty, suo padre/zio, che gli costruir\u00e0 una protesi ossea con un uncino. Lui e la sua famiglia si nascondono nelle fogne mentre l'FBI gli d\u00e0 la caccia.\nDifferenze.\nDifferenze tra i Sawyer e gli Hewitt:"}
{"id": "904538", "revid": "132266", "url": "https://it.wikipedia.org/wiki?curid=904538", "title": "Compagnie aeree low cost", "text": ""}
{"id": "904539", "revid": "1305772", "url": "https://it.wikipedia.org/wiki?curid=904539", "title": "Graduate Management Admission Test", "text": "Il Graduate Management Admission Test, meglio conosciuto con l'acronimo di GMAT (pronuncia: G-Mat) \u00e8 un test per determinare l'attitudine personale agli studi aziendali a livello universitario e post-universitario. \u00c8 uno dei criteri di ammissione nelle pi\u00f9 importanti universit\u00e0 del mondo, soprattutto per i corsi di MBA. Il test viene somministrato attraverso l'utilizzo del computer in una serie di centri sparsi in tutto il mondo.\nLa quota di iscrizione per sostenere l'esame GMAT \u00e8 fissata a 250$ pi\u00f9 tasse (VAT), in tutto il mondo.\nTest.\nL'esame valuta le capacit\u00e0 verbali, matematiche e analitiche che l'esaminando ha sviluppato nel corso di un lungo percorso accademico e professionale. Agli esaminandi vengono concesse 3 ore e mezzo per rispondere ad una serie di domande in ognuna delle aree summenzionate; gli esaminandi possono anche beneficiare di due pause di otto minuti ciascuna: in linea generale il test dura circa quattro ore. Il test non misura specifiche conoscenze di management, specifiche competenze professionali o qualit\u00e0 soggettive come motivazione, creativit\u00e0 o capacit\u00e0 sociali o interpersonali. Se l'inglese non \u00e8 la lingua madre dell'esaminando, costui ha comunque buone possibilit\u00e0 di ottenere buoni risultati nel GMAT, ma comunque il test, in questi casi, risulta meno accurato.\nI punteggi sono generalmente validi per cinque anni dalla data del test: normalmente la data di validit\u00e0 viene misurata con riferimento della data di immatricolazione nell'universit\u00e0 e non con riferimento alla data di presentazione della domanda di ammissione.\nIl punteggio massimo conseguibile \u00e8 di 800; nel biennio 2005/2006 la media dei punteggi \u00e8 stata di 533.\nSezione verbale.\nLa sezione verbale del test consiste in 36 domande a risposta multipla che devono essere completate entro 65 minuti. Vi sono tre tipi di domande: correzione di frasi (\"sentence correction\"), ragionamento critico (\"critical reasoning\") e comprensione di un testo (\"reading comprehension\"). La sezione verbale ha un punteggio variabile da 0 a 60 e attualmente la media si attesta a 27,3/60.\nQuesto tipo di domande consiste in una frase, che \u00e8 parzialmente o completamente sottolineata, con cinque alternative associate. L'esaminando deve selezionare quale delle cinque alternative meglio sostituisce la parte sottolineata. Queste tipo di domande valuta la capacit\u00e0 di comprensione della lingua inglese scritta. Il compito \u00e8 quello di valutare la grammatica, la logica e l'efficacia di una frase data e di selezionare la migliore tra una serie di alternative.\nQuesto tipo di domande ha lo scopo di misurare la capacit\u00e0 di pensiero logico: viene presentata una posizione che l'esaminando deve analizzare: la domanda pu\u00f2 consistere nel trarre una conclusione, identificare un'ipotesi, o identificare degli elementi che potrebbero indebolire o rafforzare la posizione espressa; le risposte sono nella forma di brevi frasi, da analizzare in termini di forma e contenuto. Le domande di questo tipo, in sostanza, richiedono all'esaminando di analizzare e valutare il ragionamento alla base di brevi passaggi di testo. Per alcune domande, tutte le risposte sono accettabili, e in tal caso l'esaminando \u00e8 chiamato a selezionare quella che pi\u00f9 di tutte risponde alla domanda posta (ad esempio, quale alternativa rafforza maggiormente il concetto, o quale risposta non viola una qualche supposizione espressa o implicita nel testo). Alternativamente, alcune risposte sono da scartare in quanto richiedono di assumere alcuni concetti che sono implausibili, ridondanti, irrilevanti o inconsistenti con il testo proposto.\nQuesto tipo di domande valuta la capacit\u00e0 di leggere un testo criticamente: le domande si riferiscono ad un testo che \u00e8 dato in lettura all'esaminando da leggere. Il testo pu\u00f2 riferirsi a qualsiasi argomento, e le domande verificano quanto approfonditamente l'esaminando ha compreso il passaggio e le informazioni contenute. Il test utilizza tipicamente degli estratti da 200 a 350 parole, sui quali vengono formulate pi\u00f9 di tre domande. Le domande possono riferirsi al tema centrale del testo, ad informazioni specifiche o a conclusioni che possono essere logicamente tratte dal testo stesso. Possono essere poste anche domande circa il tono o l'attitudine dell'autore del testo. Naturalmente, le risposte devono essere basate esclusivamente sul contenuto del testo proposto.\nSezione quantitativa.\nLa sezione quantitativa del test consiste in 31 domande a risposta multipla, cui \u00e8 necessario rispondere nel limite di 62 minuti. Sono previste due tipologie di domande: \"problem solving\" (\"risoluzione di problemi\") e \"data sufficiency\" (\"sufficienza dei dati\"). La valutazione della sezione quantitativa va da 0 a 60 punti, ed attualmente la media dei candidati si attesta a 36/60.\nQuesta parte del test valuta la capacit\u00e0 di ragionamento quantitativo, attraverso una serie di quesiti a risposta multipla riguardanti l'aritmetica, l'algebra di base e la geometria descrittiva elementare. Il compito dell'esaminando \u00e8 di risolvere il problema presentato scegliendo tra le cinque possibilit\u00e0 che gli vengono presentate. Alcuni problemi richiederanno direttamente alcuni calcoli matematici elementari, altri saranno presentati come situazioni quotidiane che richiedono una soluzione matematica. Per tutti i problemi valgono le seguenti regole:\nQuesto tipo di domande servono a misurare la capacit\u00e0 di ragionamento quantitativo con un insieme non usuale di informazioni a supporto. Il candidato riceve un problema e due affermazioni che potrebbero essere utili a risolvere il problema: deve verificare se una delle due affermazioni, o entrambe, sono sufficienti per risolvere il problema. Le due affermazioni potrebbero essere sufficienti sia prese singolarmente sia in combinazione tra loro.\nLe opzioni possibili per il candidato sono le seguenti:\nAnalytical Writing Assessment.\nL'Analytical Writing Assessment (AWA) \u00e8 la sezione del test che include la stesura di due brevi saggi: nel primo il candidato \u00e8 chiamato ad analizzare un'affermazione mentre nel secondo deve esprimere il proprio parere su un problema. Ogni saggio deve essere scritto nel termine di 30 minuti e riceve un punteggio sulla scala da 0 a 6, con incrementi di 0,5 punti. La media dei risultati in questa sezione \u00e8 di 4,1. I due testi sono valutati da due distinti lettori che esprimono una valutazione: se le due valutazioni differiscono fino a un punto, ne viene fatta la media, altrimenti gli scritti vengono valutati da un terzo.\nIl primo lettore \u00e8, in realt\u00e0 un software per computer, chiamato Intellimetric, sviluppato dalla Vantage Learning, che analizza il testo in termini di creativit\u00e0 e sintassi: oltre 50 caratteristiche strutturali e linguistiche vengono valutate. Il secondo e l'eventuale terzo lettore sono umani che valutano la bont\u00e0 delle idee espresse in termini di abilit\u00e0 di organizzazione del pensiero, sviluppo ed espressione. Sebbene una conoscenza della lingua inglese sia un prerequisito per poter svolgere correttamente questo compito, sono accettabili anche errori marginali nella stesura, e chi valuta \u00e8 addestrato per considerare, nell'attribuzione della valutazione, il fatto che alcuni candidati non sono di madrelingua inglese.\nTipicamente, le business school non considerano il punteggio dell'AWA alla stessa stregua dei punteggi relativi alla parte quantitativa e verbale. Alcune scuole arrivano ad ignorare il punteggio dell'AWA.\nPunteggio totale.\nIl punteggio complessivo comprende la parte quantitativa e verbale mentre esclude l\"'analytical writing assessment\" (AWA) ed \u00e8 variabile nell'intervallo da 200 a 800. Circa i 2/3 degli esaminandi ottengono un risultato da 400 a 600: la distribuzione dei risultati richiama una curva normale, con una deviazione standard di circa 100 punti. Ci\u00f2 significa che il test \u00e8 concepito in modo che il 68% dei risultati ricada all'interno dell'intervallo 400 - 600, mentre la mediana dovrebbe collocarsi vicino ai 500. Per il biennio 2005/2006 il punteggio medio \u00e8 stato di 533.\nLe sezioni quantitativa e verbale sono caratterizzate dall'essere adattative: la prima domanda pu\u00f2 essere pi\u00f9 difficile, ma le successive si collocano attorno al livello dei 500 punti. Se l'esaminando risponde correttamente, le domande risulteranno di difficolt\u00e0 crescente, e viceversa: le domande sono estratte da un insieme piuttosto ampio, e selezionate di volta in volta a seconda del livello dell'esaminando in quel momento. Le domande sono aggiornate regolarmente al fine di evitare frodi.\nIl punteggio finale, tuttavia, non \u00e8 basato esclusivamente sul livello dell'ultima domanda cui il candidato risponde: l'algoritmo utilizzato \u00e8 pi\u00f9 complesso. Il candidato potrebbe infatti commettere un errore sciocco o di distrazione; il sistema riconoscer\u00e0 tale eventualit\u00e0 come un'anomalia. Analogamente, il fatto di rispondere in maniera scorretta alla prima domanda, non comporta automaticamente che il risultato del test ricada sotto i 500; \u00e8 comunque opportuno prestare maggiore attenzione alle prime domande, in quanto possono influenzare pesantemente il risultato.\n\u00c8 anche molto importante completare il test, ovvero rispondere a tutte le domande: domande lasciate in bianco (al contrario di altri esami come il SAT Reasoning Test) comportano una penalizzazione. L'esame include anche alcune domande \"sperimentali\", inserite al fine di verificarne la bont\u00e0: non sono distinguibili dalle altre domande, ma non concorrono alla definizione del punteggio finale.\nAlla sezione quantitativa e verbale viene assegnato un punteggio variabile da 0 a 60. L'Analytical Writing Assessment riceve, invece, un punteggio da 0 a 6, calcolato come media delle due composizioni. Spesso, i punteggi vengono sintetizzati nella formula xxx (yyQ, zzV, AWA w), dove xxx, yy, zz e w sono i punteggi delle diverse sezioni; ad esempio, scrivere 760 (48Q, 46V, AWA 5,5), indica un punteggio complessivo di 760, con risultati della parte quantitativa, verbale e AWA rispettivamente di 48, 46 e 5,5.\nAi punteggi, sia totale che per ogni sezione, viene normalmente associato il percentile corrispondente sulla distribuzione dei risultati degli esami: ci\u00f2 consente un immediato confronto tra il proprio punteggio e quello degli altri candidati: ad esempio, un punteggio totale di 760 corrisponde al 99-esimo percentile, mentre il citato punteggio quantitativo di 48 rappresenta l'84-esimo percentile.\nPunteggio richiesto.\nLa maggior parte delle scuole non pubblica un punteggio minimo richiesto o delle statistiche dettagliate dei punteggi presentati da parte dei candidati. Comunque, in linea generale, le scuole e le riviste specializzate normalmente pubblicano la media e la mediana dell'ultima selezione: questi dati possono essere utilizzati come guida.\nQuasi tutte le scuole i cui nomi appaiono nelle riviste e nei siti specializzati hanno un corpo studentesco la cui media \u00e8 nelle decadi finali dei 600 o iniziali dei 700. La Wharton School dell'Universit\u00e0 della Pennsylvania, comunemente considerata una delle migliori scuole negli Stati Uniti, stabilisce un punteggio medio di 713; l'INSEAD, una delle scuole primarie dell'Unione europea, caratterizzata da un corpo studentesco multietnico e multinazionale, riporta come media per il 2005 il valore di 705.\n\u00c8 possibile superare il \"vulnus\" di un basso punteggio attraverso degli ottimi risultati professionali, studi accademici, referenze o attraverso la stesura di una domanda di ammissione particolarmente brillante.\nStoria del Graduate Management Admission Test.\nNel 1953, l'organizzazione ora chiamata Graduate Management Admission Council (GMAC) si associ\u00f2 con nove business schools, con l'obiettivo di sviluppare un test standardizzato da utilizzare nella selezione dei candidati. Nel primo anno il test fu somministrato circa 2000 volte; ad oggi il numero di sessioni svolte supera il 200,000. Inizialmente utilizzato da 54 scuole, il test \u00e8 oggi utilizzato in 1,500 istituti e per 1,800 programmi.\nFino alla fine del 2005 il test era stato sviluppato e somministrato tramite la Educational Testing Service (ETS): il 1\u00ba gennaio 2006 il GMAC ha modificato il fornitore verso una combinazione che vede la ACT Inc, per lo sviluppo delle domande e del software, e la Pearson Vue, che si occupa, attraverso i suoi centri, della erogazione del test.\nIl 23 giugno 2008 \u00e8 stato svelato uno scandalo, riconosciuto dal GMAC, che ha coinvolto oltre 6000 studenti che, iscrivendosi al sito ScoreTop.com, avevano la possibilit\u00e0 di avere accesso alle domande effettivamente in uso in un reale GMAT. Il GMAC ha annunziato severe misure per rispondere allo scandalo, tra le quali l'annullamento di alcuni punteggi, la notifica alle scuole di quanto avvenuto e il bando da future sessioni del test per coloro che sono risultati coinvolti. Il 27 giugno, il GMAC ha assicurato che tale bando si applica esclusivamente a coloro i quali hanno tratto vantaggio dall'utilizzo fraudolento del sito Scoretop.\nInoltre, in risposta ai casi di sostituzione di persona, il GMAC sta progressivamente introducendo il sistema Fujitsu \"PalmSecure\" (che consente la scansione del palmo della mano del candidato) presso i propri centri. I primi paesi a implementare questa tecnologia saranno Corea e India, seguiti dagli Stati Uniti, nell'autunno 2008. Il piano del GMAC prevede una completa applicazione della tecnologia per maggio 2009.\nRegistrazione e preparazione.\nIl test \u00e8 effettuabile solo su appuntamento: sebbene sia teoricamente possibile prenotarlo anche pochi giorni prima della data desiderata, il GMAC consiglia di effettuare la prenotazione con largo anticipo.\nEsistono diverse organizzazioni che offrono, a pagamento, una serie di strumenti per prepararsi al test. Questi strumenti possono essere libri per l'auto preparazione, corsi collettivi (in presenza oppure online) o tutorship dedicata."}
{"id": "904546", "revid": "28592", "url": "https://it.wikipedia.org/wiki?curid=904546", "title": "Castello Visconteo di Voghera", "text": ""}
{"id": "904549", "revid": "95178", "url": "https://it.wikipedia.org/wiki?curid=904549", "title": "Chiesa di Santa Maria della Stella alle paparelle", "text": ""}
{"id": "904552", "revid": "42081", "url": "https://it.wikipedia.org/wiki?curid=904552", "title": "Renovaci\u00f3n Nacional", "text": ""}
{"id": "904570", "revid": "1543377", "url": "https://it.wikipedia.org/wiki?curid=904570", "title": "Chiesa della Madeleine", "text": "La chiesa di Santa Maria Maddalena (in francese: \"\u00e9glise Sainte-Marie-Madeleine\", detta anche La Madeleine), \u00e8 un luogo di culto cattolico di Parigi situato nell'area degli Champs-\u00c9lys\u00e9es, nell'VIII \"arrondissement\", nella piazza omonima.\nLa chiesa, monumento storico di Francia dal 1915, \u00e8 sede dell'omonima parrocchia appartenente all'arcidiocesi di Parigi, all'interno del cui territorio rientra anche il palazzo dell'Eliseo.\nLa chiesa si trova nei pressi della stazione della metropolitana di Parigi \"Madeleine\" (linee , e ), e di quella della RER A \"Auber\".\nStoria.\nL'attuale chiesa della Maddalena sorge ai margini dell'antico agglomerato urbano chiamato \"Ville l'\u00c9v\u00eaque\", originariamente fuori dalla citt\u00e0 di Parigi e ad essa annesso solo nel 1722. Esso comprendeva anche una chiesa dedicata a santa Maria Maddalena, attestata fin dal XII secolo e ricostruita nel 1492, quando per volont\u00e0 di re Carlo VIII divenne sede della confraternita omonima, legata alla corona di Francia. La chiesa, divenuta sede di parrocchia nel 1639, risult\u00f2 insufficiente in seguito allo sviluppo del vicino \"faubourg Saint-Honor\u00e9\" avvenuto agli inizi del XVII secolo; fu deciso di edificarne una pi\u00f9 ampia, la cui prima pietra venne posata l'8 luglio 1659 da Anna Maria Luisa d'Orl\u00e9ans, che sorse dove oggi si intersecano boulevard Malesherbes, rue Pasquier e rue de la Ville-l'\u00c9v\u00eaque.\nNel 1757 venne commissionato a Pierre Contant d'Ivry il progetto di una nuova e pi\u00f9 grande chiesa in sostituzione di quella secentesca, divenuta a sua volta troppo piccola a fronte della crescente popolazione; egli, ispirandosi alla tardobarocca cappella reale dell'H\u00f4tel des Invalides, opera di Jules Hardouin Mansart, ide\u00f2 una grande edificio a croce latina con alta cupola,in uno stile non lontano da quello del contemporaneo Panth\u00e9on di Jacques Germain Soufflot e Jean-Baptiste Rondelet, e della cattedrale di Arras dello stesso Contant d'Ivry; come sito per la costruzione, venne individuata un'area leggermente a sud-est rispetto alla chiesa esistente, nei pressi del monastero benedettino femminile di Notre-Dame-de-Gr\u00e2ce che verr\u00e0 demolito nel 1790. La prima pietra venne posata il 3 aprile 1764 alla presenza di Luigi XV di Francia e dell'arcivescovo di Parigi Christophe de Beaumont. \nNel 1777, alla morte di Contant d'Ivry, i lavori erano giunti al basamento; \u00c9tienne-Louis Boull\u00e9e propose un grandioso progetto di completamento in stile neoclassico, tuttavia l'incarico venne affidato a Guillaume-Martin Couture, allievo dell'architetto defunto, il quale modific\u00f2 profondamente i disegni originari ispirandosi alla chiesa di Soufflot e Rondelet, tra le altre cose introducendo un peristilio attorno al piedicroce. La costruzione venne interrotta dallo scoppio della Rivoluzione francese nel 1789, quando le colonne avevano raggiunto circa due terzi della loro altezza.\nNel periodo rivoluzionario venne avanzata la proposta di riconversione dell'edificio con finalit\u00e0 civili, destinato ad accogliere dapprima l'Assemblea nazionale legislativa, poi a divenire un salone per le feste su progetto di Jean Chalgrin o la sede della biblioteca nazionale su impulso di Alphonse de Gisors. Nel 1802 Fran\u00e7ois-Antoine Davy de Chavign\u00e9 propose di completare l'edificio per trasformarlo in \"Tempio della Concordia\" (in francese: \"Tempre de la Concorde\"), ovvero un luogo di culto cattolico che commemorasse la pacificazione europea in seguito al trattato di Amiens del 25 marzo di quello stesso anno, e la rappacificazione con la Chiesa Cattolica frutto del Concordato del 1801. In occasione della venuta a Parigi di papa Pio VIII per incoronare Napoleone Bonaparte imperatore dei francesi il 2 dicembre 1804, Pierre-Alexandre Vignon present\u00f2 un progetto per mantenere la chiesa tale e dedicarla a san Pio V; Napoleone, per\u00f2, avrebbe voluto edificare nel medesimo luogo un ampio complesso nel quale riunire la sede centrale della Banca di Francia, la Borsa e il tribunale di commercio affidando i lavori a Pierre-Fran\u00e7ois-L\u00e9onard Fontaine, suo architetto di fiducia, il quale per\u00f2 gli sugger\u00ec di spostare il polo finanziario in un'area pi\u00f9 centrale della citt\u00e0 e di realizzare al suo posto un teatro d'opera. In quegli stessi anni, in seguito alla demolizione della chiesa seicentesca della Maddalena avvenuta nel 1801, la parrocchia si era spostata nella chiesa di Notre Dame de l'Assomption, in rue Saint-Honor\u00e9.\nIl 2 dicembre 1806, primo anniversario della vittoria di Austerlitz, l'imperatore decret\u00f2 di convertire l'erigenda chiesa in \"Tempio della gloria della Grande Armata\" (in francese: \"Temple de la Gloire de la Grande Arm\u00e9e\") e indisse un concorso con giuria presieduta da Jean-Fran\u00e7ois Heurtier che selezion\u00f2 i progetti di \u00c9tienne de Beaumont, Antoine-Laurent-Thomas Vaudoyer e Pierre-Alexandre Vignon; l'imperatore, ritenendo i primi due troppo legati all'architettura ecclesiastica, scelse quello di Vignon che invece meglio rispondeva alla sua idea di tempio. I lavori iniziarono nel 1808 con la demolizione di quanto in precedenza costruito, e procedettero con difficolt\u00e0 a causa della diretta supervisione dell'imperatore, il quale in pi\u00f9 occasioni ipotizz\u00f2 di spostare il tempio sulla collina di Montmartre, e di problemi finanziari per ovviare ai quali Napoleone propose un'autotassazione ai membri del Corpo legislativo. In seguito alle sconfitte francesi nella guerra d'indipendenza spagnola e nella campagna di Russia, gi\u00e0 nel 1813 Napoleone aveva espresso la volont\u00e0 di riconvertire il tempio in luogo di culto cattolico purch\u00e9 fosse completato e fruito; il cambiamento di destinazione venne sancito da Luigi XVIII con ordinanza del 14 febbraio 1816. La chiesa sarebbe stata intitolata a santa Maria Maddalena e avrebbe accolto i monumenti espiatori di Luigi XVI, Maria Antonietta, Luigi XVII, Madame \u00c9lisabeth e Luigi Antonio di Borbone-Cond\u00e9. In seguito all'edificazione della non lontana Chapelle expiatoire tra il 1815 e il 1826, la chiesa della Maddalena perse la sua funzione commemorativa dei Borbone ghigliottinati in Place de la Concorde. Nel 1828 mor\u00ec Vignon, al quale subentr\u00f2 il suo collaboratore Jacques-Marie Huv\u00e9. L'edificio, portato a termine nel 1842, venne aperto al culto il 24 marzo di quello stesso anno, mentre fu dedicato dall'arcivescovo di Parigi Denis-Auguste Affre il 9 ottobre 1845. Sino alla fine del XIX secolo proseguirono i lavori per la realizzazione della decorazione interna.\nLa chiesa fu oggetto di un fallito attentato il 15 marzo 1894 da parte dell'anarchico belga Am\u00e9de\u00e9 Pauwels, il quale avrebbe preso di mira la Maddalena in quanto luogo di molti matrimoni borghesi. L'attentatore stesso mor\u00ec nello scoppio della bomba che recava con s\u00e9, mentre tentava di introdurla nell'edificio, e il suo corpo venne ritrovato smembrato nel pronao; gli unici danni registrati alla struttura furono i vetri andati in frantumi per la detonazione.\nFin dalla sua apertura, la chiesa \u00e8 stata utilizzata per i funerali di importanti personalit\u00e0. Il 30 ottobre 1849 ebbero luogo quelli imponenti di Fryderyk Chopin, che aveva chiesto per tale occasione l'esecuzione della Messa di Requiem in Re minore K 626 di Wolfgang Amadeus Mozart, per la quale fu necessario introdurre nel coro della chiesa per la prima volta cantanti donne, cosa resa possibile grazie ad una dispensa dell'arcivescovo di Parigi. Fra gli altri funerali figurano quelli di musicisti e artisti quali Camille Saint-Sa\u00ebns (24 dicembre 1921), Gabriel Faur\u00e9 (8 novembre 1924), Jos\u00e9phine Baker (11 aprile 1975), Dalida (8 maggio 1987), Charles Trenet (19 febbraio 2001) e Johnny Hallyday (9 dicembre 2017).\nA partire dal 2000 \u00e8 iniziato un complessivo intervento di restauro dell'intero edificio, resosi necessario per l'avanzato stato di degrado della struttura e delle decorazioni.\nNel 2018, in alcuni locali sottostanti la chiesa \u00e8 stato aperto da Massimo Bottura il ristorante \"Refettorio\", con l'intento di offrire a prezzi bassi pasti gourmet per le persone indigenti; gli ambienti sono stati arredati con installazioni degli artisti contemporanei JR e Prune Nourry.\nDescrizione.\nArchitettura.\nLa chiesa della Maddalena \u00e8 opera di Pierre-Alexandre Vignon (al quale si devono l'esterno e l'impianto generale) e Jacques-Marie Huv\u00e9 (autore dell'interno). In stile neoclasico, ha la forma di un tempio romano corinzio pseudodiptero octastilo ed \u00e8 ispirato, esternamente, al tempio di Zeus Olimpio di Atene (515 a.C.-129 d.C.) e alla Maison Carr\u00e9e di N\u00eemes (19-16 a.C.); a sua volta, la facciata principale del palazzo Borbone, situato dirimpetto alla chiesa al di l\u00e0 del pont de la Concorde lungo l'asse della rue Royale, venne rifatta da Bernard Poyet tra il 1806 e il 1810 \"en pendant\" con quella della Maddalena. L'interno della chiesa, invece, riprende l'architettura del \"frigidarium\" delle terme di Caracalla e la policromia del Pantheon di Roma; esso \u00e8 caratterizzato da un ricco apparato decorativo costituito da monumentali elementi architettonici, pregiate variet\u00e0 di marmi francesi, dorature ed estese superfici dipinte.\nLe principali misure della chiesa sono le seguenti:\nEsterno.\nLa chiesa, orientata lungo l'asse nord-sud ed impostata su un alto stilobate, presenta due facciate gemelle precedute da un'ampia scalinata. Mentre il timpano del prospetto posteriore \u00e8 vuoto, quello della facciata principale, rivolta verso meridione, \u00e8 ornato da un elaborato frontone scolpito, opera di Philippe Joseph Henri Lemaire, raffigurante il \"Giudizio universale\" (1830-1833): al centro vi \u00e8 Ges\u00f9 Cristo giudice, ai piedi del quale Maria Maddalena, inginocchiata, intercede per i dannati. Sotto il pronao, in posizione centrale, si apre il grande portale d'accesso alla chiesa, con battenti bronzei finemente scolpiti da Henri de Triqueti (1834-1838) e raffiguranti varie scene bibliche, ciascuna collegata ad uno dei dieci comandamenti.\nLe pareti esterne della cella presentano un paramento in bugnato liscio rettangolare; lungo di esse si aprono trentadue nicchie rettangolari (alcune delle quali celano delle finestre) volute da Jacques-Marie Huv\u00e9 per accogliere altrettante statue di santi. Esse sono ordinate secondo un programma iconografico ben preciso: sulla facciata posteriore vi sono i quattro evangelisti, rispettivamente da sinistra \"San Luca\" di Jules Ramey (decapitata da una granata nel 1918), \"San Giovanni\" di Joseph Coupon, \"San Matteo\" di Louis Desprez e \"San Marco\" di Henri Lemaire; sugli altri lati, santi legati alla famiglia Borbone-Orl\u00e9ans, all'evangelizzazione della Francia e alla piet\u00e0 popolare, in particolare sulla facciata anteriore \"San Luigi IX\" (a sinistra) e \"San Filippo apostolo\" (a destra) di Charles-Fran\u00e7ois Nanteuil-Leboeuf; sul lato destro (a partire da sud) \"San Gabriele Arcangelo\" di Fran\u00e7ois Duret, \"San Bernardo\" di Honor\u00e9 Jean Aristide Husson, \"Santa Teresa d'Avila\" di Jean-Jacques Feuch\u00e8re, \"Sant'Ilario\" di Victor Huguenin, \"Santa Cecilia\" di Augustin Dumont, \"Sant'Ireneo\" di Pierre Gourdel, \"Sant'Adelaide\" di Fran\u00e7ois Joseph Bosio, \"San Francesco di Sales\" di Dominique Molknecht, \"Sant'Elena\" di Michel-Louis Mercier, \"San Martino di Tours\" di Fran\u00e7ois-Alfred Grevenich, \"Sant'Agata\" di Antoine Laurent Dantan, \"San Gregorio di Tours\" di Victor Th\u00e9rasse, \"Sant'Agnese\" di Jean Duseigneur, \"San Raffaele arcangelo\" di Dantan; sul lato sinistro (a partire da nord) l\"Angelo custode\" di Th\u00e9ophile Bra, \"Santa Margherita di Scozia\" di Fran\u00e7ois Augustin Canois, \"San Giovani Crisostomo\" di Jean-Fran\u00e7ois-Th\u00e9odore Gechter, \"Santa Genoveffa\" di Jean Baptiste Joseph De Bay senior, \"San Gregorio di Valois\" di Hippolyte Maindron, \"Santa Giovanna di Valois\" di Anatole Guillot, \"San Girolamo\" di Fran\u00e7ois Lanno, \"Santa Cristina\" di Jacques Fran\u00e7ois Walcher, \"San Ferdinando\" di Jean-Louis Jaley, \"Santa Elisabetta\" di Louis-Denis Caillouette, \"San Carlo Borromeo\" di Fran\u00e7ois Jouffroy, \"Sant'Anna\" di Antoine Desb\u0153ufs, \"San Dionigi\" di Jean Debay junior e \"San Michele arcangelo\" di Nicolas Raggi.\nInterno.\nAula.\nLa struttura interna della chiesa si discosta notevolmente da quella delle celle dei templi antichi: l'aula, infatti, \u00e8 costituita da un'unica, ampia navata in tre campate, ciascuna delle quali \u00e8 coperta con cupola e ha lungo le due pareti laterali uno stretto matroneo sorretto da colonne ioniche al centro del quale, entro un'edicola con nicchia.\nLe tre cupole, non visibili dall'esterno, sono prive di tamburo e lanterna, quest'ultima sostituita da un ampio lucernario circolare che costituisce l'unica fonte di luce naturale. La calotta \u00e8 ornata con cassettoni ottagonali, mentre i pennacchi recano bassorilievi in pietra su fondo oro, raffiguranti rispettivamente alla base della prima cupola \"San Simone\", \"San Paolo\", \"San Giuda Taddeo\", \"San Mattia\" (iniziati da Jean-Baptiste Roman e portati a termine da Fran\u00e7ois Rude); della seconda \"San Filippo\", \"San Bartolomeo\", \"San Tommaso\", \"San Matteo\" (di Denis Foyatier); della terza \"San Pietro\", \"San Giovanni evangelista\", \"San Giacomo maggiore\", \"Sant'Andrea\" di James Pradier.\nLa navata \u00e8 preceduta da una campata rettangolare coperta con volta a botte cassettonata con le \"Virt\u00f9 teologali\" a bassorilievo, ai lati della quale si aprono due cappelle semicircolari, chiuse da balaustre marmoree: quella di destra \u00e8 dedicata a san Giuseppe e ospita, sull'altare, il gruppo scultoreo delle \"Nozze della Vergine\" di Pradier (1840), mentre quella di sinistra \u00e8 il battistero ed accoglie il \"Battesimo di Cristo\" di Rude (1843, ispirato a quello realizzato da Andrea Sansovino nel 1502 per il battistero di Firenze) e il fonte battesimale (disegnato da Huv\u00e9) con i bassorilievi di \"Ges\u00f9 adolescente tra i dottori\" e \"Sinite parvulos\" e, sul coperchio bronzeo, gli \"Evangelisti\". Le due acquasantiere, ciascuna sormontata da un \"Angelo\", sono di Antonin Moine.\nI sei altari laterali sono rispettivamente dedicati a san Vincenzo de' Paoli (primo a sinistra, con statua realizzata da Moine), alla Madonna (secondo a sinistra, con statua della \"Madonna col Bambino\" di Charles-\u00c9mile-Marie Seurre che propone le tematiche dell'Immacolata Concezione della Vergine e dell'idoloclastia), a sant'Agostino d'Ippona (terzo a sinistra, con statua di Antoine Etex), a santa Clotilde (terzo a destra, con statua di Antoine-Louis Barye), a Ges\u00f9 Salvatore (secondo a destra, con statua del \"Cristo risorto\" di Francisque Joseph Duret) e a sant'Amelia (primo a destra, con statua di Th\u00e9ophile-Fran\u00e7ois Bra). Fra la prima e la seconda campata, a sinistra, vi \u00e8 la statua in marmo bianco di \"Giovanna d'Arco\" del 1909 (copia da Fran\u00e7ois-Raoul Larche), mentre sul basamento della colonna dirimpetto vi \u00e8 una lapide che commemora Jean-Gaspard Deguerry, parroco della Maddalena dal 1849 al 1871, anno in cui venne ucciso durante la Comune di Parigi. Fra la seconda e la terza campata della navata, a pavimento sulla destra, trova luogo il monumentale pulpito ligneo, opera dello scultore Tuevenbourg, al quale si accede tramite una doppia scalinata, con piattaforma ottagonale coperta da baldacchino.\nLa parte superiore delle pareti laterali della navata sono decorate con sei grandi dipinti a lunetta; il ciclo pittorico, con scene della vita della santa titolare era stato inizialmente affidato alla fine del 1833 a Hippolyte Delaroche da Adolphe Thiers, ministro dell'interno, e avrebbe dovuto includere anche il grande affresco del catino absidale con la \"Gloria di santa Maria Maddalena\"; il celebre pittore trascorse due anni in Italia (dapprima presso l'abbazia di Vallombrosa, poi a Roma) per la realizzazione dei bozzetti, ma rifiut\u00f2 l'incarico quando nel 1836 gli fu comunicato che il dipinto dell'abside era stato affidato a Jules-Claude Ziegler. Le sei lunette furono dunque realizzate da altrettanti artisti: la prima a destra raffigura la \"Conversione della Maddalena\" ed \u00e8 di Victor Schnetz; la prima a sinistra l\"Unzione di Betania\" ed \u00e8 di Auguste Couder; la seconda a destra la \"Maddalena sul Calvario\" ed \u00e8 di Fran\u00e7ois Bouchot; la seconda a sinistra la \"Maddalena al Sepolcro\" ed \u00e8 di L\u00e9on Cogniet; la terza a destra la \"Maddalena in preghiera visitata dagli angeli\" ed \u00e8 di Abel de Pujol; la terza a sinistra la \"Morte della Maddalena\" ed \u00e8 di \u00c9mile Signol.\nAbside.\nLa navata termina con l'abside semicircolare, la quale \u00e8 interamente occupata dal presbiterio; quest'ultimo \u00e8 notevolmente sopraelevato rispetto al resto della chiesa e cinto da una balaustra marmorea, e vi si accede tramite un'ampia scalinata sul lato anteriore chiusa da una cancellata in bronzo dorato del 1843-1845. A ridosso delle grandi colonne che sostengono l'arco absidale, entro reliquiari realizzati nel 1846 da Fran\u00e7ois-D\u00e9sir\u00e9 Froment-Meurice in bronzo dorato e argentato e smalti policromi, vi sono le reliquie di santa Maria Maddalena (a destra, fatte estrarre nel 1781 da Luigi XVI dai resti mortali conservati presso la basilica di Saint-Maximin-la-Sainte-Baume) e di san Vincenzo de' Paoli (a destra).\nAl centro vi \u00e8 l'altare maggiore, interamente realizzato in marmo bianco con dorature da Carlo Marochetti tra il 1834 e il 1846. Il paliotto raffigura l\"Ultima cena\", mentre al di sopra della mensa si trovano il tabernacolo in forma di tempietto corinzio (sullo sportello, \"Noli me tangere\") ed un alto zoccolo con ghirlande, motivi vegetali e teste di cherubini; ai lati della stessa, poi, due coppie di mensole delle quali le pi\u00f9 esterne sorrette da putti stanti. Il grande gruppo scultoreo centrale raffigura l\"Estasi della Maddalena\", con la santa in ginocchio su una sorta di cesto di vimini capovolto, sollevato da tre angeli; alle estremit\u00e0 dell'altare, altri due angeli in preghiera.\nAlle spalle dell'altare e degli stalli lignei del coro, la parete curva dell'abside presenta un deambulatorio sopraelevato costituito da un colonnato ionico all'interno del quale Vincent-Nicolas Raverat dipinse su fondo oro arabeschi e (da destra) \"San Paolo\", \"Sant'Elena\", \"San Giacomo\", due \"Angeli\" simmetrici, \"San Filippo\", \"Sant'Amelia\" e \"San Pietro\". Pi\u00f9 in alto, trova luogo un grande mosaico in stile neo-bizantino, disegnato da Charles-Joseph Lameire nel 1888 ed eseguito da Guilbert Martin cinque anni dopo in luogo dell'originaria decorazione ad intarsio marmoreo: esso raffigura \"Cristo risorto trionfante tra i santi evangelizzatori della Gallia\". Il catino, invece, \u00e8 interamente decorato con un affresco di Jules-Claude Ziegler in stile nazareno, il cui soggetto \u00e8 l\"Assunzione di Maria Maddalena\" (1837); il pittore ha voluto rappresentare la scena \u00abcome una storia sintetica del cristianesimo, dove vediamo muoversi, sotto un gruppo celeste, falangi di confessori, re, papi\u00bb. La santa titolare \u00e8 raffigurata mentre \u00e8 portata in cielo su di una nube da alcuni angeli ed intercede presso Ges\u00f9, il quale \u00e8 circondato dagli apostoli e dalla Madonna e benedice la Francia; ai lati, vi sono personaggi e santi legati alla storia del cristianesimo francese (ciascuno rivestito degli abiti della propria epoca) e, in basso al centro, papa Pio VII e Napoleone Bonaparte che stipulano il Concordato del 1801.\nOrgani a canne.\nOrgano maggiore.\nSull'alta cantoria in controfacciata, si trova l'organo a canne Aristide Cavaill\u00e9-Coll \"opus 26\", costruito nel 1846 e successivamente pi\u00f9 volte restaurato e rimaneggiato: una prima volta nel 1927 da Charles Mutin, poi nel 1957 da Roethinger, nel 1971 da Danion-Gonzalez (che elettrific\u00f2 la trasmissione) e ampliato nel 1988 da Dergassies.\nLo strumento \u00e8 a trasmissione mista, pneumatica per i manuali e il pedale ed elettrica per i registri, e conta 58 registri, dieci in pi\u00f9 rispetto allo strumento originario, che era caratterizzato da un gran numero di fondi di 16', 8' e 4' e di registri ad ancia, con numero limitato di ripieni. La consolle, situata in cantoria e rivolta verso la navata, dispone di quattro tastiere di 56 note ciascuna e pedaliera di 32 note, con i registri azionati da pomelli ad estrazione posti, come in origine, su pi\u00f9 file ai lati dei manuali.\nFra gli importanti musicisti che prestarono servizio come organisti, vi furono Louis James Alfred Lef\u00e9bure-W\u00e9ly, Camille Saint-Sa\u00ebns, Th\u00e9odore Dubois, Gabriel Faur\u00e9 e Jeanne Demessieux.\nOrgano del coro.\nAl centro dell'abside, alle spalle dell'altare maggiore, si trova l'organo a canne Aristide Cavaill\u00e9-Coll \"opus 15\", costruito nel 1843 e pi\u00f9 volte restaurato e modificato successivamente. Lo strumento, a trasmissione elettrica, ha 20 registri e la sua consolle dispone di due tastiere di 56 note ciascuna ed una pedaliera di 32."}
{"id": "904572", "revid": "1318658", "url": "https://it.wikipedia.org/wiki?curid=904572", "title": "Ren\u00e9 Laennec", "text": "Si interess\u00f2 allo studio per il miglioramento dell'auscultazione. Il 17 febbraio 1816 invent\u00f2 lo stetoscopio.\nA lui si deve anche la definizione \"il volume del cuore di un soggetto \u00e8 pari al volume del suo pugno\".\nBiografia.\nInfanzia.\nNacque a Quimper, cittadina all'estrema punta della Bretagna. \nFiglio di Th\u00e9ophile Marie Laennec e Michelle Gabrielle F\u00e9licit\u00e9 Guedson, ebbe un'infanzia difficile: la madre mor\u00ec, infatti, di tubercolosi nel 1786, quando egli aveva solo cinque anni e suo padre, avvocato, non era in grado di occuparsi dei figli. Per questo motivo Laennec venne affidato allo zio Guillaume, medico a Nantes, che gli trasmise la passione per la medicina.\nFormazione.\nI suoi studi medici iniziarono nel 1795 all'H\u00f4pital de la Paix di Nantes, guidato dallo zio. Dopo un esordio come aiuto-chirurgo all'interno dell'esercito, deluso dalla vita militare, part\u00ec alla volta di Parigi nel 1801. Sprovvisto di mezzi e senza poter contare sull'aiuto del padre, inizi\u00f2 a frequentare svariati corsi presso la facolt\u00e0 di medicina da poco riorganizzata. Qui entr\u00f2 in contatto con Marie Fran\u00e7ois Xavier Bichat e studi\u00f2 sotto la guida di Jean-Nicolas Corvisart des Marets, medico di Napoleone Bonaparte. Allo studio teorico affianc\u00f2 l'esperienza pratica nel campo dell'anatomia patologica, collaborando con medici quali Guillaume Dupuytren e Gaspard Laurent Bayle.\nIl 16 giugno 1804 si laure\u00f2 con una tesi molto apprezzata, dal titolo \"Proposizioni sulla dottrina di Ippocrate riguardo alla medicina pratica\", nella quale integr\u00f2 le conoscenze della diagnostica del suo tempo alla mera osservazione dei sintomi di stampo ippocratico.\nInvenzione dello stetoscopio.\nNel 1816 Laennec ottenne un incarico all'ospedale Necker di Parigi e divenne in poco tempo uno dei pi\u00f9 celebri patologi della capitale francese.\nMentre una mattina passeggiava nei pressi del Palazzo del Louvre, ancora un cantiere in costruzione, scorse alcuni ragazzi che giocavano in maniera curiosa. Uno di essi poggiava all'orecchio l'estremit\u00e0 di una pertica lunga e sottile, mentre un altro, messosi all'altra estremit\u00e0, la percuoteva leggermente con uno spillo.\nIl giovane patologo si avvicin\u00f2 ai ragazzi e chiese loro cosa stessero facendo. Per tutta risposta, uno di essi invit\u00f2 Laennec a mettersi al suo posto. Incredulo, il medico ascolt\u00f2 forte e distinto l'impercettibile rumore provocato dallo spillo. Immediatamente consider\u00f2 che un sistema simile, in piccolo, avrebbe permesso di ascoltare con precisione i battiti cardiaci.\nPochi giorni dopo nell'ospedale dove lavorava si present\u00f2 una donna giovane e pingue a tal punto che l'auscultazione diretta si sarebbe presentata poco utile oltre che imbarazzante sia per il medico che per la paziente. Il giovane Laennec, caratterizzato da una particolare sensibilit\u00e0 e da un forte senso del pudore, si ricord\u00f2 del fenomeno acustico che aveva notato guardando giocare quei bambini. Allora prese un foglio di carta, ne fece un rotolo molto stretto e ne appoggi\u00f2 un'estremit\u00e0 sulla regione precordiale. Posando l'orecchio all'altro capo, fu tanto sorpreso quanto soddisfatto nel sentire i battiti del cuore pi\u00f9 distintamente di quanto fosse stato possibile fare con l'applicazione immediata dell'orecchio.\nLaennec pens\u00f2 di mettere a frutto la sua abilit\u00e0 nel tornire il legno e costru\u00ec i primi stetoscopi in serie. I prototipi erano di cedro e di ebano, misuravano trenta centimetri di lunghezza e il canale praticato all'interno era largo cinque millimetri. Nacque cos\u00ec lo stetoscopio (dal greco st\u00e9thos, petto, e skop\u00e9in, osservare, esplorare), ancora oggi simbolo della professione medica, che innesc\u00f2 una vera e propria rivoluzione in ambito diagnostico.\nIl Trattato sull'auscultazione mediata.\nNel febbraio 1818 Laennec comunic\u00f2 la sua invenzione all'Accademia delle Scienze e dopo qualche mese tratt\u00f2 con gli editori Brosson e Chaud\u00e9 per far pubblicare il suo libro \"Trattato sull'auscultazione mediata\".\nQuest'opera fu utile per chiarire la distinzione delle malattie cardiache da quelle polmonari, visto che i loro sintomi sono spesso comuni. Il maggior merito fu quello di confrontare la sintomatologia generale con i risultati dati dalle auscultazioni sui pazienti. Egli riprese tutte le malattie polmonari, precis\u00f2 quelle gi\u00e0 conosciute evidenziandone i sintomi, dissoci\u00f2 quelle che venivano confuse e forn\u00ec gli elementi necessari per distinguerle.\nPolemiche e morte.\nIl Trattato fu accolto inizialmente in maniera critica; persino lo zio Guillaume rimase esitante davanti alle novit\u00e0 proposte dal nipote, sebbene poi divenne cosciente della loro portata rivoluzionaria. Furono restii soprattutto i medici legati ad antiche pratiche, come il collega bretone Fran\u00e7ois Broussais, che accus\u00f2 Laennec in veementi pamphlet di essere un ciarlatano e di aver realizzato uno strumento inutile e dannoso come lo stetoscopio. Broussais pretendeva, invece, di curare ogni tipo di malattia con l'applicazione di sanguisughe, cosa che per\u00f2 fece innalzare l'indice di mortalit\u00e0 della Bretagna. Al contrario, tra i sostenitori non mancarono nomi noti come quelli di Hall\u00e9 e Fran\u00e7ois-Ren\u00e9 de Chateaubriand.\nL'ardente lavoro dedicato alla stesura del Trattato grav\u00f2 sulla salute gi\u00e0 precaria di Laennec, che nel 1818, vinto da un esaurimento nervoso, fu costretto a concedersi una vacanza in Bretagna sostando a Kerlouanec, Pont l'Abb\u00e9 e Douarnenez. Tornato a Parigi, don\u00f2 la sua biblioteca, ricca di numerose collezioni, alla facolt\u00e0 di medicina e si trasfer\u00ec in Bretagna. La salute precaria gli imped\u00ec di accettare molti incarichi che gli erano stati proposti, tra cui quello di professore di clinica e preside della facolt\u00e0 di medicina. Riusc\u00ec comunque ad insegnare alla Charit\u00e9 e al Coll\u00e8ge de France. Nell'aprile del 1826, affetto da tubercolosi, fu costretto a ritirarsi definitivamente in Bretagna, senza per\u00f2 ottenere miglioramenti: vi mor\u00ec infatti il 13 agosto, paradossalmente a causa di una malattia che aveva a lungo analizzato.\nPersonalit\u00e0.\nLaennec non si confin\u00f2 nel solo ambito della medicina e della scienza, infatti ebbe un'anima aperta a tutte le aspirazioni. Partendo da una condizione umile e disagiata, senza il sostegno economico e morale del padre che fu sempre indifferente alle sue scelte, rest\u00f2 umile anche dopo aver raggiunto una grande fama.\nDopo una giovinezza burrascosa, vissuta nel mezzo della Rivoluzione e complicata dai disagi economici, nel 1803 Laennec si riavvicin\u00f2 alla fede tramite la Congregazione \"Sancta Maria, auxilium christianorum\", fondata nel 1801 da Padre Delpuits. La sua massima aspirazione fu che il talento medico riuscisse ad eguagliare le virt\u00f9. Non a caso papa Pio VII lo defin\u00ec \"medicus pius\": una riflessione, un complimento ma anche un programma. La piet\u00e0 conferisce alla medicina un'importanza particolare: non si tratta pi\u00f9 di un'arte, di una professione, di un'occupazione filantropica; si tratta di un dovere di carit\u00e0, scelto volontariamente, che va adempito in maniera completa.\nCome altri componenti della Congregazione, medit\u00f2 su temi di vita cristiana da discutere dopo la Messa domenicale. La copia inedita di una sua conferenza documenta l'erudizione, la precisione e la chiarezza che non caratterizzano solo i lavori scientifici ma anche le riflessioni pi\u00f9 intime.\nFu animato da una grande fede che gli permise di vedere la conoscenza umana non come il diritto di ritenersi superiore ma come il dovere di elevarsi a Dio. Il suo modello fu Ges\u00f9, come dice egli stesso in una delle sue conferenze:"}
{"id": "904573", "revid": "64860", "url": "https://it.wikipedia.org/wiki?curid=904573", "title": "A-HA", "text": ""}
{"id": "904574", "revid": "767487", "url": "https://it.wikipedia.org/wiki?curid=904574", "title": "Nessuna piet\u00e0", "text": "Nessuna piet\u00e0 (\"No Mercy\") \u00e8 un film del 1986 diretto da Richard Pearce, con Richard Gere e Kim Basinger.\nTrama.\nNei bassifondi di Chicago, i poliziotti Eddie e John, fingendosi killer, approcciano un tale che \u00e8 scappato da New Orleans con una bella donna al seguito, Michelle, e propone loro di uccidere un delinquente violento e sadico della sua citt\u00e0, tale Losado. Ma durante le trattative arriva la banda di Losado, che cerca di uccidere Eddie, il quale riesce a fuggire, mentre il mandante resta ucciso nello scoppio dell'auto, centrata da un lanciarazzi RPG-7, un'arma da guerra. Nel frattempo la bionda Michelle, tornata in albergo accompagnata da John, ad aspettare la fine della trattativa, viene rintracciata dal commando, che l'aveva tenuta d'occhio con un palo.\nArriva Losado in persona, un tipo imponente, con la faccia spietata, caratterizzato dai capelli raccolti in un codino e da una funerea giacca nera lunga. Si riprende Michelle e uccide John, sventrandolo con un coltello da macellaio. Scoperta la barbara esecuzione del suo collega, Eddie arriva a New Orleans in cerca di vendetta, e rapisce Michelle mentre sta ballando in un locale, perch\u00e9, presente al delitto, \u00e8 una preziosa testimone. I due scappano, dopo che lui l'ha ammanettata, e inseguiti dalla gang si rifugiano in una palude. \u00c8 l'inizio di un viaggio in cui loro due, tenuti insieme dalle manette perch\u00e9 Eddie ha perso le chiavi in acqua, sono costretti a rapportarsi tra di loro.\nLei cerca di fargli capire le difficolt\u00e0 della sua vita, in cui \u00e8 cresciuta bella ma tra molte privazioni, tanto che non sa nemmeno leggere, e gli rivela di non essere una prostituta ma l'amante di Losado. Lui \u00e8 convinto di poter agire come se fosse a Chicago ed \u00e8 pieno di rabbia per la fine orrenda del suo collega. Un poco per volta \u00e8 per\u00f2 costretto a cambiare idea sui suoi concetti di giusto e sbagliato, confrontandosi con la \"gente della palude\" che parla praticamente solo francese (cajun), e con i poliziotti locali con cui non c'\u00e8 possibilit\u00e0 d'intesa.\nPassata la notte in un alberghetto, dove i due fanno all'amore, poco dopo arriva Losado, che pazzo di rabbia sgozza senza battere ciglio uno dei suoi, colpevole di avere mancato Eddie a suo tempo. Scoppia un conflitto a fuoco tra Eddie e la banda, che degenera in un incendio e, tra le fiamme, Eddie riesce finalmente ad uccidere Losado con il suo stesso coltello, poi gli infila il distintivo di John nel taschino, a significare di aver pagato cos\u00ec il debito verso la memoria del suo amico. Michelle e Eddie se ne vanno via liberi insieme, approfittando del trambusto provocato dal giungere dei mezzi di soccorso sul luogo dell'albergo incendiato.\nAccoglienza.\nAll'epoca Richard Gere e Kim Basinger erano entrambi sex-simbol cinematografici sulla cresta dell'onda, e la loro recitazione impegnata facilit\u00f2 di molto il successo del film, non meno dell'intrigante ambientazione nelle paludi e i bassifondi della Louisiana. Nonostante questo per\u00f2, il film ha ricevuto recensioni negative da parte della critica. Il film guadagn\u00f2 in totale $12,303,904 al botteghino.\nDistribuzione.\nIl film, distribuito dalla TriStar Pictures, \u00e8 stato distribuito nelle sale statunitensi a partire dal 19 dicembre del 1986."}
{"id": "904576", "revid": "92723", "url": "https://it.wikipedia.org/wiki?curid=904576", "title": "Funzionalismo (architettura)", "text": "Il funzionalismo \u00e8 una corrente architettonica per cui l'aspetto di ogni edificio deve chiaramente rispecchiare lo scopo per cui \u00e8 creato. Le origini del funzionalismo risalgono a prima della Grande Guerra.\nCon la nascita dell'industria e con la conseguente decadenza dell'artigianato, a partire dalla fine del Settecento e soprattutto Ottocento, si \u00e8 venuto contrapponendo ci\u00f2 che \u00e8 \"utile\" a ci\u00f2 che \u00e8 \"bello\". All'inizio del '900 Adolf Loos, considerato uno dei precursori del razionalismo, sottolineava l'inutilita' dell'elemento decorativo in architettura nell'opera \"Ornamento e delitto\" del 1908.\nI concetti del funzionalismo sono alla base dell'architettura razionalista e nel caso dei movimenti del De Stijl e del Bauhaus pi\u00f9 marcatamente anche nell'ambito del \"design\". \nL'idea di riscattare l'oggetto d'uso, sentita fin dalla met\u00e0 dell'Ottocento, si pone come il pi\u00f9 importante movimento artistico fra le due guerre: il Funzionalismo."}
{"id": "904577", "revid": "254059", "url": "https://it.wikipedia.org/wiki?curid=904577", "title": "Antipapa Silvestro IV", "text": "Fu antipapa col nome di Silvestro IV dal 1105 fino al 1111.\nBiografia.\nArciprete di Castel Sant'Angelo, venne eletto papa da alcuni membri dell'aristocrazia romana appoggiati dal futuro imperatore Enrico V, approfittando dell'assenza di papa Pasquale II. Dopo l'elezione assunse il nome di Silvestro IV e venne consacrato nella chiesa di Santa Maria Rotonda (il Pantheon) e si insedi\u00f2 nel palazzo del Laterano il 18 novembre 1105.\nContinu\u00f2 quella sequela di antipapi imperiali iniziata con Clemente III e proseguita con Teodorico e Alberto.\nQuando il giorno successivo Pasquale II torn\u00f2 a Roma, Silvestro si trasfer\u00ec prima a Tivoli e poi a Osimo, sotto la protezione di Guarnieri I, marchese di Ancona e duca di Spoleto. L'11 aprile 1111 il papa e l'imperatore raggiunsero un accordo riguardo alle investiture dei vescovi e quindi Enrico, che aveva usato Silvestro come mezzo di pressione nei riguardi di Pasquale, lo fece rinunciare alle sue pretese sul papato e lo indusse a fare atto di sottomissione. Gli fu cos\u00ec consentito di ritirarsi ad Ancona per il resto della sua vita sotto la protezione di Guarnieri. Forse mor\u00ec prima del 1118 perch\u00e9, sette anni dopo il suo ritiro, Enrico V non lo riesum\u00f2 contro Papa Gelasio II, ma si cre\u00f2 un altro antipapa, Gregorio VIII."}
{"id": "904578", "revid": "729019", "url": "https://it.wikipedia.org/wiki?curid=904578", "title": "Strada statale 460 di Ceresole", "text": "La ex strada statale 460 di Ceresole (SS 460), ora \"strada provinciale 460 del Gran Paradiso (SP 460)\", \u00e8 una strada provinciale italiana.\nPercorso.\nHa origine dal raccordo autostradale 10 con l'uscita numero 3 al Km 7,700, nel comune di Caselle Torinese; il tratto fino a Rivarolo \u00e8 molto veloce, con una sede stradale moderna che evita tutti i centri abitati (Lombardore e Feletto) grazie a numerose circonvallazioni; dopo Rivarolo la strada segue il corso del torrente Orco e attraversa agevolmente il comune di Cuorgn\u00e8, fino ad arrivare a Pont-Canavese. Tocca successivamente, su un tracciato abbastanza impervio che supera un dislivello di oltre 1000 m, le localit\u00e0 principali di Sparone, Locana e Noasca; dopo pochi chilometri arriva quindi a Ceresole Reale.\nFino alla costruzione della variante tra il raccordo autostradale e il bivio per Bosconero, la strada passava per i centri abitati di Lombardore e Lein\u00ec, terminando in direzione Torino in via Cuorgn\u00e9, seguendo un percorso attualmente denominato come strada provinciale 267. Nel centro di Rivarolo Canavese \u00e8 ancora visibile una vecchia pietra miliare che segna il chilometro 31, mentre la progressiva relativa al tracciato attuale \u00e8 poco superiore a 20.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte che ha provveduto all'immediato trasferimento dell'infrastruttura alla Provincia di Torino; con delibera del 10 febbraio 2009, la giunta provinciale ha modificato la denominazione da \"strada provinciale 460 di Ceresole (SSP 460)\" a quella attuale."}
{"id": "904584", "revid": "339392", "url": "https://it.wikipedia.org/wiki?curid=904584", "title": "Konohamaru", "text": ""}
{"id": "904587", "revid": "36426", "url": "https://it.wikipedia.org/wiki?curid=904587", "title": "Biblioteca Nazionale di Parigi", "text": ""}
{"id": "904588", "revid": "642594", "url": "https://it.wikipedia.org/wiki?curid=904588", "title": "Tatsumaki Senpuukyaku", "text": ""}
{"id": "904598", "revid": "1892728", "url": "https://it.wikipedia.org/wiki?curid=904598", "title": "Natale riveduto e corretto", "text": ""}
{"id": "904603", "revid": "1186766", "url": "https://it.wikipedia.org/wiki?curid=904603", "title": "Santuccia Carabotti", "text": "Da lei prendono il nome le \"Santucce\", l'ordine delle benedettine \"Ordo Santucciarum\" fondato nel XIII secolo.\nBiografia.\nSposata a un nobile della citt\u00e0 di Gubbio, dopo la morte dell'unica figlia Giulia, decise con il marito di consacrarsi alla vita monastica. Infatti, mentre lo sposo emise i voti nel monastero benedettino di Gubbio, la Beata ne fond\u00f2 uno nei pressi della citt\u00e0, di regola benedettina; e quindi si diede a riformare e reggere ventiquattro altri monasteri che assunse sotto la sua direzione fondando la prima congregazione di monache benedettine che sorse in Italia.\nRicevette la protezione di papa Clemente IV, con una bolla in cui decret\u00f2 che la comunit\u00e0 delle Serve di Maria dipendeva direttamente dalla Santa Sede e concesse anche la protezione al monastero di Santa Maria in Domnica, situato non lontano da Fabriano.\nMariano Armellini cita un testo redatto sotto il pontificato di Alessandro VII, che si riferisce al XIII secolo:\n\u00abNell'anno 1293 fra Jacomo Molara, maestro de' Cavalieri templari, don\u00f2 a suor Santuccia Carabotti da Gubbio la chiesa di s. Maria in Julia, posta nel rione della Regola, dove, essendo abbadessa, fond\u00f2 il monastero oggi chiamato s. Anna.\u00bb \nSantuccia Carabotti, vi fond\u00f2 un proprio monastero dedicato a sant'Anna, la madre di Maria. Nel catalogo di Torino (prima met\u00e0 del XIV secolo) si dice che \u00ab\"monasterium s. Mariae de Iulia habet moniales XL\"\u00bb. A partire da questo momento la chiesa \u00e8 conosciuta con questo nuovo nome, che si impose con il XVI secolo con l'appellativo dei Falegnami o dei Funari. Nella chiesa era conservato un anello che la tradizione indicava come appartenuto a sant'Anna. Santuccia Carabotti mor\u00ec il 21 maggio 1305 e fu sepolta nella chiesa; ma di questa sepoltura non si trov\u00f2 traccia al momento della demolizione dell'edificio. Fu venerata come beata, ma il suo culto (21 marzo) non fu mai confermato ufficialmente dalla Chiesa."}
{"id": "904606", "revid": "921573", "url": "https://it.wikipedia.org/wiki?curid=904606", "title": "Calvin Goldspink", "text": "Biografia.\n\"Calvin Goldspink\", all'et\u00e0 di 12 anni, partecipa alle audizioni per cantare assieme al famoso gruppo degli S Club 8. Viene scelto assieme ad altri 7 giovani promesse tra 12.000 partecipanti in diretta sulla BBC, la band che si viene a creare, doveva un primo momento essere soltanto al fianco degli \"S Club 7\" nel loro Carnival Tour, ma dopo l'incredibile successo dimostrato dal pubblico, si formarono gli \"S Club Juniors\" che raggiunsero subito il top delle classifiche britanniche con il primo singolo \"One Step Closer\" con il quale raggiunsero il secondo posto nella UK chart.\nDal 2002 sino al 2003, gli S Club Juniors, raggiunsero il top delle classifiche britanniche con i singoli \"Automatic High\", \"New Direction\", \"Puppy Love\" e l'album \"Together\".\nNel 2003 si scioglie al termine del loro tour il gruppo \"S Club 7\", e quindi gli \"S Club Junior\" cambiano il loro nome in \"S Club 8\"(ma anche perch\u00e9 ormai erano cresciuti per potersi chiamare \"Junior\").\nGli \"S Club 8\", nel 2003, pubblicano i singoli \"Fool No More\", \"Sundown\", \"Don't Tell Me You're Sorry\" e l'album \"Sundown\", nel quale Calvin \u00e8 voce principale nella canzone \"Drawn To You\". Quest'ultimo album ha raggiunto il 13\u00ba posto delle classifiche britanniche.\nNel 2004, Calvin assieme agli altri componenti della band, viene chiamato per recitare nel Telefilm/Musical \"I Dream\" (in Francia chiamato \"D.R.E.A.M\" ), che viene girato in Spagna a Malaga, dove Calvin trascorrer\u00e0 ben 3 mesi per le riprese.\nNel 2005 il gruppo si scoglie e ognuno decide di seguire la propria strada ma senza perdere i contatti tra di loro.\nNel 2006 Calvin accetta la parte di \"Oliver Banks\" nella serie televisiva \"L'Africa nel cuore\", versione statunitense del telefilm inglese \"Cuore d'Africa\".\nNel 2011 \u00e8 attore nel film per la televisione \"William &amp; Kate - Una favola moderna\"."}
{"id": "904611", "revid": "125411056", "url": "https://it.wikipedia.org/wiki?curid=904611", "title": "Ferencv\u00e1rosi Torna Club", "text": "Il Ferencv\u00e1rosi Torna Club \u00e8 la sezione calcistica della polisportiva Ferencv\u00e1rosi Torna Club. Milita in massima serie ed \u00e8 la pi\u00f9 titolata d'Ungheria, potendo vantare, a livello nazionale, la vittoria di 32 campionati, 23 coppe e 6 supercoppe. Nel luglio del 2006 il club \u00e8 stato retrocesso in seconda serie per continui problemi finanziari e, nonostante abbia successivamente contestato questa decisione vincendo una causa contro l'MLSZ (\"Magyar Labdar\u00fag\u00f3 Sz\u00f6vets\u00e9g\"), la federcalcio magiara, ha dovuto attendere tre stagioni prima di festeggiare il ritorno in massima serie.\nA livello internazionale \u00e8 stato l'unico club ungherese ad aver vinto un trofeo europeo maggiore, conquistando la Coppa delle Fiere nel 1964-1965 battendo 1-0 la in una gara secca a Torino. In questo torneo arriv\u00f2 all'ultimo atto anche nel 1967-1968, mentre nel 1974-1975 raggiunse la finale di Coppa delle Coppe, dove fu sconfitto dalla . \u00c8 stata anche la prima squadra ungherese ad accedere alla fase a gruppi della UEFA Champions League, nella stagione 1995-1996, battendo l' nel turno preliminare, ripetendosi poi nella stagione 2020-2021, eliminando ai play-off il .\nLa rivalit\u00e0 principale nel campionato ungherese \u00e8 con l'\u00dajpest; il derby Ferencv\u00e1ros-\u00dajpest \u00e8 il pi\u00f9 sentito di tutto il campionato, mentre con l'MTK i biancoverdi giocano lo storico \"\u00d6r\u00f6krangad\u00f3\", cio\u00e8 il \"Derby eterno\".\nIl motto del club, simboleggiato dalle tre E presenti nella parte bassa dello stemma, \u00e8: \"Erk\u00f6lcs\", \"Er\u0151\", \"Egyet\u00e9rt\u00e9s\" (Moralit\u00e0, Forza, Concordia).\nStoria.\nIl \"Ferencv\u00e1rosi TC\" viene fondato il 3 maggio 1899 a Ferencv\u00e1ros, distretto di Budapest, e il 3 dicembre 1900 si dota di una sezione calcistica.\nNel 1901 ha inizio il campionato ungherese al quale la squadra partecipa subito, partendo immediatamente dalla massima divisione. Dopo un terzo e un secondo posto, il Ferencv\u00e1ros vince il primo titolo nazionale nel 1903, e ripeter\u00e0 l'impresa altre sette volte prima dello scoppio della Prima guerra mondiale, trascinato soprattutto dai gol di Imre Schlosser, capocannoniere per sei volte in questo periodo, pi\u00f9 un'altra nel dopoguerra. Nella stagione 1908-09 vince il primo trofeo internazionale, la Challenge-Cup, mentre nel 1912-13 vince per la prima volta la Magyar Kupa.\nPoco prima della Grande Guerra comincia per\u00f2 il ciclo di vittorie dell'MTK, e il club si deve accontentare di sei secondi posto in campionato, e della coppa nel 1921-22. Per festeggiare nuovamente il titolo bisogna attendere il campionato 1925-26, mentre l'anno successivo il Ferencv\u00e1ros pu\u00f2 festeggiare il decimo titolo. Dopo aver conquistato anche il campionato 1927-28, arriva un altro trofeo internazionale, la Coppa Mitropa 1928, che viene conquistata battendo in finale il Rapid Vienna. Sono questi gli anni in cui J\u00f3zsef Tak\u00e1cs diventa capocannoniere.\nNegli anni trenta il Ferencv\u00e1ros vince il campionato quattro volte, addirittura conclude la stagione 1931-32 vincendo tutte le ventidue partite. Nello stesso decennio, oltre a due coppe nazionali, arriva un'altra Coppa Mitropa, quella del 1937, ottenuta battendo in finale la Lazio.\nNegli anni quaranta e cinquanta vince due titoli e quattro coppe nazionali. In occasione della vittoria del 1948-49 Ferenc De\u00e1k diventa capocannoniere del campionato con ben cinquantanove gol.\nGli anni sessanta sono un decennio di successi: oltre alla vittoria di quattro campionati \u00e8 sicuramente da segnalare la vittoria della Coppa delle Fiere 1964-1965, ottenuta sconfiggendo, tra gli altri, la Roma nel terzo turno e la Juventus in finale. La finale della Coppa delle Fiere viene raggiunta anche nell'edizione 1967-68, ma in quell'occasione \u00e8 il Leeds ad avere la meglio. Di rilievo anche il quarto di finale nella Coppa dei Campioni 1965-1966, quando \u00e8 eliminato per mano dell'Inter. Da segnalare inoltre che nel 1967 Fl\u00f3ri\u00e1n Albert (a cui verr\u00e0 successivamente intitolato lo stadio) vince il Pallone d'oro.\nGli anni settanta sono caratterizzati dal lungo ciclo di vittorie dell'\u00dajpest, cos\u00ec il Ferencv\u00e1ros si deve accontentare di vincere un solo campionato, nel 1975-1976, oltre a quattro coppe nazionali e buoni risultati a livello internazionale: la semifinale nella Coppa UEFA 1971-1972, prima edizione della manifestazione, e soprattutto la finale della Coppa delle Coppe 1974-1975, persa contro la Dinamo Kiev.\nGli anni ottanta e anni novanta vedono la squadra vincere quattro titoli nazionali, quattro coppe e tre supercoppe nazionali. Nella stagione 1994-1995 il Ferencv\u00e1ros \u00e8 la prima squadra ungherese a qualificarsi alla UEFA Champions League dell'annata seguente: dopo aver eliminato l'Anderlecht nel turno preliminare, i magiari chiuderanno la fase a gironi al terzo posto nel proprio raggruppamento.\nNegli anni duemila il club vince due titoli nazionali, due Coppe d'Ungheria e una Supercoppa d'Ungheria. Al termine della stagione 2003-2004 il club si qualifica alla fase a gironi della Coppa UEFA dell'annata seguente, dove viene eliminato. Nel luglio del 2006 il club viene retrocesso in NB II per continui problemi finanziari. Nella stagione 2006-2007 il sogno di un immediato ritorno in NB I viene infranto dal Ny\u00edregyh\u00e1za Spartacus che, battendo il \"Fradi\" nello scontro per la promozione, condanna i biancoverdi alla permanenza in seconda divisione. Nonostante lo sforzo economico per acquistare nuovi giocatori e riportare vecchie stelle in squadra, la stagione 2007-2008 vede il club chiudere al terzo posto, che significa permanenza per un altro anno in seconda serie.\nNel febbraio del 2008 Kevin McCabe, presidente dello Sheffield United, stipula un accordo per acquistare la squadra magiara e uno con il governo ungherese per l'acquisto e lo sviluppo del terreno intorno allo stadio Fl\u00f3ri\u00e1n Albert. Un anno dopo il Ferencv\u00e1ros ottiene la promozione in NB I, tornando cos\u00ec in massima serie.\nNel 2010-2011 la squadra chiude il campionato al terzo posto, mentre nel 2012-2013 si aggiudica la Coppa di Lega ungherese. Nel 2014-2015 vi \u00e8 un tris di coppe, con la vittoria di Coppa di Lega, Coppa d'Ungheria e Supercoppa d'Ungheria. Nel 2015-2016 la squadra torna ad aggiudicarsi il campionato dopo dodici anni e trionfa anche in coppa e supercoppa nazionale; un anno pi\u00f9 tardi coglie un alto successo in coppa. Due altri titoli nazionali vengono vinti nel 2018-2019 e nel 2019-2020.\nNella stagione 2020-2021, superati quattro turni preliminari, il club torna a disputare una fase a gironi della UEFA Champions League dopo venticinque anni.\nStrutture.\nStadio.\nIl Ferencv\u00e1ros ha disputato gli incontri casalinghi, fino alla stagione 2013-2014, all'Albert Fl\u00f3ri\u00e1n stadion che aveva una capacit\u00e0 di spettatori. Lo stadio fu intitolato a Fl\u00f3ri\u00e1n Albert, centravanti del \"Fradi\" nonch\u00e9 unico giocatore ungherese ad aver vinto il Pallone d'oro, nel 1967.\nDalla stagione seguente la squadra disputa le gare casalinghe alla Groupama Arena, costruita al posto dell'Albert Fl\u00f3ri\u00e1n. La capienza del nuovo stadio \u00e8 di 22\u00a0000 posti.\nL'inaugurazione \u00e8 avvenuta il 10 agosto 2014, con l'amichevole Ferencvaros - ."}
{"id": "904620", "revid": "1186766", "url": "https://it.wikipedia.org/wiki?curid=904620", "title": "Simmetria centrale", "text": "In matematica, e pi\u00f9 precisamente in geometria, una simmetria centrale \u00e8 una trasformazione (della retta, del piano o dello spazio) che scambia tra di loro gli estremi di ogni segmento il quale abbia, come punto medio, un punto fissato (della retta, del piano o dello spazio), detto \"centro di simmetria\". \nLa simmetria centrale coincide con la rotazione di 180\u00b0 rispetto al centro di simmetria.\nGeometria euclidea piana.\nNel piano euclideo, due punti A e A' si dicono simmetrici rispetto a un punto O \n(cui non appartengono) quando O \u00e8 il punto medio (o centro) del segmento [AA']. \nA' si dice il simmetrico di A rispetto ad O e viceversa. \nLa corrispondenza biunivoca che associa ad ogni punto A il punto A' suo simmetrico, e viceversa, si dice simmetria centrale di centro O. \nLa simmetria centrale \u00e8 un'isometria del piano, cio\u00e8 conserva la lunghezza dei segmenti. \nAlcuni autori utilizzano la notazione formula_1 per indicare la simmetria centrale di centro O; il simmetrico di A si scrive formula_2.\nLa simmetria centrale \u00e8 involutoria, cio\u00e8 coincide con la propria inversa e composta con se stessa d\u00e0 l'identit\u00e0. \nInfine, la simmetria centrale \u00e8 un'isometria di tipo diretto, cio\u00e8 mantiene l'orientazione degli oggetti (ad esempio, una coppia di assi ortogonali, il senso di percorrenza dei lati di un triangolo, etc.).\nLa simmetria centrale in coordinate cartesiane.\nNel piano cartesiano formula_3, la simmetria centrale di centro Oformula_4 \u00e8 una corrispondenza biunivoca \ndefinita nel modo seguente:\nL'espressione si estende in dimensione pi\u00f9 alta. Nello spazio euclideo n-dimensionale formula_8, la simmetria di centro Oformula_9 \u00e8 descritta come \nFigure simmetriche.\nEsempi di figure geometriche con simmetria centrale sono alcuni poligoni circoscrivibili, come il quadrato."}
{"id": "904621", "revid": "1793900", "url": "https://it.wikipedia.org/wiki?curid=904621", "title": "Ciclo del maiale", "text": "Il ciclo del maiale \u00e8 un termine originariamente derivato dalle scienze agrarie per descrivere una fluttuazione periodica del mercato dei maiali. L'uso si \u00e8 poi esteso anche nell'ambito dell'economia.\nQuando i prezzi tendono a raggiungere valori elevati, gli investimenti tendono ad aumentare. Questo effetto \u00e8 per\u00f2 ritardato dal tempo necessario alla riproduzione degli animali. Il mercato diviene quindi saturo e ci\u00f2 si traduce in una diminuzione dei prezzi. Come conseguenza la produzione diminuisce ma gli effetti vengono osservati solo dopo un certo periodo di tempo, quindi si torner\u00e0 a una situazione di aumento della domanda e a un aumento dei prezzi. Questo processo si ripete ciclicamente. Il grafico risultante offerta/domanda somiglia a una ragnatela. L'economista agrario Mordecai Ezekiel fu uno dei primi a dare una interpretazione del ciclo del maiale.\nIn economia questo concetto \u00e8 stato similmente applicato per la descrizione di vari tipi di mercato. Ad esempio, nell'ambito del mercato del lavoro salari alti o maggiori possibilit\u00e0 di inserimento lavorativo associati a un particolare settore provocano un aumento di immatricolazioni universitarie relativamente ad un certo indirizzo di studi. Dopo un po' di tempo si giunger\u00e0 a una condizione di saturazione dell'offerta lavoro e il numero di immatricolazioni tender\u00e0 a diminuire. La produzione di beni industriali, il mercato immobiliare e la produzione di petrolio e suoi derivati sono altri importanti esempi in cui \u00e8 applicato proficuamente il ciclo del maiale."}
{"id": "904624", "revid": "834", "url": "https://it.wikipedia.org/wiki?curid=904624", "title": "Gaate", "text": ""}
{"id": "904631", "revid": "20090", "url": "https://it.wikipedia.org/wiki?curid=904631", "title": "Massacro di Kindu", "text": ""}
{"id": "904637", "revid": "37401", "url": "https://it.wikipedia.org/wiki?curid=904637", "title": "Armagheddon", "text": ""}
{"id": "904641", "revid": "123981222", "url": "https://it.wikipedia.org/wiki?curid=904641", "title": "Armistizio di Villa Giusti", "text": "L'armistizio di Villa Giusti venne firmato il 3 novembre 1918 nella villa del conte Vettor Giusti del Giardino a Padova fra l'Impero austro-ungarico e l'Italia. Entr\u00f2 per\u00f2 in vigore solo a partire dal giorno dopo, il 4 novembre 1918.\nPremesse.\nNel 1918 l'Imperial regio esercito austro-ungarico pianific\u00f2 una massiccia offensiva sul fronte italiano, da sferrare all'inizio dell'estate, in giugno. L'attacco, che in seguito prese il nome di \"battaglia del solstizio\", si infranse contro la resistenza opposta dal Regio esercito italiano sulla linea del fiume Piave. L'operazione era l'ultima possibilit\u00e0 per gli austriaci di modificare il corso della guerra, in quanto lo sfondamento avrebbe consentito l'accesso alla pianura padana; dopo l'insuccesso, le forze dell'Impero austro-ungarico erano talmente logore da non poter opporre una resistenza alla controffensiva italiana, che ebbe inizio il 24 ottobre con la battaglia di Vittorio Veneto. Dopo tre giorni di lotta, le sorti dell'attacco condotto dal Regio Esercito erano tutt'altro che decise, sia sul monte Grappa sia sul Piave, dove la prevista testa di ponte non era ancora salda quanto desiderabile, tanto che Nitti scrisse a Orlando: \u00abSiamo battuti, l'offensiva \u00e8 infranta, si profila un disastro e tu ne sei il responsabile\u00bb. Ma l'ordine di contrattacco austriaco non venne messo in atto per il rifiuto dei reggimenti cechi, polacchi e ungheresi a parteciparvi; molte unit\u00e0 gettarono le armi \"in una sorta di Caporetto alla rovescia\".\nIl generale Caviglia a quel punto ordin\u00f2 l'avanzata e l'VIII armata italiana pass\u00f2 il Piave a Susegana, con la cavalleria lanciata all'inseguimento degli austro-ungarici in rotta, che terminer\u00e0 appunto a Vittorio Veneto, raggiunta la sera del 28 ottobre; le conseguenze di questo sfondamento obbligheranno anche la VI armata austriaca ad abbandonare il monte Grappa e a unirsi alla fuga generale. Sempre il 28 ottobre si riun\u00ec per la prima volta a Trento la commissione di tregua austro-ungarica, , sotto la direzione del generale Viktor Weber Edler von Webenau. Il generale barone Arthur Arz von Straussenburg aveva informato il feldmaresciallo Paul von Hindenburg ed era stato esortato a mandare una delegazione di ufficiali tedeschi.\nIl capitano austro-ungarico Camillo Ruggera, appartenente alla commissione, la mattina del 29 ottobre si present\u00f2 presso Serravalle, situata fra Rovereto e Ala, davanti alle linee italiane e venne accolto da raffiche di mitragliatrice. Dopo essere stato identificato e chiarita la sua posizione, raggiunse il comando di divisione italiano, ad Abano. Nella prima serata del 30 ottobre il generale von Webenau pot\u00e9 superare le linee italiane. Dopo lunghe soste ai vari sottocomandi, il membro della commissione fu portato presso Verona, poi verso Padova e da qui, a bordo di un'auto coperta, alle 13 del 3 novembre raggiunse la villa del conte Vettor Giusti del Giardino, sede del comando dell'esercito italiano dove alle 15 sarebbe stato firmato l'armistizio.\nLe condizioni generali dell'armistizio prevedevano che all'Italia venissero consegnati tutti i territori austriaci previsti dal patto di Londra, ma la trattativa era subordinata a quella che si sarebbe tenuta in seguito a Versailles. L'unico punto in discussione era pertanto la data di cessazione delle ostilit\u00e0, che non era interesse italiano far entrare in vigore prima di aver occupato militarmente tutti i territori previsti dal trattato.\n1\u00ba novembre 1918.\nGli incontri e le trattative si tennero presso villa Giusti dalle ore 10:00 del 1\u00ba novembre, ed ebbero termine soltanto alle 3 del mattino del 3 novembre. Alle ore dieci di mattina, attraverso il generale Pietro Badoglio - plenipotenziario del comando italiano e sovrintendente alla commissione italiana per l'armistizio - verr\u00e0 comunicata la proposta austroungarica, articolata in sette punti. La stesura dei documenti relativi all'armistizio fu compiuta in seno al consiglio di guerra di Versailles.\nSi decise che gli austroungarici avrebbero dovuto provvedere a un disarmo che riducesse a venti divisioni il proprio esercito, alla demolizione della met\u00e0 dei pezzi di artiglieria, al rimpatrio di tutti i prigionieri di guerra senza contropartita alleata, all'allontanamento di tutte le truppe tedesche e dei relativi ufficiali, pi\u00f9 altre garanzie simili, allo scopo di impedire la prosecuzione della guerra. Si tracci\u00f2 una linea di demarcazione in Tirolo e in Carnia, allo scopo di rendere i confini internazionali conformi alla conformazione fisica del territorio. Gli austriaci lasciarono le aree fino al Passo del Brennero, alla Val Pusteria, a Dobbiaco e a Tarvisio. Alcuni problemi sorsero a causa delle antiche rivalit\u00e0 fra italiani e slavi e tra serbi e rumeni. Gli italiani avrebbero voluto occupare quanto precedentemente loro assegnato dal Trattato di Londra dell'aprile 1915 e cio\u00e8 i territori a sud dell'arco alpino (Tirolo meridionale e Venezia Giulia) e la Dalmazia del Nord. La Dalmazia non fu concessa all'Italia e fu, invece, attribuita alla nascente Jugoslavia.\nNel sudest dell'Austria-Ungheria la linea di confine provvisoria fu tracciata utilizzando la vecchia linea di confine dell'Impero Austroungarico. Questa soluzione provvisoria sarebbe stata avallata senza problemi dal Maresciallo francese Ferdinand Foch, . Ci fu, effettivamente, l'intento di assecondare i desideri dell'Austria-Ungheria, laddove essi non contraddicessero quelli alleati. Particolarmente dura fu la determinazione delle sorti della flotta, concernenti la Jugoslavia. Come contropartita alle richieste al primo punto l'accordo prevedeva \"l'immediata cessazione delle ostilit\u00e0\".\nSi concord\u00f2 che ci sarebbe stato solo un ritiro provvisorio, decisione che non differiva di molto dalla versione definitiva. Un ufficiale della commissione armistizio, colonnello Karl Schneller, si rec\u00f2 subito a Trento, dove in tarda serata pass\u00f2 al vaglio le operazioni italiane. Il 29 ottobre l'Imperatore Carlo I telegraf\u00f2 ai tedeschi, informandoli che se la Baviera fosse stata minacciata dal Tirolo, si sarebbe opposto all'avanzata nemica alla testa delle truppe austro-tedesche; truppe di diversa nazionalit\u00e0 non sarebbero state pi\u00f9 a disposizione. I ringraziamenti furono prontamente spediti da Potsdam, ma non erano ancora giunti, quando il comando austriaco dovette comunicare ai tedeschi che le truppe austro-tedesche si trovavano nell'impossibilit\u00e0 di combattere.\n2 novembre 1918.\nAlle due del pomeriggio, il colonnello Schneller, di stanza a Trento, comunic\u00f2 che l'accettazione delle richieste italiane rappresentava l'unica salvezza, da quello che sarebbe stato il caos. Similmente avrebbe deciso, qualche giorno pi\u00f9 tardi, il Consiglio Nazionale del Tirolo, che avrebbe trattato direttamente col comando dell'esercito italiano. Non tutti la pensavano come Schneller. \nIl generale Badoglio non era stato ancora menzionato al barone Viktor von Seiller, membro della commissione armistizio, prima che la decisione circa il termine per la messa a punto delle contro-richieste alla proposta nemica, giunta attraverso il comando generale italiano, fosse presa.\nAl cessate il fuoco del generale von Webenau, senza ulteriore trattativa, Badoglio si dimostr\u00f2 pronto, pur senza passare attraverso la catena di comando. Il comando italiano sapeva, poche ore dopo l'ultimatum, che la fine delle ostilit\u00e0 sarebbe dovuta incominciare alla mezzanotte tra il 3 e il 4 novembre, altrimenti la guerra sarebbe proseguita. L'Ungheria decise per\u00f2 di abbandonare l'Impero. Il conte Mih\u00e1ly K\u00e1rolyi fu nominato primo ministro della nuova Ungheria indipendente da re Carlo IV d'Ungheria e cos\u00ec il paese usc\u00ec dal conflitto. Che il disarmo delle truppe non avrebbe messo in pericolo l'esecuzione del piano, fu determinante nel rafforzare le convinzioni del conte in merito al piano stesso, la cui attuazione trov\u00f2 valido appoggio nel nuovo ministro della guerra B\u00e9la Linder. Costui era stato lungamente coinvolto nella cospirazione di K\u00e1rolyi e aveva ordinato a tutti i settori e al capo delle forze armate che \"non si vedesse nemmeno un soldato!\". Gi\u00e0 il primo novembre, in tarda serata, Linder aveva dato ordine, con effetto immediato, prima ancora di aver avuto il via libera, a tutti i posti di comando dei due fronti principali e del fronte ucraino, che i soldati ungheresi che ivi si trovassero consegnassero subito le armi.\nL'ordine di Linder sarebbe giunto al fronte sudoccidentale attraverso il comando generale del Baden. Il generale von Straussenburg, che in quei giorni si trovava presso l'imperatore a Schoenbrunn, pare venne a conoscenza dell'ordine impartito alle truppe ungheresi solo la mattina del 2 novembre. La faccenda fu chiarita per mezzogiorno sulle basi di una telefonata tra Hughes e il ministro della guerra ungherese, dalla quale si evinceva che le truppe ungheresi dovessero consegnare le armi presso i confini dell'Impero. A mezzogiorno il generale Von Arz diram\u00f2 l'ordine a tutti i comandi del fronte di non seguire gli ordini di Linder. Linder intralci\u00f2, telefonicamente, il generale, minacciando gli indecisi, pretendendo di parlare con la regina, atteggiandosi da comandante in capo. Non sarebbe stato comunque necessario darsi tanto da fare, perch\u00e9 il suo ordine avrebbe trovato la via per il fronte senza incontrare alcuna obiezione da parte del comando supremo.\nL'imperatore e i suoi consiglieri conclusero che non c'erano alternative al di fuori dell'accettazione della proposta italiana. Tuttavia i firmatari dovevano ancora decidere in merito alle nazioni, che venivano a crearsi con l'armistizio, cui sarebbero appartenuti gli austriaci di lingua tedesca. Le decisioni furono prese a Schoenbrunn in seduta notturna, dove Viktor Adler tenne banco argomentando che loro la guerra non l'avevano cominciata e che non era affar loro finirla. L'imperatore replic\u00f2 che neanche lui aveva incominciato la guerra. Dietro la riservatezza dei consigli nazionali stavano le relazioni cui si \u00e8 accennato, i comprensibili sentimenti nazionalistici, e il desiderio di non creare nuove realt\u00e0 partendo da un successore del vecchio regime. In tale realt\u00e0 ogni tentativo dell'imperatore di dar voce alle ragioni degli austriaci di lingua tedesca avrebbe avuto scarso effetto.\nTuttavia, i comandanti dell'esercito volevano giungere a una conclusione dello stallo, attraverso l'accettazione delle condizioni proposte.\nIn particolare il colonnello Schneller che da Trento si era spostato verso i bivaccamenti dell'esercito e con toni di viva preoccupazione riport\u00f2: \"si dovrebbero considerare i fattori pi\u00f9 importanti, per esempio, che una massa di centomila armati, che si ritrovi priva di disciplina e di un apparato di giustizia militare, compressa nella valle dell'Adige, potr\u00e0 costituire serio pericolo\".\nIl consiglio dei ministri, riunitosi in serata a Sch\u00f6nbrunn, alla presenza dell'Imperatore e composto dal conte Andr\u00e1ssy, dal ministro delle finanze Alexander Freiherr von und zu Spitzm\u00fcller-Harmersbach, dai generali Arthur Freiherr Arz von Straussenburg e Rudolf Freiherr St\u00f6ger-Steiner von Steinst\u00e4tten, dal primo ministro della Cisleitania Heinrich Lammasch e dal generale Alfred Freiherr von Zeidler-Sterneck non obiett\u00f2 riguardo l'accettazione dell'armistizio.\nAlle dieci di sera, von Arz pot\u00e9 dare l'ordine di eseguire, in quel momento, le istruzioni di Linders, vale a dire la riconsegna delle armi e il resto.\nIl generale von Arz spieg\u00f2 che gli ordini che aveva impartito per conto di von Webenau, che non includevano ancora un cessate il fuoco, e che lui poi aveva presentato in Parlamento con l'aiuto di Lammasch e per volere dell'imperatore erano tali per avere nuovamente l'approvazione da parte del parlamento austro-tedesco.\nPrima von Arz fece chiamare Waldst\u00e4tten in parlamento, poi, discutendo della situazione dell'esercito, incluse le direttive del generale von Webenau tra gli ordini da eseguirsi: \" Le truppe austro-ungariche devono includere tra i loro ordini, l'immediata cessazione di tutte le ostilit\u00e0.\" \nVon Arz aveva impartito l'ordine in modo che Waldst\u00e4tten, sulla via Zeidler-Sternecks, dovesse richiedere l'autorizzazione dell'imperatore.\n\"Waldst\u00e4tten era dell'opinione\" annot\u00f2 von Arz nei suoi appunti, \"che sulla base degli ordini diramati da von Webenau, la notizia dell'armistizio non sarebbe giunta al fronte cos\u00ec velocemente. Gli sembrava, che sotto l'immediato influsso di tutti gli ordini giacenti, l'immediata cessazione delle ostilit\u00e0 delle istruzioni di von Webenau non sarebbe stata considerata, almeno non immediatamente.\" Il generale in capo e il primo ministro parlarono con i socialdemocratici Karl Seitz e Otto Bauer, i quali, pur non avendo chiara la situazione, presero in qualche modo posizione.\nLe rimanenti decisioni in merito all'accettazione delle condizioni dell'armistizio furono prese dal consiglio di stato in base alla semplice presa d'atto. Intanto il responsabile generale Baden aveva non solo incaricato il colonnello Schneller del ritorno a Padova, ma gli aveva anche lasciato la direzione dell'esercito, in modo che le ostilit\u00e0 fossero interrotte immediatamente lungo tutto il fronte. Verso la stessa ora, tali considerazioni erano fatte dall'Imperatore.\nQuando von Arz, di ritorno dal parlamento, notific\u00f2 il nuovo fallimento della sua missione con gli austro-tedeschi, l'imperatore tent\u00f2 di revocare l'ordine di cessate il fuoco. Si giunse al punto che Schneller venne informato, prima dell'attraversamento della linea del fronte, della diramazione del contrordine. L'ordine era stato diramato e certamente sarebbe stato di dominio pubblico entro le dodici ore seguenti. L'imperatore nomin\u00f2 infine come suo rappresentante von Arz, al quale succedette il Feldmaresciallo Hermann Baron K\u00f6ve\u00df von K\u00f6ve\u00dfh\u00e1za alla guida dell'esercito.\n3 novembre 1918.\nIl mattino del 3 novembre le truppe italiane dilagavano oltre le linee austriache mentre la delegazione austriaca raggiungeva Villa Giusti dove il comando italiano si sarebbe pi\u00f9 tardi accordato con von Webenau, per l'interruzione delle ostilit\u00e0 24 ore dopo la firma del trattato. L'armistizio fu firmato a Villa Giusti alle 15:20, con la clausola che sarebbe entrato in vigore 24 ore dopo, alle 15:00. Solo dopo la firma il generale Weber inform\u00f2 che alle truppe imperiali era stato dato l'ordine di cessare i combattimenti. Chiese pertanto l'immediata cessazione delle ostilit\u00e0. Il generale Badoglio rifiut\u00f2 in modo netto e minacci\u00f2 di proseguire le ostilit\u00e0. Fu cos\u00ec che le armi cominciarono a tacere il giorno 4 di novembre, verso le 4 del pomeriggio.\nL'armistizio fu quindi effettivo solamente 36 ore dopo che il comando austro-ungarico aveva dato unilateralmente l'ordine di cessazione delle ostilit\u00e0 alle sue truppe, che peraltro non avevano alcuna intenzione di condurre operazioni di combattimento. Questo diede successivamente adito a svariate polemiche, in quanto l'esercito italiano fu accusato di aver ottenuto una vittoria \"contro un esercito che non combatteva\"; d'altra parte l'esercito imperiale aveva gi\u00e0 cessato di esistere come forza combattente con il 28 ottobre e l'inizio della ritirata.\nIl bilancio della battaglia per l'esercito austriaco fu dopo i cinque giorni di combattimenti di tra morti e feriti, contro prigionieri. Il giorno 3 novembre il comando dell'esercito austro-ungarico aveva eseguito gli ordini di von Webenau deponendo le armi. Ci furono proteste da parte austriaca, che sosteneva che ogni soldato austro-ungarico, catturato dagli italiani dopo la mattina del 3 novembre avrebbe dovuto essere restituito alle truppe di appartenenza, ma gli italiani non ritennero rilevante questa protesta, in quanto l'armistizio non era ancora entrato in vigore; pertanto avviarono tutti gli effettivi catturati fino alle ore 15 del 4 novembre ai campi di prigionia.\nUna delle armate italiane a effettuare catture consistenti fu quella dell'Isonzo.\nAlle tre del pomeriggio un centinaio di bersaglieri avevano potuto raggiungere Trieste secondo gli ordini, senza combattere. Poco oltre, verso il confine con la Slovenia, si trovava il grosso delle divisioni del generale Wenzel Freiherr von Wurm, che si stava ritirando dalla Craina dirigendosi verso nord, nord-est ed est.\nMentre la colonna dell'esercito austroungarico si ritirava attraverso le montagne, gli italiani ebbero l'occasione di catturare reparti di cavalleria, trasporto truppe e ciclisti. Cos\u00ec fu per la 34 e 44 divisione in Val Canale.\nMolto spesso gli ufficiali e la truppa non erano informati dai loro comandi della possibilit\u00e0 di un attacco \nIl 3 novembre, mentre il tricolore veniva issato sul castello di Trieste e sul Castello del Buonconsiglio di Trento, le montagne a est e a sudovest di Trento erano ancora in mano austroungarica. Dal Passo del Tonale e dalla Val di Non furono radunate, tra Trento e Bolzano, le truppe austroungariche che erano state catturate mentre si dirigevano a nord.\nUn ulteriore escamotage da parte dell'Austria Ungheria fu la cessione della flotta al nuovo Stato degli Sloveni, dei Croati e dei Serbi, effettuata il 31 ottobre, per non doverle consegnare ai vincitori. Il giorno dopo un attacco, attuato dagli incursori Raffaele Rossetti e Raffaele Paolucci della Regia Marina (ignari del cambiamento di bandiera) e noto come impresa di Pola affond\u00f2 la corazzata SMS Viribus Unitis, ancorata nel porto di Pola insieme con la gemella SMS Tegetthoff, e il vicino piroscafo Wien. Nel dopoguerra alcune fonti austriache non riportarono l'affondamento come una propria sconfitta, in quanto sostennero che le navi \"non erano pi\u00f9 austroungariche\", ma questo fatto \u00e8 smentito dalle condizioni del trattato di pace che assegnarono le navi superstiti della flotta alle varie potenze vincitrici, le quali le misero in servizio nel caso delle unit\u00e0 leggere o incrociatori (per esempio Italia e Francia con i cacciatorpediniere della classe T\u00e1tra) o avviarono alla demolizione come per le corazzate della classe Tegetthoff, la cui capoclasse fu demolita dall'Italia nel 1920 e la SMS Prinz Eugen affondata come bersaglio dalla flotta francese in Atlantico durante una esercitazione.\nConseguenze.\nIn questo modo, si ritrovarono prigionieri di guerra: 3 comandanti di corpo d'armata, 10 divisioni e 21 brigate. 24 generali e un maggior generale (\"Generaloberst\" - colonnello generale - \u00e8 un grado militare tedesco, che non ha corrispettivi in italiano) seguirono il destino delle loro truppe, verso un'umiliante prigionia. Gli italiani fecero prigionieri, complessivamente, uomini. Fame, freddo e malattie mieterono migliaia di vittime, che si aggiunsero ai morti durante le operazioni militari. Da parte austro-tedesca, tale fenomeno (la cattura in massa di soldati austroungarici) fu sottoposto all'esame di una commissione, che giunse alla conclusione che non potesse essersi trattato di \"grave infrazione agli obblighi di servizio\". In particolare fu ascoltata con attenzione dalla commissione la deposizione del generale von Waldst\u00e4tten.\nNel frattempo, centinaia di migliaia di soldati di quello che era stato l'esercito austroungarico furono trascinati verso sud, mentre altre centinaia di migliaia raggiungevano la madrepatria attraverso il Brennero, la Val Pusteria e il Passo Resia. Le ferrovie erano al completo e per le strade si accalcavano persone e veicoli a loro volta stipati di uomini e materiali. I magazzini furono svuotati dagli stessi austriaci e, quando non era possibile portar via qualcosa, dati alle fiamme. L'esercito si stava dissolvendo e presto cominci\u00f2 un fiorente commercio dei suoi beni. L'offerta era molto superiore alla domanda e tutto veniva venduto a prezzi stracciati. Migliaia di cavalli furono macellati o lasciati morire, centinaia di auto e autocarri giacevano abbandonati lungo le strade. La \"smobilitazione lampo\", cui era stata data priorit\u00e0 da parte del sottosegretario di stato austriaco per l'esercito, si tradusse nella perdita di miliardi. Le cose precipitarono ulteriormente: per un paio di giorni, sembr\u00f2 che l'Austria tedesca dovesse precipitare in un caos sanguinoso.\nUna nuova minaccia gravava sull'Austria, quella di trasformarsi in un campo di battaglia. Poco dopo l'armistizio, le truppe di tutte le nazioni dell'Impero si trovarono a passare per la Valle dell'Inn e per Salisburgo, incontrando ben presto i battaglioni bavaresi, agli ordini del generale (Generalleutnent) Konrad Krafft von Dellmensingen, rinomato ufficiale degli Alpenkorps, che passavano per il Brennero e per il passo Tauer. Nel frattempo, il consiglio di stato austriaco si trovava in cattive acque; vista la situazione, di una collaborazione austro-tedesca non si poteva certo parlare. Il consiglio di stato aveva reso noto che, a partire dal 3 novembre, data dell'armistizio, l'Austria tedesca non aveva un esercito proprio; le sue truppe erano allo sbando e la componente slavo-magiara si rifiutava di combattere. Conseguentemente, l'Austria non era in grado di intraprendere alcuna iniziativa militare. Tale chiarimento fu, di fatto, ignorato.\nInoltre, anche senza la defezione dei reggimenti slavi e ungheresi, sarebbe stato comunque impossibile per l'Austria continuare la guerra sul proprio territorio o su un territorio straniero. Per questa e non per altre ragioni i consigli nazionali di Salisburgo e Tirolo si opposero al passaggio dei bavaresi. La faccenda dur\u00f2 solo due giorni. A Innsbruck piacquero presto i bavaresi, che fino a poco prima erano osteggiati, con le coccarde rosse; le truppe bavaresi se ne tornarono a Monaco di Baviera portate via dalla rivoluzione, tanto velocemente quanto erano giunte. A questi segu\u00ec presto un distaccamento italiano a rendere sicura la situazione strategica in Nord Tirolo.\nAlto Adige.\nDegna di nota, certamente, \u00e8 la condizione del territorio dell'attuale Alto adige; i sudtirolesi vennero a trovarsi, con l'armistizio del 4 novembre, all'interno dei confini d'Italia, costituendo una maggioranza di madrelingua tedesca (all'epoca il 96,6%, oggi il 75% circa della popolazione), circa persone. La zona era stata promessa all'Italia nell'accordo di Londra del 1915.\nTrentino.\nIl Trentino abitato da popolazioni a maggioranza italofona (300.000 trentini di madrelingua italiana e 70.000 di madrelingua tedesca) \nsi trov\u00f2 a essere parte del Regno d'Italia, in base agli Accordi di Londra del 1915. Uno dei firmatari dell'armistizio di Villa Giusti, per parte austro-ungarico, fu il trentino Camillo Ruggera.\nVenezia Giulia.\nUna situazione simile si ebbe in poche aree della Venezia Giulia interna, dove l'elemento sloveno e croato talvolta costituiva la maggioranza della popolazione, con punte che toccavano il 90-95% in alcune zone rurali vicine al nuovo confine con il neonato Regno dei Serbi, dei Croati e degli Sloveni; sloveni e croati erano invece in netta minoranza nelle zone costiere istriana e triestina e nel basso goriziano (dove tra Gradisca e Monfalcone, da Pola a Rovigno, a Zara la popolazione era quasi esclusivamente italiana e venetofona), ivi comprese le principali citt\u00e0 dell'area.\nCondizioni dell'armistizio.\nVerificate dal generale Armando Diaz il 3 novembre 1918, ed entrate in vigore il 4 novembre alle ore 15:00.\nCondizioni a terra.\nLa linea avrebbe poi virato a sud e valicato il monti di Dobbiaco, per raggiungere il confine delle Alpi Carniche. Il confine avrebbe proseguito per Tarvisio e avrebbe incontrato le Alpi Giulie i passi del Predil, Mangart, del Tricorno, Bodlenischen e di Idria.\nDa questo punto, la linea di confine si sarebbe diretta verso sud e avrebbe escluso il bacino della Sava con tutti gli affluenti.\nDal Monte Nevoso la linea avrebbe seguito la costa, in modo che Castua, Mattuglie e Volosca fossero incluse nella zona da evacuare.\nVenivano incluse la provincia dalmata, al nord Lissarizza e Tribagno mentre al sud la linea racchiudeva punta Planca e verso est il confine seguiva le alture, cosicch\u00e9 tutte le valli e i corsi d'acqua diretti verso Sebenico erano inclusi, come il Cicola, il Cherca, il Bustinizza e i loro affluenti.\nOvviamente erano incluse anche le isole del nord e dell'ovest della Dalmazia: Premuda, Selve, Ulbo, Scherda, Maon, Pago e Puntadura al nord includendo al sud Meleda e Sant'Andrea, Spalmadori, Busi, Lissa, Lesina, Torcola, Curzola, Cazza e Lagosta cos\u00ec come le isole di Pelagosa e relativi scogli, con l'eccezione delle isole di Zirona Grande, Zirona Piccola, Bua, Solta e Brazza.\nTutti i territori cos\u00ec evacuati sarebbero stati occupati dalle truppe degli Alleati e degli Stati Uniti d'America. Tutto il materiale militare e ferroviario nemico che si trovava nei territori da evacuare doveva essere lasciato sul posto. Consegna agli Alleati e agli Stati Uniti di tutto questo materiale (approvvigionamenti di carbone e altri compresi), secondo le istruzioni particolari date dai Comandanti supremi sui vari fronti delle forze delle Potenze associate. Nessuna nuova distruzione, n\u00e9 saccheggio, n\u00e9 requisizione delle truppe nemiche nei territori da evacuare dall'avversario e da occupare dalle forze delle Potenze associate."}
{"id": "904652", "revid": "1649409", "url": "https://it.wikipedia.org/wiki?curid=904652", "title": "Maurice Richard", "text": "Carriera.\nGioc\u00f2 nelle file dei Montreal Canadiens dal 1942 al 1960, raggiungendo per primo il notevole risultato di 50 goal segnati in 50 partite. Visse per la maggior parte della sua vita ad Ahuntsic, Montr\u00e9al. Della sua carriera e la sua vita si racconta maggiormente nel film \"Maurice Richard\" di Charles Binam\u00e9 (2005), ma anche in una serie tv intitolata \"\", diretta da Jean-Claude Lord e Pauline Payette, del 14 novembre 1999 ed ancor prima in \"Heritage Minutes\", un breve servizio televisivo del 1997.\nAnche il fratello minore, Henri Richard, di quindici anni pi\u00f9 piccolo, fu un giocatore di hockey su ghiaccio. A lui \u00e8 intitolato l'omonimo Maurice Richard Trophy."}
{"id": "904655", "revid": "486946", "url": "https://it.wikipedia.org/wiki?curid=904655", "title": "Ulum\u00fari", "text": ""}
{"id": "904659", "revid": "767487", "url": "https://it.wikipedia.org/wiki?curid=904659", "title": "Christoph Gallio", "text": "Biografia.\nIl nonno Angelo e la moglie Maria Callegari partirono nel 1884 da Carr\u00e8 (Vicenza) stabilendosi infine a Wittenbach, Cantone di San Gallo nel 1910. Mentre gli zii sono nati in Italia, a Steinach (Svizzera) in Svizzera \u00e8 nato il padre di Christoph, Ernesto. Dopo la prima infanzia in territorio elvetico, Christoph \u00e8 vissuto con la famiglia a Ponte San Pietro e a Brembate di Sopra nella paradossale condizione di cittadino svizzero di origine italiana in terra italiana ma straniero.\nRientrato in Svizzera, nel 1971 riprende la carriera scolastica alla scuola \"Frauenfeld, Schiers\" di Basilea (scuole medie e liceo e liceo artistico). E quindi alla \"H\u00f6here Schule f\u00fcr Gestaltung\" (Scuola d'Arte) di Basilea.\nNel 1976 sempre a Basilea inizi\u00f2 ad interessarsi di sax da autodidatta. Gli studi al Conservatorio di Basilea con Iwan Roth professore di sassofono (dal 1980 al 1982) e il successivo perfezionamento con Steve Lacy a Parigi (nel 1989) permisero una completa formazione musicale al giovane sassofonista.\nGi\u00e0 dal 1977, quindi prima ancora di raggiungere la piena coscienza dello strumento, il suo talento ha portato il giovane Christoph a suonare a fianco di grandi esecutori quali: Irene Schweizer, Urs Voerkel, Peter Kowald, Lindsay L. Cooper, Werner L\u00fcdi, Urs Bl\u00f6chlinger, Fred Frith, Phil Minton, Rashied Ali, William Parker, Kazutoki Umezu. \nIn particolare lo vediamo al fianco del compianto batterista e trombettista Oskar Giger. Entra anche nel gruppo \"Gulli Group\" con G\u00fcnter M\u00fcller, Hans Anliker, Ueli Derendinger; contestualmente opera in duo con il compositore e flautista Philippe Racine con il qualr rimane fino all'anno successivo. Dal 1978 al 1983 forma il \"Trio Tiegel\" con il pianista Urs Voerkel (scomparso nel 2000) e il bassista Peter K. Frey. Tiene concerti a Zurigo (Fabrikjazz), Ginevra (Festival Bois de la Batie), Basilea (Theater Basel); Giubiasco e Lugano OGGImusica.\nUna prima svolta avviene nel 1984-85: con \"Dance and music performance\" in duo con il dancer Franz Frautschi, con esibizioni a Liestal (International Performance Festival), Basilea (Festival Move on), San Gallo (Tape 0), Zurigo (Tanzwerkstatt), Amsterdam (De Kosta Kade).\nDal 1986, di fianco all'attivit\u00e0 di concertista e accompagnatore in \"performance\" di balletto, ha iniziato una proficua attivit\u00e0 di compositore e di editore. E iniziano le prime incisioni:\nSempre nel 1986 nasce \"percaso\" un'etichetta discografica in cui Gallio opera come forza trainante e aggrega numerosi jazzisti:\nNel 1987 ha vinto lo \"Art Action Award\" della citt\u00e0 di Basilea.\nRegistrazioni.\nDalla prima registrazione \"\"Rauschende natur\" del 1986, passando per \"Fischland\" del 1987 in cui si sviluppa la nascente sonorit\u00e0 del sax soprano e continuando con \"Birds &amp; dogs\" con Matthew Ostrowski e Alfred Zimmerlin fino ad arrivare a \"All\" che vede l'inizio del gruppo informale \u201cDay &amp; Taxi\u201d, questa volta con Lindsay L. Cooper (basso) e Dieter Ulrich (batteria) e che di volta in volta vedr\u00e0 ruotare attorno a Gallio elementi quali Dominique Girod (basso), Daniel Studer (doppio basso), Christian Weber (basso), Marco K\u00e4ppeli (batteria).\nMa la maturit\u00e0 artistica si registra dai toni del sax soprano e alto a partire da \"M\u00f6si\u00f6bl\u00f6\" (\u00e0 Robert Filliou)\" con Sarah Maurer mezzosoprano e l'accompagnamento di Marino Pliakas (chitarra), Thomas Eckert (Bb basso e clarinetto), Peter Sch\u00e4rli -guest- (tromba e corno).\nDa allora con \u201cDay &amp; Taxi\u201d (Christian Weber basso, Marco K\u00e4ppeli percussioni) si susseguono: \"\"Material\"; \"Live in Shenzen, Shanghai and Taipei\", (dalla tourn\u00e9e in quelle citt\u00e0); \"Out\"\u201d con Sara Maurer, mezzosoprano (guest); per arrivare a \"\"Streuli hits / Stills\" con Claudia R\u00fcegg al piano e Beat Streuli (visuals)\nInteressante, inoltre \"1981\" diviso in \"Tiegel\"\" (Gallio / Voerkel / Frey). Registrato nel lontano 1981 e solo ora pubblicato da Atavistic (Unheard Misic Series). Una corsa indietro nel tempo musicale nascente e scomparso.\nChristoph Gallio oggi vive a Baden, sempre in Svizzera."}
{"id": "904662", "revid": "74801", "url": "https://it.wikipedia.org/wiki?curid=904662", "title": "Dope", "text": "I Dope sono un gruppo alternative metal statunitense formatosi a New York nel 1997.\nStoria.\nEdsel Dope, cantante e leader dei Dope, fonda la band nel 1997 insieme al fratello Simon. Da bambini i due furono divisi a causa del divorzio dei genitori, e da adulti si sono riuniti. A loro si aggiungono il bassista Tripp Eisen (ex membro di Roughhouse, Static-X e Murderdolls), il chitarrista Sloane Jentry e Preston Nash alla batteria. Ebbero conflitti con altre band, che li accusavano di vendere droga. .\nNel 1999 esce \"Felons and Revolutionaries\" il loro primo album, seguito da \"LIFE\" nel 2001. Sempre nel 1999 esce un altro singolo, Debonaire che verr\u00e0 poi utilizzato nei film \"Scream 3\" (2000) e \"Fast and Furious\" (2001).\nDopo LIFE, Simon Dope lascia la band. I Dope cambiano etichetta passando da Epic a Artemis Records, sotto la quale producono il nuovo album \"Group Therapy\". Nel 2004 entra nel gruppo Brix Milner a sostituire Sloane Jentry. Nel luglio 2005 esce \"American Apathy\". Agli inizi del 2007 Edsel Dope annuncia l'uscita di Racci Shay dai Dope che verr\u00e0 sostituito da Angel. Come annunciato da Edsel Dope il 14 dicembre 2008, alla fine di un concerto, il nuovo album \"No Regrets\" \u00e8 stato pubblicato il 10 marzo 2009."}
{"id": "904672", "revid": "767487", "url": "https://it.wikipedia.org/wiki?curid=904672", "title": "Lista di asteroidi (20001-21000)", "text": "Di seguito una lista di asteroidi dal numero 20001 al 21000 con data di scoperta e scopritore."}
{"id": "904675", "revid": "30297", "url": "https://it.wikipedia.org/wiki?curid=904675", "title": "Societ\u00e0 Sportiva Nuova Vibonese", "text": ""}
{"id": "904681", "revid": "2089403", "url": "https://it.wikipedia.org/wiki?curid=904681", "title": "Hollywood Party (programma televisivo)", "text": "Hollywood Party \u00e8 stato un programma televisivo di genere variet\u00e0 comico del 1996, diretto da Marcello Cesena, ideato da Valentina Amurri, i Broncoviz e Stefano Carati e interpretato dai Broncoviz, trasmesso da Raitre il mercoled\u00ec sera dal 27 marzo al 12 giugno 1996. La trasmissione era dedicata alla storia del cinema, nel centenario della sua invenzione.\nProduzione.\nOgni puntata di \"Hollywood Party\" aveva come oggetto un filone cinematografico differente e presentava le parodie delle pellicole maggiormente conosciute rientranti nelle categorie di volta in volta presentate, nonch\u00e9 diverse gag sul tema del cinema. \nA precedere ogni puntata vi erano le improbabili pubblicit\u00e0 a diapositive del fantomatico marchio commerciale Novembrini, di volta in volta riferite a un prodotto diverso, nello stile delle pubblicit\u00e0 che precedono la proiezione dei film al cinema. La sigla prevedeva sempre una scena ambientata sul cornicione di un grattacielo, afferente al tema della trasmissione, con Sheila (Carla Signoris) che alla fine immancabilmente precipitava nel vuoto, piombando nello studio della trasmissione. Alla conduzione del programma vi erano infatti i due Bob (Maurizio Crozza) e Sheila, ospiti abusivi della villa di Kevin Costner e qui impegnati ad affrontare le trovate dell'improbabile maggiordomo indiano Javarnanda Malor (Mauro Pirovano), ricalcato sul personaggio di Hrundi V. Bakshi, interpretato da Peter Sellers nel film \"Hollywood Party\", da cui lo show prendeva nome. Il programma era registrato presso il centro di produzione Rai di Napoli.\nAll'interno della trasmissione venivano presentati dei trailer fittizi di fantomatici film inventati dagli autori come parodia dei film del genere trattato di volta in volta nella puntata, cos\u00ec come parodie di celebri film. Ad esempio nella puntata dedicata ai gangster movie Maurizio Crozza (nella parte di Don Vito Corleone) e Ugo Dighero (nella parte di Amerigo Bonasera) interpretano una parodia della celebre scena iniziale de \"Il padrino\". Altre parodie riguardano poi classici come \"Indiana Jones\" (con Marcello Cesena nella parte di Indiana) o \"Blade Runner\" (con Marcello Cesena nella parte di Rick Deckard e Maurizio Crozza in quella di Roy Batty).\nLe puntate vedevano come ospiti fissi dei personaggi interpretati dai cinque Broncoviz, tra cui: il soprano centroasiatico Irina Skassalkatsaja (interpretata da Marcello Cesena \"en travesti\"); il critico cinematografico costantemente impreparato Steve Imparato (Ugo Dighero); il baffuto direttore d'orchestra Empire State McNamara (ancora Dighero); il mago degli effetti speciali Tom Rainer (Maurizio Crozza che \"abusava\" di uno stralunato Cesena); il miserabile ex-produttore di origine greca Aristotiles Piroskafos (Mauro Pirovano), che aveva rifiutato di produrre film come \"Nightmare\", \"Superman\" o \"Guerre stellari\", per produrre al loro posto degli improbabili film di serie B dalle trame grottesche. Mentre attori e altri personaggi celebri comparivano saltuariamente all'interno dei trailer fittizi, come ad esempio avvenne con Massimo Ghini che interpretava James Bond nella puntata dedicata ai film dell'agente 007.\nLa sigla di chiusura vedeva Sheila e Bob scappare dopo che Javarnanda Malor aveva annunciato l'imminente arrivo di Kevin Costner (interpretato da Antonello Cossia) assieme a un'ospite femminile (Elisabetta Consolini) con la quale si sarebbe intrattenuto. I due venivano ripresi da una telecamera nascosta mentre si spogliavano.\nSigla.\nSigla finale della trasmissione era il brano \"Anche tu come Kevin Costner\", composto da Paolo Silvestri su testi di Valentina Amurri, Stefano Carati, Marcello Cesena, Maurizio Crozza e Ugo Dighero, il brano \u00e8 cantato dai Broncoviz."}
{"id": "904683", "revid": "1305772", "url": "https://it.wikipedia.org/wiki?curid=904683", "title": "Valentiniano", "text": ""}
{"id": "904687", "revid": "834", "url": "https://it.wikipedia.org/wiki?curid=904687", "title": "Dirty Mac", "text": ""}
{"id": "904694", "revid": "2048534", "url": "https://it.wikipedia.org/wiki?curid=904694", "title": "Lamberto Giorgi", "text": "Biografia.\nFratello maggiore dell'attrice di origini anglo-ungheresi Eleonora Giorgi, ha cominciato a lavorare negli anni settanta dapprima per RadioRAI, partecipando ad un programma di scarso successo intitolato \"Radioinsieme\", curato e condotto da Jaja Fiastri e Sandro Merli, e pi\u00f9 tardi nelle radio libere come DJ, approdando in tv su TVR Voxson, nota rete privata romana, dalla quale ha iniziato a condurre programmi calcistici domenicali assieme all'allora esordiente Sandro Piccinini.\nLa trasmissione si chiamava \"Roma e Lazio dal primo minuto\", e all'interno del programma venivano trasmesse le telecronache delle squadre calcistiche di Roma. Nel 1982 ha fatto una apparizione nel film \"Delitto sull'autostrada\" di Bruno Corbucci, interpretando il ruolo del presentatore del festival \"Voci Nuove\".\nNel 1983 \u00e8 passato a Teleroma 56, proponendo la trasmissione \"In campo con Roma e Lazio\", con l'intento di raccontare ai telespettatori le vicende delle due squadre. Il programma, premiato anche con un Telegatto, \u00e8 divenuto uno dei pi\u00f9 longevi della televisione italiana.\nFra i cronisti lanciati dal suo programma: Sandro Piccinini, Ugo Russo, Pato, Fabio Caressa, Marco Meletti, Simone Braconcini e Gianni Cerqueti.\nHa condotto, oltre ad \"In campo con Roma e Lazio\", i programmi TV \"Tempi Supplementari\" ed \"Anteprima\" che seguono ed analizzano i pre e post partita delle due squadre capitoline."}
{"id": "904697", "revid": "1266317", "url": "https://it.wikipedia.org/wiki?curid=904697", "title": "Velocity Made Good", "text": "La Velocity Made Good o (VMG) di una imbarcazione a vela \u00e8 la proiezione del suo vettore velocit\u00e0 lungo la direzione del vento. Tipicamente una barca a vela che risale il vento di bolina per raggiungere la sua meta allungher\u00e0 la sua strada e la VMG indica la vera velocit\u00e0 di avvicinamento a quel punto. Questo \u00e8 vero anche quando si \u00e8 diretti al lasco verso la boa di poppa; in questo caso la VMG rappresenta quanto velocemente la barca a vela guadagna la boa di poppa.\nUn buon metodo per capire cos'\u00e8 la Velocity Made Good \u00e8 immaginare una barca a motore ed una barca a vela che percorrono il lato di bolina posto tra l'allineamento di partenza di una regata e la boa di bolina della stessa. La barca a motore percorre la linea retta tra la partenza e la boa mentre quella a vela deve effettuare pi\u00f9 bordi per raggiungere la boa. Se la barca a motore regola la sua velocit\u00e0 per essere sempre alla stessa altezza della barca a vela rispetto al campo di regata (in modo da poter arrivare in boa contemporaneamente alla barca a vela), la velocit\u00e0 della barca a motore corrisponderebbe alla VMG della barca a vela.\nOttimizzare la VMG \u00e8 molto pi\u00f9 importante che andare semplicemente veloci. Di bolina, poggiando la barca tender\u00e0 ad accelerare, orzando al limite la prua si avviciner\u00e0 maggiormente alla boa ma perder\u00e0 velocit\u00e0. Capire in quale condizione conta pi\u00f9 \"stringere il vento\" o far \"camminare la barca\" \u00e8 fondamentale nella tattica di ogni regata. La VMG \u00e8 il fattore critico di ogni regata con percorso a bastone o triangolo, mentre la velocit\u00e0 pura \u00e8 importante solo nel contesto in cui ha effetto sulla VMG.\nPer esempio, al traverso la velocit\u00e0 \u00e8 massima ma, poich\u00e9 non ci si avviciner\u00e0 alla boa di bolina, la VMG tender\u00e0 allo zero; analogamente puntando la prua nel vento la barca non si muover\u00e0 per niente, quindi la vostra VMG sar\u00e0 di nuovo zero. Da qualche parte tra il traverso e la prua nel vento c'\u00e8 un angolo ottimo che ottimizza la vostra velocit\u00e0 di risalita del vento e scoprirlo \u00e8 uno dei compiti dell'equipaggio della barca. Non \u00e8 un compito semplice, perch\u00e9 dipende fortemente dall'attrezzatura, dalle condizioni meteorologiche, dal peso della barca, e dallo stile di conduzione."}
{"id": "904702", "revid": "729019", "url": "https://it.wikipedia.org/wiki?curid=904702", "title": "S/2004 S 4", "text": "S/2004 S 4 \u00e8 (o era) un oggetto considerato ipoteticamente un satellite naturale del pianeta Saturno.\nL'oggetto venne visto all'interno dell'Anello F, mentre si cercava di confermare l'esistenza di un altro oggetto (\"S/2004 S 3\"), tuttavia i successivi tentativi di riavvistarlo sono stati infruttuosi. Ci\u00f2 suggerisce che fosse un agglomerato provvisorio di materiale poi disgregatosi. Un'altra ipotesi \u00e8 che \"S/2004 S 3\" e \" S/2004 S 4\" siano lo stesso oggetto, che periodicamente incrocia l'Anello F."}
{"id": "904703", "revid": "713168", "url": "https://it.wikipedia.org/wiki?curid=904703", "title": "Palazzo Saluzzo di Corigliano", "text": "Il palazzo Saluzzo di Corigliano \u00e8 un palazzo sito in piazza San Domenico Maggiore a Napoli, oggi sede dell'Universit\u00e0 \"L'Orientale\", e precisamente del Dipartimento Asia, Africa e Mediterraneo.\nStoria.\nL'edificio fu eretto, con il nome di \"palazzo di Sangro di Vietri\", dall'architetto di origini cosentine Giovanni Francesco Mormando nel XVI secolo per volont\u00e0 di Giovanni di Sangro, allo scopo di celebrare l'ammissione della famiglia di Sangro nel sedile di Nilo, dunque nel novero delle pi\u00f9 antiche e illustri famiglie nobili della citt\u00e0. Sul luogo inizialmente sorgevano sette case tra loro collegate appartenenti alle monache della chiesa di Santa Patrizia, che le vendettero alla famiglia di Sangro. \nNel 1587 il palazzo pass\u00f2 ai Carafa di Belvedere. Il marito di Anna Carafa, Ramiro Felipe N\u00fa\u00f1ez de Guzm\u00e1n, II duca di Medina de las Torres, nel 1636 apport\u00f2 significativi cambiamenti alla facciata modificando il portale con bugne, e le cornici delle finestre divennero balconi.\nDopo il terremoto del 1688 lo ristrutturarono i Gambacorta, duchi di Limatola, sostituendo le balaustre marmoree con ringhiere in ferro, abbattendo i merli e rifacendo la scala. \nNel 1732 fu acquistato dal duca Agostino Saluzzo, dell'omonima famiglia genovese, che acquis\u00ec successivamente il feudo calabrese di Corigliano da cui oggi il palazzo prende il nome; il duca ordin\u00f2 dei rifacimenti sia interni che esterni, che portarono all'aggiunta di un secondo piano, dove furono ospitati gli ambienti di rappresentanza. Uno degli ultimi interventi \u00e8 stato di Gaetano Genovese, fra i pi\u00f9 noti architetti di stampo neoclassico della citt\u00e0, che restaur\u00f2 alcune parti del palazzo.\nL'Istituto Orientale, attuale Universit\u00e0 degli studi di Napoli \"L'Orientale\", prese in affitto il piano nobile dell'edificio tra il 1927 e il 1934, in cerca di una sistemazione definitiva che sar\u00e0 trovata poi l'anno successivo con l'acquisto di palazzo Giusso e il trasferimento relativo. Nel 1935 la famiglia Corigliano, priva di introiti di locazione, si decise a vendere il palazzo per un milione e mezzo di lire dell'epoca. L'edificio divenne sede dell'Istituto nazionale della previdenza sociale fino agli anni Settanta, e nel 1977 l'Universit\u00e0 Orientale decise di acquistarlo in toto dopo una quasi decennale trattativa.\nUn restauro ad ampio raggio, teso a recuperare le parti storico-artistiche dell'edificio ed a renderlo funzionale alle nuove esigenze universitarie, inizi\u00f2 nel 1988 e fu completato nel 1992. Durante i lavori vennero rinvenute strutture di epoca greco-romana, per la precisione resti di una strada romana del decumano inferiore della citt\u00e0 e mura greche. Tali resti sono stati inglobati nell'aula magna da qui ricavata, denominata \"Aula Mura Greche\". I lavori di restauro vennero progettati e diretti da Ugo Carputi, Massimo Pica Ciamarra ed Ezio De Felice, della Facolt\u00e0 di Architettura di Napoli, con l'assistenza degli architetti Paola Gargiulo e Roberto Fedele.\nArchitettura.\nPoco o nulla resta dell'originario edificio precedente il terremoto del 1688 che distrusse Benevento e lesion\u00f2 gravemente il palazzo, insieme ad altri edifici di Napoli. Dell'originaria fabbrica \u00e8 l'impianto dorico del pianterreno; \u00e8 andato perduto invece nel rimaneggiamento degli anni successivi il pregevole cornicione di piperno (roccia) ornato di metope e triglifi, alcuni dei quali raffiguranti (a quanto si nota da un'illustrazione dell'epoca) i volti della famiglia di Sangro. L'interno \u00e8 di gusto rococ\u00f2, secondo l'ultimo intervento del Genovese. Al secondo piano, nell'attuale salone di lettura della Biblioteca di Studi Asiatici, \u00e8 possibile ammirare la galleria decorata con affreschi sulla volta e sulle pareti. Infine una piccola stanza, detta \"Cabinet\", fungeva da studiolo ed \u00e8 ricoperta da specchi realizzati su progetto del decoratore Filippo Buonocore; ha inoltre una ricca decorazione scultorea realizzata da Bartolomeo Granucci."}
{"id": "904704", "revid": "33689", "url": "https://it.wikipedia.org/wiki?curid=904704", "title": "Claudio Mamertino", "text": "Biografia.\nMamertino era di origine gallica, o aveva comunque trascorso un lungo periodo in quell'area, in quanto nel suo panegirico si preoccupa dei destini della zona; anche l'uso della lingua latina per il panegirico rivolto al senato di Costantinopoli indica una origine nelle province occidentali.\nMamertino fu tra i sostenitori di Giuliano quando questi era cesare d'occidente per suo cugino, l'imperatore Costanzo II. Le prime notizie di Mamertino risalgono all'anno 361, sebbene sia probabile che avesse percorso una lunga carriera prima (si definisce infatti un uomo di una certa et\u00e0): Giuliano lo nomin\u00f2 in questo anno prima \"comes sacrarum largitionum\" (ministro delle finanze) e poi prefetto del pretorio dell'Illirico. In occasione della proclamazione di Giuliano ad augusto, Mamertino lo segu\u00ec in oriente a cercare lo scontro decisivo con Costanzo, ma la notizia della morte dell'imperatore pose fine alla guerra civile dei due cugini.\nGiuliano confer\u00ec a Mamertino la prefettura del pretorio per l'Italia, l'Africa e l'Illirico, nominandolo anche \"consul prius\" per il 362, con Flavio Nevitta come collega. Il 1\u00ba gennaio 362, Mamertino declam\u00f2 di fronte al senato di Costantinopoli il panegirico di ringraziamento in occasione della sua instaurazione a console: \u00e8 attestata in questa occasione la sua dignit\u00e0 di senatore, probabilmente appena ottenuta perch\u00e9 obbligatoria per i consoli.\nDopo la morte di Giuliano, Mamertino rimase in carica anche per gli imperatori Gioviano, Valentiniano I e Valente: tra i compiti affidatigli vi fu quello di curare la restituzione al fisco imperiale dei beni dati da Giuliano ai templi pagani. Nel 365 perse l'incarico dopo essere stato accusato di peculato.\n\u00c8 stato proposto che la Villa del Casale fosse di propriet\u00e0 di Mamertino."}
{"id": "904706", "revid": "1718925", "url": "https://it.wikipedia.org/wiki?curid=904706", "title": "Munkedal (comune)", "text": "Munkedal \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "904708", "revid": "287204", "url": "https://it.wikipedia.org/wiki?curid=904708", "title": "Il ciclope (Euripide)", "text": "Il ciclope (in greco antico / \"K\u00fdklops\") \u00e8 un dramma satiresco del drammaturgo greco Euripide. \u00c8 una parodia dell'episodio del ciclope Polifemo, narrato nell'Odissea (libro IX). Non se ne conosce l'anno di prima rappresentazione.\nTrama.\nQuando Odisseo arriva al paese dei Ciclopi, la Sicilia, incontra Sileno (capo di un gruppo di satiri che sono stati catturati e resi schiavi dal ciclope), e gli offre di scambiare il proprio vino con del cibo. Essendo un servo di Dioniso, Sileno non sa resistere alla tentazione di farsi dare il vino, ma lo scambia con cibo non suo, bens\u00ec del ciclope. Quest'ultimo poco dopo arriva, e Sileno per giustificare la mancanza del cibo accusa Odisseo di averlo sottratto di nascosto ed inoltre di averlo preso con la forza: ne nasce una discussione, ma il ciclope, poco interessato alla diatriba, porta Odisseo e alcuni uomini del suo equipaggio nella sua grotta, e divora alcuni di loro. Per liberarsi, Odisseo idea un piano: offrir\u00e0 il vino al ciclope per farlo ubriacare, e poi lo accecher\u00e0 con un palo di legno.\nIl ciclope e Sileno si ubriacano insieme, tanto che il primo comincia a chiamare il secondo Ganimede (il coppiere degli dei) e lo invita nella sua grotta, probabilmente con qualche intenzione sessuale. A quel punto Odisseo decide di mettere in atto il suo piano. I satiri all'inizio si offrono di dare il proprio aiuto, ma quando arriva il momento si defilano con una serie di scuse assurde. Odisseo allora chiede ai satiri un incitamento per l'impresa che a quel punto compie con i suoi compagni e acceca il ciclope.\nOdisseo in precedenza aveva detto al ciclope di chiamarsi Nessuno, cos\u00ec quando il ciclope accecato urla di dolore, e il coro di satiri gli chiede (non per aiutarlo, ma per prenderlo in giro) chi sia stato a ferirlo, la risposta \u00e8 la famosa \"Nessuno mi ha accecato\", che scatena la derisione da parte dei satiri. Nel frattempo Odisseo e il suo equipaggio scappano sulla nave.\nCommento.\nIl dramma satiresco.\nIl dramma satiresco era un genere teatrale leggero e comico, in cui il coro era formato da un gruppo di satiri, che venivano presentati nelle pi\u00f9 disparate situazioni, spesso ricavate dal mito in chiave parodistica (nel \"Ciclope\" essi sono un gruppo di servitori di Polifemo). I satiri si comportavano da spacconi, ingordi, vigliacchi, finendo nei guai. Assai frequente era il tema della schiavit\u00f9 dei satiri, che si concludeva solitamente con la loro liberazione. I drammi satireschi erano in genere rappresentati alla fine di una trilogia di tragedie, per risollevare l'animo degli spettatori, incupito dagli eventi tragici. Non sappiamo per\u00f2 a quali tragedie fosse collegato \"Il ciclope\". Esso \u00e8 peraltro l'unico dramma satiresco che conosciamo integralmente. Ne esiste un altro, \"I cercatori di tracce\" di Sofocle, di cui ci \u00e8 rimasta circa la met\u00e0 del testo. Tutti gli altri sono andati perduti, o comunque ne possediamo solo pochi frammenti.\nLa parodia.\nIn linea con il tono parodistico tipico dei drammi satireschi, il ciclope presentato nell'opera \u00e8 assai diverso dal suo modello, il terribile Polifemo del canto IX dell\"Odissea\". Quest'ultimo \u00e8 infatti un essere mostruoso, primitivo, privo di qualsiasi scrupolo morale e a cui \u00e8 ignota qualsiasi forma di progresso. Persino la sua dieta \u00e8 composta esclusivamente di latte e formaggio (a meno che non gli capiti di divorare qualche umano), ed ignora cibi pi\u00f9 elaborati come pane e vino.\nIl ciclope di Euripide \u00e8 invece pi\u00f9 civilizzato, e pur vivendo ai margini della societ\u00e0 non ha nulla di bestiale. Vuole che i satiri gli puliscano bene la grotta, e mentre le sue greggi pascolano nei campi, lui se ne va a caccia, non per procurarsi il cibo, ma solo per divertimento. Mangia carne umana, \u00e8 vero, ma desidera che sia cotta a puntino. Insomma non rappresenta pi\u00f9 la selvaggia bestialit\u00e0 del ciclope dell\"Odissea\", ma una sua forma pi\u00f9 moderna e pi\u00f9 cittadina, al punto che i satiri restano, in quest'opera, le uniche creature veramente legate alla natura."}
{"id": "904709", "revid": "46291", "url": "https://it.wikipedia.org/wiki?curid=904709", "title": "Ophrys lutea", "text": "L'ofride gialla (Ophrys lutea ) \u00e8 una pianta appartenente alla famiglia delle Orchidacee.\nL'epiteto specifico deriva dal latino \"luteus\" = \"giallo\", colore dominante del labello.\nDescrizione.\n\u00c8 una pianta erbacea alta 10\u201330\u00a0cm, con foglie inferiori corte, disposte a rosetta, e brattee verdi-giallastre, larghe.\nL'infiorescenza raggruppa da 2 a 7 fiori con sepali e petali di colore verde-giallastro. Il labello \u00e8 trilobato, ovato, concavo alla base e convesso al centro, con lobo mediano bilobo, vellutato, con un ampio margine glabro di colore giallo e una macchia bruna al centro, che presenta un disegno a forma di farfalla di colore grigio-bluastro. Il ginostemio \u00e8 corto, con apice ottuso.\nFiorisce dalla fine di febbraio a fine maggio.\nBiologia.\nSi riproduce per impollinazione entomofila ad opera di diverse specie di api del genere \"Andrena\" (Andrenidae), tra cui \"A. cinerea\", \"A. senecionis\" e \"A. nigroolivacea\".\nDistribuzione e habitat.\n\u00c8 ampiamente diffusa nei paesi dell'area mediterranea ma anche nelle regioni atlantiche dell'Europa meridionale (Spagna, Portogallo).In Italia \u00e8 presente in Liguria, Toscana, Lazio, Abruzzo, Molise, Campania, Puglia, Basilicata, Calabria, Sicilia e Sardegna.\nCresce negli ambienti di prateria e gariga, sino ai 1400 m di altitudine, prediligendo i suoli calcarei soleggiati.\nTassonomia.\nSono note le seguenti sottospecie:\nIn passato venivano riconosciute altre due sottospecie, ora non pi\u00f9 ritenute valide:"}
{"id": "904710", "revid": "74801", "url": "https://it.wikipedia.org/wiki?curid=904710", "title": "Falk\u00f6ping (comune)", "text": "Falk\u00f6ping \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "904713", "revid": "599013", "url": "https://it.wikipedia.org/wiki?curid=904713", "title": "Reparti mobili della Polizia di Stato", "text": "I reparti mobili della Polizia di Stato, (spesso genericamente identificati come reparto celere o semplicemente celere), sono dei reparti della Polizia di Stato italiana utilizzati come risorsa di pronto impiego per la tutela dell'ordine pubblico e per l'intervento nelle zone colpite da calamit\u00e0 naturali.\nStoria.\nI reparti mobili sono gli eredi dei reparti celere, istituiti dal ministro Giuseppe Romita nel 1946 a ridosso del referendum per la scelta fra monarchia e repubblica, in pratica utilizzando i battaglioni, dei quali era cessato l'impiego bellico. Con la riforma e la \"smilitarizzazione\" avvenuta ad opera della legge 1\u00ba aprile 1981 n. 121, la loro regolamentazione venne disciplinata dal decreto del ministro dell'interno dell'11 febbraio 1986 (\"Regolamento dei Reparti Mobili della Polizia di Stato\"), tuttora in vigore, con il quale \u00e8 stato riorganizzato l'intero reparto.\n1948-1960: Reparti Mobili e Reparti Celere.\nTra il 1948 e il 1960, erano presenti 20 Reparti Mobili e tre Reparti Celere.\nAll'interno di questi reparti, erano presenti dei battaglioni di soccorso pubblico in caso di calamit\u00e0 naturali. Una simile organizzazione fu studiata anche dalle polizie di stati stranieri.\nI Reparti Celere avevano la stessa organizzazione dei Reparti Mobili, ma erano considerati meglio addestrati ed equipaggiati. Nel 1947 c'erano tre Reparti Celere:\nDagli anni 50, la Celere inizi\u00f2 a cercare di evitare lo scontro fisico con i manifestanti, ed era dotata di mezzi specializzati per il controllo delle sommosse, come gli idranti.\nNell'estate del 1953, i Reparti Mobili vennero schierati al confine con la Jugoslavia, al culmine della crisi politica su Trieste; l'anno successivo, un distaccamento del 2\u00ba Reparto Celere (situato a Padova) fu il primo reparto militare italiano ad entrare a Trieste. Dalla fine degli anni 50, i Reparti Mobili iniziarono ad entrare nei Reparti Celere.\nCon una nota del 18 luglio 2012, il Ministero dell'Interno ha deciso di formulare una bozza di decreto ministeriale concernente l'organizzazione e le dotazioni di personale dei reparti mobili, nella quale fra l'altro, all'articolo 1, \u00e8 prevista l'abrogazione del decreto del Ministero dell'Interno dell'11 febbraio 1986. La bozza prevede anche un aumento del personale in organico (da 4700 a 6000 unit\u00e0) e una rimodulazione del numero di nuclei presenti nelle 15 sedi dei reparti attualmente in funzione a livello nazionale. \nDopo gli scontri di piazza, avvenuti nel novembre del 2012, l'operato dei reparti mobili \u00e8 stato nuovamente messo sotto accusa per presunte violenze inflitte su manifestanti inermi, tanto da riportare alle cronache la questione riguardante l'identificazione degli agenti impegnati nell'ordine pubblico.\nI Reparti Mobili hanno prestato la loro opera anche in alcuni degli eventi pi\u00f9 drammatici della storia recente italiana, come l'alluvione di Firenze, la frana che in Campania travolse i paesi di Sarno, Siano, Quindici e Bracigliano e, tornando ai nostri giorni, durante il terremoto che ha colpito la citt\u00e0 di L'Aquila. In tutti questi casi sono stati impiegati per il soccorso e nell'importante opera di antisciacallaggio, per impedire ulteriori danni alle persone coinvolte nei tragici eventi.\nInquadramento e struttura.\nDipendono dal Dipartimento della pubblica sicurezza ed in particolare dalla \"Direzione centrale per la polizia stradale, ferroviaria, delle comunicazioni e per i reparti speciali della Polizia di Stato\", servizio per i reparti speciali, Prima divisione.\nCiascun reparto mobile \u00e8 suddiviso in nuclei e squadre, e possono operare sull'intero territorio nazionale, senza alcuna limitazione. I reparti mobili sono attualmente 15 e vi prestano servizio circa 4633 operatori, di previsto incremento a 6.000. Ogni nucleo \u00e8 costituito da 10 squadre, ciascuna composta da 10 operatori. I Reparti sono cos\u00ec disposti sul territorio nazionale:\nOrganizzazione.\nIl reparto mobile si suddivide in:\nLa direzione \u00e8 affidata, di norma, ad un primo dirigente della Polizia di Stato che si avvale di un \"vice dirigente\" con funzioni vicarie.\nPresso ogni reparto mobile un'aliquota del personale deve essere costituita da specialisti di difesa NBCR nonch\u00e9, in passato, anche da un sufficiente numero di agenti trombettieri, oramai scomparsi dato che ogni carica viene attualmente preceduta e accompagnata dal suono delle sirene.\nUniforme del reparto.\nL'uniforme si compone in una giubba blu in tessuto aramidico con cerniera alle cui spalle compare la scritta POLIZIA in stoffa catarifrangente, pantaloni di colore grigio azzurro in tessuto aramidico, basco di colore blu con fregio (raffigurante l'Aquila dorata e scudo cremisi con monogramma \"RI\"), gilet tattico di colore nero nelle cui tasche \u00e8 possibile stipare il munizionamento dei lacrimogeni e la radio. L'uniforme comprende, altres\u00ec, un maglioncino di colore azzurro a collo alto (nel periodo estivo viene sostituito con una maglietta a mezze maniche di colore blu con scritta Polizia), cinturone in cordura di colore blu e fazzoletto di colore cremisi che avvolge il collo (bavero), stivaletti anfibi di pelle nera.\nIn caso di freddo o pioggia l'uniforme pu\u00f2 essere completata indossando la termofodera interna della giubba, il giaccone blu in goretex con termofodera in pile. Il personale dei reparti mobili porta sull'uniforme, secondo le modalit\u00e0 previste dall'apposito regolamento, lo scudetto di specialit\u00e0. In ogni caso \u00e8 il questore, nell'ordinanza di servizio, ad indicare oltre alle disposizioni operative di carattere generale anche il tipo di uniforme, di equipaggiamento e di armamento delle forze impegnate.\nEquipaggiamento.\nCome equipaggiamento per l'ordine pubblico il personale \u00e8 dotato di casco da ordine pubblico azzurro \"u-bott\", sfollagente, parastinchi, corpetto protettivo, guanti rinforzati, fondina chiusa per Beretta 92, maschera antigas e scudo antisommossa. \u00c8 inoltre dotato di lancia lacrimogeni GL 40/90, PM 12/S e SC 70/90.\nIdentificazione.\nLa legge italiana non prevede l'obbligatoriet\u00e0 di un metodo di identificazione univoca degli agenti.\nLa sentenza della Corte europea dei diritti dell'uomo per i fatti della scuola Diaz e il caso Cestaro ha raccomandato all'Italia di adottare un numero di matricola distintivo da cucirsi nelle divise, una soluzione gi\u00e0 adottata da altri Stati membri per conciliare il diritti alla privacy degli operatori di giustizia con l'effettivit\u00e0 della tutela giurisdizionale delle eventuali vittime di abusi, torture e violazioni dei diritti umani. Pi\u00f9 in generale, le forze non sono sottoposte ad alcun obbligo di identificarsi davanti a chi abbia un interesse qualificato a conoscere la loro identit\u00e0.\nMezzi in dotazione.\nI reparti sono dotati in particolare di furgonati e fuoristrada blindati oltre alle normali vetture di pattuglia come:\nInoltre i reparti hanno in dotazione mezzi speciali per l'ordine pubblico come l'autoblindo FIAT 6614 anfibio corazzato (VTC) e camion Iveco per il trasporto e per l'utilizzo di idranti contro la folla (Fiat 643N, Fiat 684N, IVECO 190-26 4X4 Nuova Ma.Na.Ro., IVECO 190-30 4X4 Nuova Ma.Na.Ro., IVECO EuroTrakker 4X4 Nuova Ma.Na.Ro., IVECO EuroTrakker 6X6 Nuova Ma.Na.Ro.). Infine dispongono di ruspe (OM FR12) e imbarcazioni (Castoldi Jet Craft) nonch\u00e9 di ambulanze FIAT Ducato.\nIveco Daily 50C18V/P.\nIl veicolo \u00e8 destinato al trasporto di una squadra completa in assetto da ordine pubblico, composta da 10 uomini dotati di equipaggiamenti ed armamenti individuali e di squadra. Il parabrezza \u00e8 protetto da una griglia metallica, ancorata al telaio attraverso un meccanismo a quadrilatero articolato, per garantire la corretta visibilit\u00e0 durante la marcia. Tutte le griglie di protezione delle parti trasparenti sono amovibili e il frontale risulta protetto da apposito bullbar. All'interno dei passaruota e nel vano motore sono collocate le bocchette dell'impianto estinzione incendi, azionate all'occorrenza da comandi posti nella cabina di guida. Il mezzo \u00e8 dotato di impianto di condizionamento e di un piccolo frigorifero per i generi di conforto. La cappelliera sopra i sedili consente l'alloggiamento dei caschi e di altri materiali durante gli spostamenti. L'armadio collocato nel baule \u00e8 destinato al trasporto del bagaglio personale in occasione delle trasferte fuori sede. Gli scudi di protezione vengono posizionati nello spazio che si frappone tra i sedili e la scocca del mezzo. La botola sul tetto, a due battenti, \u00e8 accessibile attraverso una pedana a scomparsa; una seconda botola \u00e8 collocata sul pavimento. Il veicolo \u00e8 inoltre dotato di telecamera nella parte posteriore, che permette una maggiore visibilit\u00e0 in caso di retromarcia.\nLand Rover Discovery.\nLa collaborazione fra la casa automobilistica inglese Land Rover e la Polizia di Stato inizia alla fine degli anni novanta con la consegna di alcune Land Rover Discovery 1\u00aa serie e prosegue con le successive evoluzioni del modello, in particolare ai Reparti Mobili verranno assegnate a partire dai primi anni duemila.\nDiscovery 2\nLa prima versione utilizzata dal Reparto Mobile \u00e8 dotata del robusto motore Td5 e viene allestita dalla carrozzeria Marazzi per le specifiche esigenze di ordine pubblico. Probabilmente la modifica che pi\u00f9 salta all'occhio \u00e8 la \"gobba\" sul cofano che in realt\u00e0 ha la funzione di vano per riporre la grande griglia che salvaguarda il parabrezza nelle situazioni operative, griglie (amovibili) che coprono tutte le superfici vetrate, fanno poi parte dell'allestimento il bullbar offerto come accessorio da Land Rover, dotato per\u00f2 di griglie in acciaio a protezione dei fari anteriori (coperture che troviamo anche nella fanaleria posteriore) e modificato per alloggiare il verricello Warn, completa la dotazione il lampeggiante stroboscopico sul tetto.\nLa Polizia di Stato continua con l'acquisizione dei Discovery anche nella versione MY'03 dove troviamo le stesse caratteristiche, con in pi\u00f9 il solo miglioramento del design estetico del veicolo, visto che si tratta di una versione post restyling.\nDiscovery 3\nSquadra che vince non si cambia e quindi dalla seconda met\u00e0 degli anni duemila inizia a vestire la divisa anche la Discovery 3, motorizzata dal 2.7 TDV6 e sempre allestite dalla carrozzeria Marazzi. A differenza delle precedenti versioni, si perdono sia il bullbar che il verricello, in compenso troviamo per\u00f2 un faro brandeggiante e due lampeggianti stroboscopici con le opportune coperture in maglia d'acciaio, rimangono poi la \"gobba porta-griglia\" sul cofano e le ormai consuete protezioni per fari/fanali, parabrezza, cristalli laterali e lunotto.\nUna particolare variante \u00e8 stata acquisita in un numero ridotto di esemplari: si tratta di una versione blindata sempre realizzata dalla carrozzeria Marazzi, queste vetture sebbene inizialmente assegnate ai Reparti Mobili sono state recentemente date in uso alle neonate Unit\u00e0 operative di pronto intervento.\nDiscovery 4\nInfine dal 2016 sono in assegnazione le Discovery 4 dotate del nuovo 3.0 TDV6, l'allestimento \u00e8 anche in questo caso ad opera della carrozzeria Marazzi ed \u00e8 identico al precedente eccezion fatta per i lampeggianti e il faro di ricerca adesso dotati di tecnologia LED.\nDiscovery 5\nA partire da met\u00e0 2019, sono state consegnate 30 unit\u00e0 di Dicovery 5. L'allestimento \u00e8 curato da Elevox, dato che la carrozzeria Marazzi \u00e8 fallita nel 2019.\nJeep Grand Cherokee.\nA partire dalla seconda parte del 2020, i reparti mobili della Polizia di Stato e i battaglioni dell'Arma dei Carabinieri, stanno ricevendo nuovi mezzi fuoristrada da OP su base Jeep Grand Cherokee, allestiti da Nuova Carrozzeria Torinese in collaborazione con FCA. L'allestimento \u00e8 simile ai mezzi Range Rover, con l'aggiunta di un bullbar anteriore.\nIveco Eurocargo ML100E21 4X4.\nLa necessit\u00e0 di avere a disposizione un mezzo che fosse molto alto da terra e, al tempo stesso, in grado di sopportare anche le aggressioni da parte di facinorosi ha portato alla creazione di una nuova variante dell'Iveco Eurocargo. Questo veicolo, dotato di trazione integrale permanente nonch\u00e9 di pneumatici antiforatura e antiscoppio \u00e8 il mezzo ideale a disposizione della Polizia di Stato per affrontare ogni situazione di ordine pubblico. Questo blindato, a differenza del Daily, possiede una speciale bullbar motorizzata di forma triangolare che gli permette di rimuovere blocchi stradali anche molto pesanti, cosa che invece danneggerebbe gravemente moltissimi altri mezzi in dotazione ai reparti mobili."}
{"id": "904716", "revid": "834", "url": "https://it.wikipedia.org/wiki?curid=904716", "title": "Sing-Sing", "text": ""}
{"id": "904717", "revid": "124010358", "url": "https://it.wikipedia.org/wiki?curid=904717", "title": "Bozsik Stadion", "text": "Il Bozsik Stadion \u00e8 lo stadio della squadra di calcio ungherese dell'Honv\u00e9d Budapest. Lo stadio \u00e8 intitolato al giocatore di calcio della nazionale di calcio ungherese degli anni cinquanta J\u00f3zsef Bozsik.\nStoria.\nAgli inizi del 900' era un grande appezzamento di terra di propriet\u00e0 del comune di Kispest (allora un sobborgo dotato di un comune autonomo, oggi parte della citt\u00e0 di Budapest.) Con la nascita della Kispest omonima squadra di questa citt\u00e0, si ebbe la necessit\u00e0 di costruire un impianto sportivo per poterla ospitare, cos\u00ec tra la gente del quartiere si organizz\u00f2 una raccolta fondi dove spiccarono fra tutti Ferenc Polacsek (proprietario di un hotel) e Ferenc Herbacsek (commerciante di legname) i quali hanno dato importanti contributi finanziari per la costruzione del complesso sportivo. L'inaugurazione dell'impianto originariamente chiamato S\u00e1rk\u00e1ny Utca fu fatta nel 1913, soprannominato poi Grotta del Drago dalle squadre ospiti.\nIl 18 novembre 1926, la citt\u00e0 di Kispest ha votato per donare 500 milioni di HUF per modernizzare l'impianto.\nNel 1935 il presidente J\u00f3zsef Moln\u00e1r, dopo aver superato una crisi economica pubblica dei progetti per costruire uno stadio pi\u00f9 grande e pi\u00f9 moderno. Il nuovo impianto chiamato ora Kispest AC fu inaugurato il 2 gennaio del 1938 con una capienza totale di 8000 spettatori di cui 5000 posti a sedere e 3000 posti in piedi, il nuovo stadio fu pi\u00f9 facile da raggiungere perch\u00e9 situato ora a pochi metri dal capolinea del tram n. 42, all'interno dell'impianto sportivo fu costruito anche un complesso termale (oggi non pi\u00f9 operativo).\nIl 12 febbraio 1939 lo stadio \u00e8 stato ulteriormente ampliato e ammodernato portandolo alla capacit\u00e0 di 15.000 posti.\nNel 1945 subito dopo la fine della Seconda guerra mondiale la gente di Kispest si impegn\u00f2 nei lavori di ricostruzione dopo i pesanti danni bellici subiti.\nNel 1955, l'impianto \u00e8 stato ricostruito e ampliato; prima di allora la squadra ha dovuto giocare tutte le sue partite fuori.\nIl 20 maggio del 1967, lo stadio fu ampliato portandolo ad una capienza di 25.000 spettatori, costruendo nuovi campi di allenamento sia in erba che in argilla ed inaugurando anche l'impianto di illuminazione con una partita amichevole contro lo Szombathelyi Halad\u00e1s.\nIl 1\u00ba ottobre 1986 con una mostra dedicata al club prima dell'incontro di Coppa dei Campioni contro il Br\u00f8ndby terminato 2-2 ha inaugurato il Bozsik Stadium, prima del calcio d'inizio Lajos Tichy (bandiera del club) ha tenuto un discorso insieme al presidente S\u00e1ndor concluso con dei fuochi d'artificio. \nIl nuovo stadio ora ha un sistema di illuminazione ancora pi\u00f9 potente con un manto erbosa di ultima generazione dotato di un sistema di riscaldamento installato sotto il campo, il terreno di gioco \u00e8 stato allungato ed ampliato, e nel complesso sportivo \u00e8 stato costruito un hotel con 20 camere ed un ristorante con 200 posti.\nNel 1990 gli spogliatoi ed i bagni sono stati rinnovati, la vecchia palestra \u00e8 stata trasformata in un club VIP.\nNel 2006 esattamente 16 anni dopo, lo stadio cadde in rovina, ed il nuovo proprietario del club George Hemingway ha deciso di rinnovarlo completamente. Ora la nuova capacit\u00e0 dello stadio \u00e8 di 10.000 posti (6.000 posti a sedere, 4.000 posti in piedi).\nDal 2014 fino ad inizio 2016 l'impianto fu noleggiato dall'MTK Budapest altra societ\u00e0 calcistica della capitale magiara, come stadio provvisorio in attesa che terminassero i lavori di costruzione del nuovo N\u00e1ndor Hidegkuti Stadion.\nSempre nel 2014 si avviarono i progetti la costruzione del nuovo Bozsik Stadion.\nNel settembre 2018 con una manifestazione d'addio svolta con alcune partite di vecchie glorie, mostre dei trofei, passerella dell'attuale squadra e fuochi artificiali oltre che alla presenza massiccia degli ultras e del pubblico in cui fa registrate il tutto esaurito. Dopo ben 85 anni, lo stadio chiude i battenti per una completa ricostruzione. Nei primi mesi del 2019 iniziano i lavori di demolizione delle strutture, con il nuovo stadio che avr\u00e0 pi\u00f9 di 8.000 posti a sedere.\nTrasporto.\nIl Bozsik Stadion si trova nel distretto XIX a Budapest, Ungheria."}
{"id": "904719", "revid": "110157", "url": "https://it.wikipedia.org/wiki?curid=904719", "title": "Tanum (comune)", "text": "Tanum \u00e8 un comune svedese di 12.374 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina di Tanumshede.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "904724", "revid": "149587", "url": "https://it.wikipedia.org/wiki?curid=904724", "title": "Krai di Khabarovsk", "text": ""}
{"id": "904725", "revid": "15756", "url": "https://it.wikipedia.org/wiki?curid=904725", "title": "Palazzo Gianni-Lucchesini-Vegni", "text": "Il Palazzo Gianni-Lucchesini-Vegni si trova in via San Niccol\u00f2 91-95 a Firenze.\nStoria.\nLa configurazione attuale di questo palazzo \u00e8 dovuta all'unione di altri edifici del Trecento, grazie ad interventi strutturali che si sono succeduti negli anni. Il nucleo pi\u00f9 antico \u00e8 una casa-torre duecentesca che nel 1584 presentava ancora la merlatura a coronamento, come testimonia in quell'anno la pianta di Stefano Bonsignori che si trova oggi al Museo di Firenze com'era. Apparteneva ai Gianni, famiglia originaria di Bisticci vicino a Quarrata. Il cortile mantiene ancora oggi l'aspetto trecentesco.\nIl palazzo venne fatto sistemare una prima volta, unendo vari edifici, da Gherardino Gianni, saggiatore delle monete per conto del Re di Napoli, che affid\u00f2 l'incarico a vari architetti tra il 1611 e il 1658. Di quell'intervento oggi resta lo scalone, realizzato verso il 1624 da Giulio Parigi. Nel 1683 Pierfrancesco Silvani realizz\u00f2 nove camerini su due piani verso il lato est. Alla fine del secolo vi lavor\u00f2 anche Antonio Maria Ferri, che realizz\u00f2 la loggia prospettante sul giardino interno, con una terrazza soprastante, e la galleria.\nAll'inizio del Settecento l'architetto Rodolfo Giannozzi cre\u00f2 un giardino all'italiana con una grotticina artificiale ancora esistente ma in completo degrado. Dal giardino vennero creati una serie di sentieri e percorsi decorati da statue e terrazze panoramiche verso la collina di Montecucco.\nIl palazzo venne venduto una prima volta durante il periodo del Regno d'Etruria a Vittoria Daddi, moglie del Marchese Bourbon di Sorbello, poi nel 1828 venne acquistato dai Lucchesini, che incaricarono l'architetto Giuseppe Martelli di riammodernare l'intero edificio, dandogli l'aspetto odierno. Egli ridisegn\u00f2 soprattutto gli ambienti interni, facendo decorare le sale da affrescatori e stuccatori, con pavimenti alla veneziana. Il giardino venne ricreato secondo un disegno all'inglese.\nNel 1860 divenne proprietario del palazzo Angelo Vegni, il quale fece realizzare una sopraelevazione del piano di calpestio del palazzo, fece abbattere l'antica merlatura e fece ricostruire la facciata secondo il sobrio stile che si vede ancora oggi.\nNel 1920 il palazzo venne acquistato dall'ente morale Italica Gens, che lo divise in appartamenti e lo diede in affitto, mentre una parte accolse un collegio gestito da suore le quali trasformarono la galleria seicentesca al primo piano in una cappella.\nNel 1980 venne poi comprato dal Comune di Firenze il quale lo cedette in comodato all'Universit\u00e0 di Firenze dal 1986, ad eccezione del giardino e di alcuni ambienti dati in uso ad una scuola materna tuttora esistente. Ospita adesso il Dipartimento di Tecnologie dell'Architettura e Design \"Pierluigi Spadolini\".\nIn questo palazzo visse come esule il regista russo Andrej Arsen'evi\u010d Tarkovskij, in un'abitazione donata dal Comune di Firenze. Una targa posta nel 2006 ricorda questo illustre ospite. In quei locali \u00e8 attualmente presente il suo archivio personale ed i suoi cimeli.\nArchitettura.\nL'interno del palazzo riflette la sua storia complessa e i numerosissimi interventi stratificati: scale interrotte, porte tamponate e decorazioni inserite in contesti completamente alterati.\nNon mancano per\u00f2 ambienti di grande pregio, come la loggia del giardino e il ballatoio, decorati da affreschi ottocenteschi, lo scalone e gli ambienti del piano nobile, tra i quali spicca la galleria, affrescata da Alessandro Gherardini con figure allegoriche (\"Fertilit\u00e0\" e \"Abbondanza\") e episodi della \"Storia della Famiglia Medici\", in particolare legati alla figura della Regina di Francia Maria de' Medici.\nAi piani superiori sono state trovate tracce di affreschi trecenteschi, con parati e stoffe dipinte, mentre i soffitti hanno suggestive coperture a travi dipinte o a cassettoni. Nella \"sala del ballatoio\" \u00e8 stata anche trovata una \"Madonna con Bambino\" trecentesca affrescata da un artista non professionista con un semplice aspetto devozionale. Anche un grande camino in una sala vicina dovrebbe risalire al XIV secolo.\nLa famiglia dei Gianni.\nI primi proprietari furono i Gianni e di essi si ha memoria nella Chiesa di San Niccol\u00f2 Oltrarno. Infatti, a sinistra dell'abside, c'\u00e8 la \"Cappella Gianni\", nella cui parete si vede il cenotafio di Astorre Gianni, Commissario della Repubblica fiorentina nella guerra contro Lucca (1429), insieme a Rinaldo degli Albizi. Un altro appartenente alla famiglia Gianni fu Ruggero, gonfaloniere di giustizia della Repubblica fiorentina."}
{"id": "904728", "revid": "325224", "url": "https://it.wikipedia.org/wiki?curid=904728", "title": "General Artigas", "text": "General Artigas (spesso scritta nella forma contratta Gral. Artigas) \u00e8 un centro abitato del Paraguay, nel dipartimento di Itap\u00faa. Dista 349 km dalla capitale del paese, Asunci\u00f3n e forma uno dei 30 distretti del dipartimento. Il distretto comprende, oltre al centro abitato, altre 27 frazioni (\"compa\u00f1\u00edas\").\nPopolazione.\nAl censimento del 2002 General Artigas contava una popolazione urbana di 3.957 abitanti (11.042 nel distretto), secondo i dati della \"Direcci\u00f3n General de Estad\u00edstica, Encuestas y Censos\".\nCi \u00e8 nato il calciatore Celso Esquivel.\nStoria.\nF\u00e9lix de Azara fa risalire la fondazione del centro abitato al 1789, all'epoca del governatore spagnolo Joaqu\u00edn Al\u00f3s y Bru; la localit\u00e0 prese il suo primo nome, quello di \"Cang\u00f3 Bobi\", da due cacicchi guaran\u00ed, fratelli tra loro, che comandavano le popolazioni indigene della zona. La localit\u00e0 prese il nome di \"General Artigas\" nel 1942 in omaggio al comandante militare uruguayano Jos\u00e9 Gervasio Artigas, che mor\u00ec in esilio in Paraguay sotto la protezione del dittatore Jos\u00e9 Gaspar Rodr\u00edguez de Francia.\nNegli anni sessanta molte persone di General Artigas trovarono impiego presso la locale stazione ferroviaria, ormai in disuso dagli anni ottanta e oggi in abbandono.\nEconomia.\nL'attivit\u00e0 principale del territorio \u00e8 l'agricoltura di sussistenza che \u00e8 molto favorita dal clima tipico del Paraguay, particolarmente mite.\nLe coltivazioni pi\u00f9 diffuse sono mais, cotone, manioca, riso, mate e canna da zucchero.\nProblemi sociali.\nAd oggi molti giovani, dopo aver terminato gli studi, si trasferiscono altrove per cercare un impiego pi\u00f9 stabile e redditizio. I giovani che decidono di rimanere non hanno molte prospettive per il futuro."}
{"id": "904739", "revid": "684696", "url": "https://it.wikipedia.org/wiki?curid=904739", "title": "Rete civica", "text": "La Rete Civica \u00e8 un'iniziativa di telematica civica promossa dalla Pubblica Amministrazione, con funzioni comunicative, informative e di servizio transattivo.\nLe esperienze che confluiscono sotto la dicitura \"Rete civica\" sono varie: Community network, Civic network, City network; in Italia si trova una definizione molto ampia che \u00e8 \"Citt\u00e0 digitali\".\nStoria.\nLe prime reti civiche sono nate negli Stati Uniti, una delle pi\u00f9 note \u00e8 partita infatti da un'esperienza fatta da un ospedale di Chicago.\nIn Italia.\nLa storia dell'informatizzazione del settore pubblico in Italia \u00e8 stata tormentata, infatti soltanto nel 1993, con la creazione dell'AIPA, \u00e8 nato un centro di coordinamento.\nDa quel momento la pubblica amministrazione italiana \u00e8 stata in grado di creare una \u201ctele-amministrazione\u201d in grado di competere con i migliori esempi a livello europeo.\nFra le prime reti civiche promosse da una pubblica amministrazione in Europa, e prima in Italia fra quelle promosse da amministrazioni comunali, vi \u00e8 Iperbole, nata a Bologna nel 1995. Iperbole fu inizialmente incentrata sulla connessione gratuita a Internet per i cittadini ed in seguito venne sviluppata sui servizi pubblici per i cittadini.\nOggi.\nLe reti civiche stanno assumendo un ruolo importante nella globalizzazione telematica poich\u00e9 favoriscono la comunicazione interattiva tra i cittadini. Attraverso questa comunicazione, esse dovrebbero da un lato contribuire a creare e rafforzare l'identit\u00e0 locale, dall'altro consentire l'accesso e la visibilit\u00e0 del territorio ad un pubblico che, potenzialmente, \u00e8 di scala globale.\nLe reti civiche diventano, o dovrebbero diventare, uno strumento che risponde a due esigenze:\nrafforzare la cultura locale e l'identit\u00e0 dei luoghi, e diffondere la storia e l'immagine dei sistemi locali nel mondo.\nQuelle esistenti oscillano tra logiche di amministrazione digitale (i servizi on-line offerti dalle pubbliche amministrazioni) e logiche di egovernance, (forum di discussione dei cittadini, partecipazione diretta alla vita della comunit\u00e0 locale).\nEsse nascono secondo modalit\u00e0 diverse: da iniziative dell'ufficio per le relazioni con il pubblico (URP) o dei Sistemi Informativi, o con esperienze nate in ambito universitario e associativo.\nServizi e funzioni.\nTipologie di servizi e funzioni offerti dalle reti civiche sono:\nVantaggi e svantaggi.\nInizialmente non si sono creati forum di comunicazione e scambio di idee tra i cittadini sul tipo delle \"community network\" statunitensi e, quando questi forum si sono creati (come nel caso della rete civica di Bologna non hanno avuto peso politico, ossia non sono stati in grado di influire sul processo decisionale che ha continuato secondo le vecchie regole.\nDal 1995 c'\u00e8 stata una crescita esponenziale delle reti civiche dal punto di vista numerico; in alcuni casi queste reti civiche sono diventate il fattore di innesco per la promozione dell'innovazione tecnologica e organizzativa. In altri casi (come nel caso della rete civica dell'Aniene) la \"community network\" organizzata dal basso e da realt\u00e0 del territorio consentono ancora punti di incontro/scontro e di consensualit\u00e0 o meno su scelte che riguardano la citt\u00e0.\nCitt\u00e0 digitali in Italia.\nOgni anno il Censis pubblica un rapporto, \"Citt\u00e0 Digitali in Italia\", nel quale vengono indicati tutti i siti pubblici e privati registrati con un dominio di territorio.\nEsso comprende anche i siti delle pubbliche amministrazioni (Regioni, Province, Comuni, Camere di Commercio).\nSecondo il gi\u00e0 citato rapporto, il loro numero \u00e8 raddoppiato tra il 1997 e il 1998 (in totale 1121), ma non \u00e8 possibile valutare la qualit\u00e0 dei servizi offerti e i benefici che ne derivano per il territorio amministrato.\nIn Italia, la diffusione della tecnologia Wi-Fi negli spazi pubblici \u00e8 legata ad iniziative di comunit\u00e0 locali, mentre ancora manca un piano di copertura nazionale con investimenti privati, teso a creare una rete wireless estesa come quelle che forniscono servizi di fonia mobile.\n\u00c8 utile citare le esperienze pi\u00f9 significative nei capoluoghi di provincia italiani.\nBologna.\nIl comune di Bologna offre ai cittadini l'estensione dei servizi della rete civica \"Iperbole\" su Wi-Fi, avvalendosi per la rete e le tecnologie di partner privati.\nAttualmente la copertura comprende alcune zone del centro storico e la zona universitaria.\nCremona.\n60\u00a0000 famiglie, 8\u00a0000 aziende, 115 Comuni: sono questi i numeri nella provincia di Cremona del divario digitale. In queste realt\u00e0 le nuove tecnologie della comunicazione e dell'informazione (ad esempio internet veloce) non sono disponibili.\nPer contrastare questo fenomeno la Provincia di Cremona ha posto ed affrontato il tema delle nuove tecnologie come servizio universale. Il loro uso, ormai massiccio e stratificato, sta rendendo sempre pi\u00f9 necessario considerare la banda larga come un servizio universale. Cos\u00ec come \u00e8 stato negli scorsi decenni per le reti elettriche, dell'acqua e delle fognature allo stesso modo oggi occorre portare in tutte le comunit\u00e0 locali la nuova infrastruttura tecnologica.\nLa Provincia ha dato vita a Conve.cr spa, una societ\u00e0 pubblica alla quale partecipano le aziende di servizi pubblici del territorio, il cui compito \u00e8 stato quello di annullare il divario digitale entro il 2007 realizzando una rete provinciale ad alta velocit\u00e0.\nGrazie ad un accordo con Aemcom, operatore di larga banda del Gruppo Aem Cremona spa, la rete ha ormai gi\u00e0 raggiunto tutti i comuni della provincia. La tecnologia scelta \u00e8 il Wireless, cio\u00e8 le trasmissioni radio. Aemcom utilizza lo standard Hiperlan2 che consente alla clientela non solo elevate capacit\u00e0 trasmissive (internet a larga banda) ma anche di disporre di una linea telefonica VoIP.\nInoltre, Aemcom ha creato un nuovo servizio chiamato \"WIFI AREA AEMCOM\", dove con pochi euro \u00e8 possibile comprare delle carte prepagate e navigare in rete wi-fi nelle zone coperte (le piazze principali della citt\u00e0, le Canottieri Flora, Baldesio, Bissolati, altre societ\u00e0 come Stradivari e S.Zeno, centro commerciale Cremona Po e Cremona 2, Ospedale Maggiore, Fiera e zone limitrofe, palazzo del Comune oltre ad altre zone come ristoranti e hotel.)\nDi oltre 2 milioni di euro l'investimento complessivo.\nFerrara.\nIl progetto di una rete wifi cittadina \u00e8 iniziato nel 2008, ed \u00e8 entrato in funzione nel 2009. L'accesso al WIFI Pubblico a Ferrara \u00e8 gratuito, ma richiede una registrazione che pu\u00f2 essere effettuata in pochi minuti alla Stazione Ferroviaria di Ferrara e in altri 3 punti centrali a Ferrara.\nIl Comune di Ferrara non \u00e8 ancora completamente coperto dal wi-fi civico. Le zone attualmente coperte sono il Centro, la Stazione Ferroviaria ed i giardini limitrofi, Piazza XXIV Maggio, il Giardino delle Duchesse.\nFirenze.\nLa provincia di Firenze sar\u00e0 la prima rete wi-fi. Il wi-fi \u00e8 utilizzato per la prima volta come componente di una grande rete Ethernet (non per creare LAN domestiche). Un milione di abitanti, esclusi dalla pianificazione per ADSL e coperti da quattro piccole direttrici di fibra ottica, fruiranno di una rete di ponti radio HIPERLAN e wi-fi (per le distanze pi\u00f9 piccole), finanziata con la tecnica del project financing. L'80% del costo \u00e8 a carico della provincia che avr\u00e0 la propriet\u00e0 della rete (civica).\nUna gara d'appalto assegner\u00e0 la realizzazione del restante 20% dell'opera (e relativi costi) e una concessione di 10 anni per la gestione della rete. In tale arco di tempo si stima che il privato dovrebbe recuperare il capitale investito con un adeguato ritorno economico. Ogni anno dovr\u00e0 pagare un canone di concessione pari al 6% del fatturato alla provincia-proprietaria della rete.\nIl capitale pubblico in parte \u00e8 ripagato dai canoni di concessione, in parte si compone di un indebitamento dai 20 anni ai 30 anni, e in parte di contributi a fondo perduto (fondi CIPE e legge 41 sulle comunit\u00e0 montane).\nCon l'utilizzo di questi fondi, lo stanziamento della provincia di Firenze ammonta a 1.2 milioni di euro dei 4.5 (80% del costo totale) a carico dell'ente pubblico per la copertura di 1 milioni di abitanti con velocit\u00e0 di connessione pari a 1.2 mega per le utenze business e una scelta fra tagli da 640 kbit/secondo e 256 kbit/sec. per le utenze private.\nI comuni, attraverso societ\u00e0 controllate o collegate (art. 6 del Codice delle Comunicazioni Elettroniche), possono fornire collegamento in banda larga con tecnologia wi-fi. Lo stesso codice vieta ai comuni di svolgere direttamente attivit\u00e0 di \"Wireless Internet Service Provider\". Con il Decreto 4 ottobre 2005 che modifica il decreto 28 maggio 2003, concernente \"Condizioni per il rilascio delle autorizzazioni generali per la fornitura al pubblico dell'accesso radio LAN alla rete ed ai servizi di telecomunicazioni\", \u00e8 consentita la fornitura di un accesso wi-fi anche nelle aree pubbliche non geograficamente limitate.\nForte dei Marmi.\nIl 1\u00ba dicembre 2008 \u00e8 stata tenuta una conferenza stampa presso il comune di Forte dei Marmi per la presentazione ufficiale del progetto \"Fortesenzafili\" che si compone di due servizi completamente gratuiti per la cittadinanza, gestiti dall'Azienda Multiservizi Forte dei Marmi srl:\nL'accesso alla rete Wi-Fi \u00e8 consentito da un nome utente e una password generati e inviati sul cellulare dell'utente alla prima connessione, le chiavi d'accesso aggiornate devono essere richieste nuovamente trascorse 24 ore; l'accesso alla rete Hiperlan necessita solo di una prima installazione di un'antenna predisposta alla recezione delle onde radio e all'inserimento di nome utente e password, dopo di che la connessione \u00e8 permanentemente attiva.\nIl sindaco ha espresso la sua soddisfazione sul progetto che permette a cittadini e ospiti della citt\u00e0 di sfruttare Internet gratuitamente, rendendo pi\u00f9 semplice l'accesso a questa tecnologia.\nFrosinone.\nNel 2005 nella provincia di Frosinone \u00e8 stata creata (e tuttora in continua espansione) una rete wi-fi con lo scopo di portare l'ADSL nei comuni con pochi abitanti, non raggiunti dall'ADSL via cavo.\nNel 2006 l'esperienza del wireless in provincia di Frosinone si espande ulteriormente con il Progetto WBGAL. Il GAL Gruppo di Azione Locale - Versante Laziale del Parco Nazionale d'Abruzzo, sta attuando il programma comunitario Leader (Leader II e Leader Plus) nei territori di 25 Comuni della Provincia di Frosinone e pi\u00f9 precisamente nella Valle di Comino, in parte della Valle del Liri e dei Monti Ernici.\nI comuni soci sono i seguenti: Alvito, Arpino, Atina, Acquafondata, Belmonte, Boville Ernica, Campoli, Casalattico, Colle San Magno, Casalvieri, Fontechiari, Gallinaro, Monte San Giovanni Campano, Pescosolido, Picinisco, Posta Fibreno, San Donato Val Comino, San Biagio Saracinisco, Settefrati, Terelle, Vallerotonda, Veroli, Vicalvi, Villa Latina, Viticuso.\nIl GAL-Verla, come tutti i Gal d'Europa, opera in aree definite rurali e quindi non facilmente raggiungibili da una diffusa e omogenea connettivit\u00e0 ADSL.\nQuesti territori, in tutta Europa, subiscono un reale e inevitabile divario tecnologico che rappresenta un serio ostacolo per lo sviluppo di progetti di amministrazione digitale per gli Enti pubblici e per le attivit\u00e0 economiche (turistiche e produttive per gli operatori professionali e commerciali) e per la qualit\u00e0 della vita dei cittadini.\nIl Progetto WBGAL (\"Wireless Broadband GAL\" - banda larga senza fili per il territorio del GAL) rappresenta un approccio tecnologicamente innovativo, ma gi\u00e0 adeguatamente testato (anche in termini di sicurezza) e particolarmente adatto per risolvere - con tempestivit\u00e0 ed efficacia - il problema del \"divario digitale\", attraverso investimenti mirati alla realizzazione di \"architetture leggere\", gi\u00e0 consolidate in altre realt\u00e0 similari, dotate della massima flessibilit\u00e0, interoperabili e senza alcuna discriminazione verso le altre tecnologie, ma con piena volont\u00e0 di perseguire ogni possibile convergenza.\nI primi comuni, nell'ambito del Progetto WB-GAL, ad essere infrastrutturati sono Alvito, Posta Fibreno, Gallinaro, S.Biagio Saracinisco. La societ\u00e0 che per ota sta seguendo i progetti \u00e8 Techn\u00e9.com che garantisce, sulla base di un bando pubblico, la propriet\u00e0 delle reti ai Comuni ed una banda bilanciata fruibile fino a 8 Megabyte.\nLa rete del progetto WB-Gal \u00e8 una rete magliata di WLAN comunali e realizza un'architettura integrata di WBLan che consente l'accesso a enti cittadini e imprese.\nTuttavia la prima vera rete civica wireless, in tecnologia Hiperlan/2, viene realizzata dalla Techn\u00e9.com sul Comune di Frosinone attraverso la connessione di tutte le sedi comunali, alcune scuole. La rete civica per le esigenze di sicurezza nate con la promozione in serie B della squadra di calcio, viene implementata con la copertura radio della stadio a supporto della videosorveglianza e collegata a Questura e Polizia Municipale. La rete civica del Comune di Frosinone collega tra loro circa 500 computer e consente la connessione VoIP tra le sedi medesime.\nNel 2007 la tecnologia wireless vede alcuni dei maggiori imprenditori dell'area del Frusinate costituirsi in societ\u00e0. Nasce Frosinone Wireless S.p.A., che ha lo scopo di fornire connettivit\u00e0 wireless a clienti privati e aziende nella provincia di Frosinone.\nNel 2006 l'azienda Hellotel Telecomunicazioni srl , nella persona di Aldo Pironi, inizia un progetto di copertura dell'area del Frusinate partendo dai Comuni di Pofi (FR), Ripi (FR) e Torrice (FR). A 3 anni di distanza, l'infrastruttura raggiunge oggi una copertura di 2500\u00a0km\u00b2, sull'80% dei Comuni del Frusinate.\n\u00c8 stata la prima azienda ad essersi interessata al divario digitale che colpiva la zona industriale di Frosinone, polo nevralgico dell'economia del Frusinate.\nEvoluzione, peraltro, avvenuta esclusivamente per lo spirito di iniziativa e l'impegno materiale e morale di un singolo imprenditore, data l'assenza assoluta di aiuti finanziari da parte di Enti Pubblici o Istituzioni, a differenza di iniziative similari rimaste tali solo sulla carta nonostante l'impiego di denaro pubblico.\nA tutt'oggi la Hellotel Telecomunicazioni \u00e8 l'unica rete wireless del Lazio che implementa la tecnologia TDMA (Time Domain Multiple Access), tecnologia assimilabile al wi-max che garantisce la ripartizione della banda di accesso a internet in modalit\u00e0 garantita agli utenti.\nNon utilizza, contrariamente ad altri ISP, la tecnologia BPL (Broadband over Power Lines) a causa dei forti disturbi che la tecnologia BPL introduce nelle comunicazioni radio civili, militari e amatoriali nello spettro delle onde corte e in alcuni casi in apparecchi domestici particolarmente sensibili a disturbi elettromagnetici quali decoder DVB-T (digitale terrestre) e alcuni modelli di televisori digitali.\nAttualmente l'azienda contribuisce all'evoluzione delle reti civiche comunali mediante i servizi offerti ai Comuni del Frusinate, mentre per i cittadini dispone di alcuni hotspot per l'accesso nomadico Wi-Fi a 2,4\u00a0GHz in modalit\u00e0 standard 802.11b/g.\nMassa.\n2005. La Rete Wireless del Comune di Massa \u00e8 la nuova struttura pubblica realizzata da Fly Communications Srl che garantisce l'interconnessione a larga banda tra gli Enti Cittadini e la sede Municipale.\nLa rete wireless si sostituisce al cavo collegando le sedi periferiche con il Comune e qualsiasi altro utilizzatore (Rete Civica Cittadina) con ponti radio e apparati di irradiamento sulla frequenza libera dei 2,4/5\u00a0GHz (codice telecomunicazioni, titolo III, capo II, art. 99) con varia portata, potenza e copertura territoriale, modellandosi alle specifiche esigenze.\nModena.\n\u00c8 stato di recente messo in atto il piano di copertura Wi-Fi nella zona universitaria ed in alcune zone del centro della citt\u00e0.\nInoltre nella zona montana del Frignano attualmente \u00e8 attiva la connessione senza fili nei Comuni di Pievepelago, Riolunato e Fiumalbo, per aziende e privati.\nRoma.\nRoma Wireless, consorzio onlus di aziende romane, ha di recente realizzato il piano di copertura Wi-Fi per buona parte di Villa Borghese.\nNel 2006 \u00e8 stato ultimata la copertura delle ville storiche (Villa Borghese, Villa Torlonia, Villa Ada, Villa Paganini e Villa Doria-Panphili) ed \u00e8 iniziato il piano di copertura della cosiddetta Ansa Barocca.\nA dicembre 2007 gli hot spot installati e funzionanti erano circa 85.\nPer accedere alla rete in una delle Wi-Fi Zone di RomaWireless \u00e8 necessario essere registrati. La procedura di registrazione si pu\u00f2 effettuare nelle aree coperte dal segnale, riempiendo un form on line. Entro pochi minuti si \u00e8 in grado di navigare con un PC Portatile, un Tablet PC, un PDA o un qualsiasi altro dispositivo dotato di una scheda certificata Wi-Fi o di un sistema Wi-Fi integrato. La rete RomaWireless offre, per il suo primo anno di attivit\u00e0, un'ora di connessione gratuita al giorno.\nSalerno.\nLa citt\u00e0 di Salerno, fin dal 2007 ha iniziato una serie di politiche \"digitali\" volte all'estensione in tutta la citt\u00e0 della banda larga e del wi-fi. Sono stati creati sportelli telematici ed internet per i vari settori della pubblica amministrazione, permettendo di aggirare tutta una serie di lungaggini burocratiche. \u00c8 stato implementato il servizio offerto dal sito istituzionale del comune, tanto da ottenere l'11 maggio 2011 dal Dipartimento della Funzione Pubblica il \"Diploma di Eccellenza\" nel campo del rating generale nella categoria comuni medio-grandi. L'amministrazione comunale ha ricevuto anche il riconoscimento settoriale dedicato alla sezione \u201cAlbo Pretorio e policy\u201d sempre nella categoria dei Comuni di dimensioni medio-grandi, per trasparenza, valutazione e merito del sito internet del comune.. Nel biennio 2010-2012, inoltre, partendo da piccole iniziative sperimentali nei parchi pubblici cittadini, \u00e8 stato estesa la connessione wi-fi in tutta la citt\u00e0, iniziando dal centro storico per poi raggiungere tutti gli altri quartieri ed i luoghi di pubblica utilit\u00e0. Gli interventi, finanziati interamente dall'amministrazione comunale, sono stati possibili sfruttando il Sistema Pubblico di Connettivit\u00e0 e con la collaborazione di \"Telecom Italia/Pa.thnet\". La copertura wi-fi \u00e8 stata ottenuta utilizzando tre antenne (ponti radio), dislocate in punti strategici, che propagano il segnale da e verso Palazzo di Citt\u00e0 e realizzano la connettivit\u00e0 ad internet. Le antenne locali dislocate nei punti di interesse propagano il segnale captato dai ponti radio verso gli apparati utilizzati dagli utenti."}
{"id": "904741", "revid": "767487", "url": "https://it.wikipedia.org/wiki?curid=904741", "title": "Ufficio per le relazioni con il pubblico", "text": "Gli uffici per le relazioni con il pubblico (in acronimo \"URP\") sono uffici introdotti nell'organigramma della pubblica amministrazione italiana nel 1993.\nVennero istituiti col d.lgs 3 febbraio 1993, n. 29 e resi obbligatori dalla legge 7 giugno 2000, n. 150 che ha disposto che le amministrazioni pubbliche individuino, nell'ambito della propria struttura, uffici per le relazioni con il pubblico al fine di garantire la piena attuazione della legge 7 agosto 1990 n. 241.\nFunzioni e competenze.\nEssi hanno l'obiettivo di agevolare i rapporti tra ente pubblico e cittadini (singoli e associati), garantendo il diritto d'accesso agli atti e favorendo la trasparenza amministrativa.\nGli URP provvedono al servizio all'utenza per i diritti di partecipazione di cui al capo III della legge 7 agosto 1990, n. 241 e all'informazione all'utenza relativa agli atti e allo stato dei procedimenti. Ulteriore innovazione venne apportata dalla legge n. 150/2000, la quale stabilisce all'articolo 6 che le attivit\u00e0 di informazione ed i rapporti con gli organi di stampa si realizzano attraverso il portavoce e l'ufficio stampa e quelle di comunicazione (rapporti con gli utenti singoli e associati) attraverso l'ufficio per le relazioni con il pubblico."}
{"id": "904743", "revid": "767487", "url": "https://it.wikipedia.org/wiki?curid=904743", "title": "Herman Li", "text": "Biografia.\nInizi\u00f2 a suonare la chitarra a 16 anni, esercitandosi per circa 8 ore al giorno, come da lui affermato. Pur essendo mancino, fin dall'inizio suon\u00f2 con una chitarra per destri, non potendosi permettere una chitarra per mancini per ristrettezze economiche.\nCarriera.\nNel 1998 entra nei Demoniac, band black metal neozelandese in cui suonavano anche Sam Totman ed altri membri che andranno a fondare il nucleo originario dei DragonForce.\nSuon\u00f2 in molte band metal/rock semisconosciute a Londra, finch\u00e9 non decise di creare un gruppo da solo. Dopo molti progetti e ricerche, entr\u00f2 nella band Power Metal dei Dragonheart, anche se poco dopo cambieranno il nome in DragonForce per evitare casi di omonimia con vari film o altri gruppi. In aggiunta al tour con i DragonForce, Li cre\u00f2 una scuola di chitarra per aiutare l'approccio allo strumento, dimostrando e insegnando varie tecniche da lui sviluppate. Herman ha, inoltre, un lavoro part-time presso il servizio di assistenza della UNIX mentre registra e gira per il mondo con i DragonForce.\nNel 2015 collabora con il gruppo giapponese Babymetal insieme a Sam Totman, registrando le chitarre per il singolo \"Road of Resistance\".\nUltimamente, la Ibanez, nota casa produttrice di chitarre, ha realizzato in serie la sua chitarra elettrica signature, la E-Gen (lo stesso Li dichiara che la sigla \u00e8 l'abbreviazione di \"E-mail GENerated\", per via del lunghissimo scambio di emails durato anni con i progettisti Ibanez durante lo sviluppo del modello).\nInfluenze stilistiche.\nLi venne influenzato dalla musica dei videogames e mima dei suoni dei popolari giochi degli ultimi anni ottanta e anni novanta. \u00c8 conosciuto per le sue imitazioni dei suoni di Pac-Man (per esempio nella canzone \"Through the Fire and Flames\").\nDiscografia.\nCon i DragonForce.\nExtreme power metal 2018"}
{"id": "904744", "revid": "14691", "url": "https://it.wikipedia.org/wiki?curid=904744", "title": "Reti civiche", "text": ""}
{"id": "904750", "revid": "1573940", "url": "https://it.wikipedia.org/wiki?curid=904750", "title": "Salamandrina terdigitata", "text": "La salamandrina dagli occhiali (\"Salamandrina terdigitata\" ) \u00e8 un anfibio della famiglia Salamandridae.\nDescrizione.\nQuesto piccolo anfibio ha una lunghezza media che da adulto supera di poco i 10 cm. Il suo colore \u00e8 nero o bruno sul dorso, con macchie bianche e rosse visibili sulle zampe e la coda; il ventre presenta un disegno bianco, nero e rosso, diverso in ogni individuo. Sulla testa ha una macchia di colore chiaro e forma caratteristica (per cui questa salamandrina \u00e8 detta \u00abdagli occhiali\u00bb) situata da un occhio all'altro. Rispetto ad altri urodeli, ha quattro dita sulle zampe, invece di cinque.\nLa colorazione vivace ha lo scopo di segnalare a tutti i potenziali predatori, dalla puzzola alla biscia, che \u00e8 velenoso.\nSi nutre in acqua, dove cattura le sue minuscole prede (invertebrati d'acqua dolce, principalmente crostacei, larve di insetti acquatici, platelminti) per abboccamento o suzione.\nDistribuzione e habitat.\nIn Italia \u00e8 specie endemica e si trova in Molise e sugli Appennini, particolarmente intorno alle sorgenti e a sud del fiume Volturno; la specie \u00e8 inoltre presente sui monti Aurunci nel Lazio meridionale.\nA nord, ma sempre sul versante appenninico che volge verso il Tirreno, \u00e8 sostituita da un altro endemismo: la \"Salamandrina perspicillata\". \nNel Parco nazionale del Pollino in Basilicata \u00e8 presente nei pressi dei torrenti Frido e Peschiera e nella Valle del Mercure a Rotonda; in Calabria \u00e8 stata segnalata nel fiume Vergari (Mesoraca) e nel fiume Crocchio (Sersale). \u00c8 localizzata frequentemente nei querceti, lecceti e faggete.\nLa specie ha come habitat le valli fresche e umide, anche se si trovano esemplari in ambienti aperti come parchi e/o terreni coltivati.\nVive nei piccoli fossi che scorrono in mezzo al bosco e depone le uova sotto/tra i ciottoli dei ruscelli.\nRiproduzione.\nSi riproduce in primavera quando le femmine entrano in acqua per deporre le uova, dopo essere state fecondate a terra; gli individui che vengono avvistati sono infatti solitamente le femmine in fase di spostamento. Le larve vivono in acque fredde e ben ossigenate.\nI grandi interventi di bonifica dell'ultimo secolo, lo sviluppo industriale, l'agricoltura estensiva e intensiva e la sempre pi\u00f9 crescente urbanizzazione, hanno provocato la rapida scomparsa delle medie e piccole raccolte di acqua, riducendo drasticamente i siti adatti alla riproduzione della specie. Dal momento che un fattore legato al pericolo di estinzione di molti anfibi \u00e8 rappresentato dall'inquinamento atmosferico, la presenza di questa piccola salamandra \u00e8 considerata indizio di salubrit\u00e0 del territorio.\nCollegamenti esterni.\nVideo Salamandrina terdigitata"}
{"id": "904751", "revid": "599013", "url": "https://it.wikipedia.org/wiki?curid=904751", "title": "Ferencv\u00e1ros", "text": ""}
{"id": "904764", "revid": "80648", "url": "https://it.wikipedia.org/wiki?curid=904764", "title": "Salamandrina dagli occhiali", "text": ""}
{"id": "904771", "revid": "767487", "url": "https://it.wikipedia.org/wiki?curid=904771", "title": "D\u00e9j\u00e0 vu - Corsa contro il tempo", "text": "D\u00e9j\u00e0 vu - Corsa contro il tempo (\"D\u00e9j\u00e0 vu\") \u00e8 un film di fantascienza del 2006 diretto da Tony Scott.\nNel film, un agente dell'ATF viaggia indietro nel tempo per evitare un attentato terroristico e per salvare una ragazza di cui si \u00e8 innamorato durante le indagini.\nTrama.\nIl giorno di Marted\u00ec Grasso a New Orleans, il traghetto Sen. Alvin T. Stumpf, che trasporta lungo il Mississippi un nutrito gruppo di marinai della Marina degli Stati Uniti assieme alle loro famiglie esplode e affonda, uccidendo le 543 persone a bordo. \nL'agente dell'ATF Doug Carlin viene incaricato di indagare sull'esplosione e scopre che la strage \u00e8 frutto di un attacco terroristico. Durante una riunione fra forze dell'ordine che si occupano del caso incontra l'agente dell'FBI Paul Pryzwarra e ha modo di illustrare le sue scoperte.\nDi ritorno nel suo ufficio, Carlin viene informato della scoperta di un corpo carbonizzato nel fiume. \u00c8 quello di Claire Kuchever ed \u00e8 stato trovato, a differenza di altri corpi, prima dell'esplosione. Si pensa che qualcuno abbia voluto far credere che fosse una delle vittime del traghetto, ma che il rinvenimento del corpo prima del previsto abbia tradito i piani dell'attentatore. Carlin scopre anche che il suo compagno di squadra, Larry Minuti, andato in ferie, potrebbe essere stato a bordo del traghetto.\nNel frattempo Pryzwarra, colpito dalle capacit\u00e0 investigative di Doug, gli chiede di unirsi all'unit\u00e0 dell'FBI che sta indagando sul caso, usando una sofisticata apparecchiatura chiamata \"Snow White\", che permette di avere delle immagini sulle giornate precedenti all'attentato. Inizialmente a Doug viene spiegato che si tratta di immagini rielaborate combinando telecamere di sorveglianza con quelle fornite dai satelliti (gli oltre 4 giorni di ritardo sono dovuti al tempo di processamento delle immagini), ma ci mette poco a capire che in realt\u00e0 il sistema permette di guardare direttamente nel passato (precisamente indietro di 4 giorni, 6 ore, 3 minuti, 45 secondi, 14.5 nanosecondi). Lo svantaggio del sistema \u00e8 che consente di vedere gli eventi solo una volta e in tempo reale, anche se le immagini possono essere registrate. Convinto che Claire sia un elemento cruciale nelle indagini, Carlin riesce a convincere la squadra a seguire in particolare le sue azioni.\nMentre il team osserva il passato di Claire attraverso \"Snow White\", si scopre il legame fra lei e l'attentatore: quest'ultimo \u00e8 interessato ad acquistare il SUV che Claire ha messo in vendita.\nDurante l'indagine Doug ha occasione di seguire gli ultimi giorni della vita di Claire e di innamorarsene. L'intelligente Doug non ci mette molto a capire che, attraverso il congegno spazio-temporale pu\u00f2 anche tornare indietro nel tempo, e infatti decide di farlo, rischiando la sua stessa vita, per provare a salvare Claire e prevenire l'attentato al traghetto.\nDoug e Claire vanno al traghetto. Doug cerca di trovare e disarmare la bomba, ma nel frattempo Oerstadt cattura Claire e la trattiene all'interno del veicolo in cui ha piazzato la bomba. Segue una brutale sparatoria che culmina con Doug che tenta di negoziare con Oerstadt ma alla fine lo prende alla sprovvista e lo uccide. Entra nel veicolo per cercare di liberare Claire ma la polizia li circonda e minaccia di aprire il fuoco. Per salvare tutti, Doug spinge di proposito il veicolo dalla fine del traghetto prima che esploda. Claire fugge ma Doug, incapace di uscire, muore nella successiva esplosione subacquea. Mentre Claire piange la morte di Doug, viene avvicinata da un identico Doug Carlin, quello del suo presente, che la consola.\nProduzione.\nIl film si basa sulle ricerche scientifiche condotte sul fenomeno del d\u00e9j\u00e0 vu, e in particolare sulla teoria di un multiverso con singoli universi destinati a incrociarsi casualmente. Consulente scientifico del film \u00e8 stato il fisico e cosmologo Brian Greene.\nDurante la produzione vi furono notevoli problemi causati dall'uragano Katrina, le riprese furono infatti spostate inizialmente fuori da New Orleans; dopo la ricostruzione la troupe fece ritorno nella citt\u00e0.\nAccoglienza.\nIncassi.\nIl film ha incassato in tutto il mondo la cifra di 180.557.550 dollari di cui oltre 64 milioni di dollari negli Stati Uniti e in Canada.\nIl film \u00e8 stato distribuito il 22 novembre 2006 in 3.108 sale, incassando 20.574.802 dollari nel weekend d'apertura.\nEdizione italiana.\nLa direzione del doppiaggio italiano \u00e8 a cura di Massimiliano Alto, su dialoghi di Carlo Valli, per conto della Cast Doppiaggio Srl. La sonorizzazione, invece, venne affidata alla SEFIT-CDC."}
{"id": "904777", "revid": "88740", "url": "https://it.wikipedia.org/wiki?curid=904777", "title": "Ceretolo", "text": "Cer\u00e9tolo (\"Zr\u00e0ddel\" in dialetto bolognese) \u00e8 una frazione di 5.990 abitanti facente parte del comune di Casalecchio di Reno, in provincia di Bologna.\nOrigini del nome.\nCon tutta probabilit\u00e0 il nome Ceretolo ha origine dal latino \"cerretulum\" (\"piccolo cerreto\") e quindi da \"cerrus\" (\"cerro\"), a causa delle estensioni boschive di querce e castagni che ricoprivano e ricoprono in parte ancora oggi le estreme propaggini dell'Appennino Settentrionale che si allungano a sud del paese.\nStoria.\nEsistono tracce di insediamenti umani nella zona sin dal paleolitico, come dimostrato da scavi archeologici fatti nell'area, e di successivi insediamenti di origine villanoviana ed etrusca.\nL'abitato nella sua collocazione attuale ha avuto origine nell'Alto Medioevo, sulle rive del rio omonimo, con caratteristiche prettamente rurali. \nRisalente al 1764 \u00e8 la chiesa dei SS. Antonio e Andrea, costruita nell'attuale posizione con l'innesto di un'intera facciata proveniente da una chiesa preesistente che si trovava sul colle di S. Andrea, oggi C\u00e0 Bruciata. Nel 1795 venne costruito accanto alla chiesa il campanile, tuttora esistente, che presenta un orologio meccanico e che venne danneggiato dal terremoto che colp\u00ec il bolognese nel 1928 e dai bombardamenti della Seconda guerra mondiale.\nComune indipendente fino a tutto il XVIII secolo nell'ambito dello Stato Pontificio, Ceretolo si \u00e8 unito a Casalecchio di Reno in un'unica entit\u00e0 comunale nel 1804. Nel corso del XX secolo, l'abitato ha conosciuto un periodo di rapida crescita demografica e urbanistica, che ha portato in pochi decenni l'aspetto di Ceretolo da borgo rurale a quartiere residenziale dell'hinterland bolognese.\nInfrastrutture e trasporti.\nCeretolo \u00e8 attraversata dalla strada provinciale 569 \"via Bazzanese\", gi\u00e0 Strada statale 569 di Vignola, che dal 1883 al 1938 ospitava il binario della tranvia Bologna-Casalecchio-Vignola; nella localit\u00e0 era presente una fermata omonima.\nNel 1938 la tranvia fu sostituita dalla attuale ferrovia Casalecchio-Vignola, sulla quale si trovano le stazioni di Casalecchio Ceretolo e Casalecchio Palasport. Entrambe le stazioni sono raggiunte dal servizio ferroviario metropolitano di Bologna e servite dalle relazioni TPER con il capoluogo."}
{"id": "904784", "revid": "1543377", "url": "https://it.wikipedia.org/wiki?curid=904784", "title": "Wiesmann Auto-Sport", "text": "La Wiesmann \u00e8 una Casa automobilistica tedesca attiva dal 1985.\nProfilo.\nL'azienda \"Wiesmann Auto-Sport\" \u00e8 stata fondata dai fratelli Friedhelm e Martin Wiesmann in Vestfalia, quando in occasione del Salone dell'Auto di Essen i due decisero di fondare una vera Casa costruttrice specializzata in vetture particolari, sopra le righe. Per procurarsi i fondi necessari all'avvio della produzione automobilistica, all'inizio la Wiesmann produceva tettucci rigidi per cabriolet.\nIl logo della Wiesmann \u00e8 un geco, perch\u00e9 la Casa stessa dipinge (non a torto) i suoi modelli come vetture che stanno attaccate alla strada \"come i gechi sui muri\".\nQuando la situazione economica si fece sufficientemente florida da permettere il salto di classe, i due decisero che per proporre ad una clientela selezionata qualcosa di particolare, niente era meglio di una moderna e potente meccanica attorno alla quale costruire carrozzerie altrettanto moderne e sportive, ma di un deciso sapore r\u00e9tro. Si part\u00ec subito con l'idea di una roadster costruita artigianalmente e che utilizza i migliori propulsori BMW. Ancor oggi la ditta \u00e8 nota maggiormente per le sue roadster ad alte prestazioni dalle linee classiche su base meccanica BMW. La prima delle roadster fu prodotta nel 1993. In ogni caso la Casa produce anche delle splendide granturismo coup\u00e9, sempre con linee r\u00e9tro e meccanica moderna.\nNel 2005 fu lanciata la prima coup\u00e9, ossia la \"Wiesmann GT\", una gradevole coup\u00e9 con molti richiami classici alle vetture degli anni cinquanta. Stranamente, le Wiesmann richiamano non tanto le classiche tedesche, ma le classiche inglesi: il frontale delle Wiesmann ricorda molto certe Jaguar, mentre la coda rievoca alcune Austin-Healey.\nNel 2007 \u00e8 stata lanciata invece la Wiesmann GT MF4, equipaggiata da un V8 da 4799 cm\u00b3 in grado di erogare 367 CV e di spingere la vettura a 290\u00a0km/h di velocit\u00e0 massima. Intorno allo stesso periodo \u00e8 stata proposta anche la potente GT MF5, con motore da 5 litri mutuato nientemeno che dalle esclusive BMW M5 ed M6, potenza di 507 CV e prestazioni rilevanti.\nNel 2010 \u00e8 stata introdotta la GT MF4-S, equipaggiata da un altro potente motore della Casa bavarese, vale a dire il 4 litri montato sulle M3 E90/E92/E93. Anche tale propulsore, sebbene di cilindrata inferiore, \u00e8 in grado di regalare buone prestazioni alla vettura.\nAd agosto 2013, a seguito di difficolt\u00e0 economiche, la Wiesmann ha chiesto l'apertura di una procedura di insolvenza al Tribunale di Muenster, che ha accertato lo stato di insolvenza e ha nominato un curatore fallimentare a tutela dei creditori.\nNonostante questo il 16 dicembre si terr\u00e0 un incontro tra i vertici dell'azienda e i creditori per preparare un nuovo piano industriale, in quanto \u00e8 stato deciso di rimettere sul mercato il marchio.\nModelli.\nWiesmann MF3.\nla MF3 \u00e8 la prima vettura prodotta dalla Wiessman nel 1993. Adotta una configurazione roadster ed \u00e8 dotata di un propulsore BMW 6 cilindri che eroga la potenza di 343 cv, permettendole un'accelerazione da 0 a 100\u00a0km/h in 4,9 secondi, con una punta massima di 255\u00a0km/h. Il motore viene gestito da un cambio sequenziale a sei marce. L'intero corpo vettura \u00e8 realizzato in fibra di vetro e alluminio.\nWiesmann GT Concept.\nLa GT Concept rappresenta la prima autovettura coup\u00e9 prodotta dalla Wiesmann e fu presentata presso il salone automobilistico di Essen nel 2002. La meccanica era in larga parte di origine BMW e come propulsore venne impiegato un V8. L'intera carrozzeria \u00e8 stata realizzata in alluminio per contenere il peso complessivo. Tale modello fu lievemente modificato per entrare in produzione di serie l'anno successivo.\nWiesmann GT MF4.\nPresso il salone automobilistico di Francoforte del 2005, la Wiesmann present\u00f2 il suo primo modello coup\u00e9 di serie, la GT MF4. Era basata sulle precedenti MF3 Roadster e GT Concept. Come propulsore da equipaggiare sulla vettura si scelse un V8 di origine BMW da 4,8 litri. Ci\u00f2 ha comportato un ingrandimento del vano motore, cosa che ha determinato l'allargamento dell'intera automobile. Anche il serbatoio \u00e8 stato maggiorato, in quanto \u00e8 stato portato ad avere una capienza di 70 litri. Viste le maggiori dimensioni, il corpo vettura \u00e8 stato costruito in alluminio e fibra di vetro per contenere il peso. Cos\u00ec configurata, l'auto raggiunge un rapporto peso/potenza di 3,41\u00a0kg /cv. Per migliorare la manovrabilit\u00e0, il mezzo \u00e8 stato abbassato sulle sospensioni.\nNel 2009 la Wiesmann ha realizzato la versione Roadster della MF4, la quale \u00e8 dotata del propulsore V8 4,8 da 367 cv. Il telaio \u00e8 un monoscocca in alluminio, mentre sono disponibili come aiuti alla guida l'ABS e il DSC. I fari sfruttano lo xeno per incrementare l'illuminazione.\nNel 2010 \u00e8 stata introdotta la versione S, dotata di un motore 4 litri V8 da 420 cv gestito da un cambio manuale o a doppia frizione. Ci\u00f2 la porta ad avere un rapporto peso/potenza di 3.1\u00a0kg / CV. Accelera da 0 a 100\u00a0km/ in 4,4 secondi ed ha una velocit\u00e0 massima di 300\u00a0km/h.\nNel 2013, per commemorare i 25 anni dell'azienda, la Wiesmann ha rilasciato la versione Club Sport della GT MF4. Rispetto a quest'ultima, \u00e8 stata alleggerita di 20\u00a0kg ed implementa numerose appendici aerodinamiche sportive in fibra di carbonio. \u00c8 equipaggiata inoltre con dotazioni da corsa come il Roll Bar e i sedili sportivi a 4 punti di aggancio. Il propulsore \u00e8 un V8 da 420 cv che fa accelerare la vettura da 0 a 100\u00a0km/h in 4,4 secondi, con una velocit\u00e0 massima di 293\u00a0km/h. Ci\u00f2, unito alla massa di 1350\u00a0kg, stabilisce un rapporto peso di 3,2\u00a0kg / cv. Ne sono stati realizzati solo 25 esemplari, ognuno dei quali con la matricola incisa sul pomello del cambio.\nWiesmann GT MF5.\nNel 2007, presso il salone automobilistico di Francoforte, la Wiessman lanci\u00f2 l'evoluzione della precedente GT MF4, la MF5. Il bodykit \u00e8 stato reso pi\u00f9 aerodinamico e sono stati inseriti pneumatici pi\u00f9 larghi per migliorare l'aderenza e la maneggevolezza. \u00c8 stata equipaggiata con un motore centrale V10 5 litri che eroga 507 cv sui 7750 giri/min, con una coppia di 520 Nm. l'intero motore viene gestito da un cambio sequenziale a 7 marce. Il rapporto peso-potenza e di 2,7\u00a0kg/cv, mentre l'accelerazione da 0 a 100\u00a0km/h si concretizza in 3,9 secondi. Il telaio monoscocca \u00e8 in alluminio, mentre gli impianti di assistenza alla guida sono rappresentati dall'ABS e dal DSC. Di questo modello \u00e8 stata prodotta anche la versione in configurazione roadster.\nWiesmann Spyder Concept.\nPresso il salone automobilistico di Ginevra del 2011, la Wiesmann ha presentato la Spyder Concept. \u00c8 dotata di un propulsore V8 4.0 da 420 cv. La potenza erogata, unita al peso inferiore alla tonnellata, permettono alla vettura di accelerare da 0 a 100\u00a0km/h in 4 secondi, con una velocit\u00e0 massima di 290\u00a0km/h. Tale vettura si basa sui primi studi realizzati dai progettisti della Wiesmann recuperati dal momento che i fan della casa tedesca si mostravano propensi ad una messa in produzione di un modello sportivo puro."}
{"id": "904788", "revid": "729019", "url": "https://it.wikipedia.org/wiki?curid=904788", "title": "Comando carabinieri per la tutela agroalimentare", "text": "Il Comando carabinieri per la tutela agroalimentare \u00e8 un reparto dell\u2019Arma dei carabinieri, che opera nel settore dell\u2019agricoltura e della pesca.\nNasce nel febbraio 2018 per riconfigurazione del \"Comando carabinieri politiche agricole e alimentari\".\nStoria.\nIstituito il 5 dicembre 1994 col nome di \"Carabinieri tutela norme comunitarie e agroalimentari\", ha assunto la denominazione di \"Comando carabinieri politiche agricole e alimentari\" con d.P.R. del 9 gennaio 2008, n. 18. Opera su tutto il territorio nazionale e, se necessario, anche all'estero nel rispetto delle vigenti disposizioni di legge.\nIl Comando, ferma restando la sottoposizione gerarchica al Ministero della difesa - Arma dei Carabinieri, segue le direttive del Ministero delle politiche agricole alimentari e forestali ai sensi del D.M. 2 dicembre 1997, sotto cui \u00e8 posto in dipendenza funzionale.\nDal 2017 \u00e8 inquadrato nel Comando unit\u00e0 per la tutela forestale, ambientale e agroalimentare.\nFunzioni.\nIl Comando svolge controlli straordinari su:\nSvolge inoltre controlli specifici sulla regolare applicazione dei regolamenti comunitari e concorre nell'attivit\u00e0 di prevenzione e repressione delle frodi nel settore agroalimentare coordinandosi con l'ICQRF.\nI suoi principali settori di intervento sono, quindi:\nNello svolgimento di tali compiti, il reparto pu\u00f2 effettuare accessi e ispezioni avvalendosi dei poteri previsti dalle norme vigenti per l'esercizio delle proprie attivit\u00e0 istituzionali.\nTra i servizi resi, il Comando pone a disposizione del cittadino un numero verde 800 020320, in funzione 24 su 24 a cui inviare eventuali segnalazioni anche anonime.\nOrganizzazione.\nPolitiche agricole e alimentari.\nIl Comando carabinieri politiche agricole e alimentari, fino a quel momento compreso nel Comando della Divisione Unit\u00e0 Specializzate, dal 25 ottobre 2016 passa alle dipendenze del nuovo Comando unit\u00e0 per la tutela forestale, ambientale e agroalimentare.\nVeniva articolato su:\nTutela agroalimentare.\nDal 2018 ha la seguente articolazione:"}
{"id": "904793", "revid": "124808", "url": "https://it.wikipedia.org/wiki?curid=904793", "title": "Duomo ferrarese", "text": ""}
{"id": "904794", "revid": "486946", "url": "https://it.wikipedia.org/wiki?curid=904794", "title": "Nuclei Antifrodi Carabinieri", "text": ""}
{"id": "904800", "revid": "1363832", "url": "https://it.wikipedia.org/wiki?curid=904800", "title": "Owner Free Filing System", "text": "L'Owner-Free File System (accorciato OFFSystem od OFF) \u00e8 un file system distribuito per il peer-to-peer concepito appositamente per superare gli ostacoli legali sulla condivisione di opere protette da diritto di autore. La soluzione proposta \u00e8 indicata come brightnet in quanto consente agli utenti del filesharing di operare alla luce del sole, mentre i file system attuali li costringono ad operare nell'ombra (darknet).\nDal punto di vista tecnico, l'OFFSystem rappresenta i file condivisi tramite una sequenza di blocchi di numeri casuali generati applicando il ben noto Cifrario di Vernam e che possono essere singolarmente utilizzati per rappresentare parti di file distinti.\nIn questo modo, anche se un insieme di blocchi residenti su un file system possono rappresentare un certo film o una particolare canzone, difatti non \u00e8 possibile comprovarlo legalmente in quanto non esiste un file univocamente riconducibile all'opera stessa, ma solo tante unit\u00e0 distinte che, prese singolarmente, non hanno alcun significato.\nStoria.\nIl 14 agosto 2006 CaptainMorgan del The Big Hack invia una lettera \"chiusa\" indirizzata alla \"Copyright Industry Associations of America\" (come RIAA e MPAA), affermando che stanno realizzando OFF con lo scopo di porre fine \"a tutti i loro problemi con i consumatori che violano il diritto d'autore.\"\nBrightnets vs. darknets.\nIl sistema OFF \u00e8 stato descritto dai suoi fautori come una rete \"brightnet\"(rete luminosa, in chiaro), per contrasto del suo funzionamento con le reti private darknets o anonime freenets. Invece di anonimizzare gli indirizzi IP degli utenti, i dati scambiati sono casuali e condivisi in modo anonimo. In altre parole, non vi \u00e8 nessuna mappatura tra un blocco memorizzato e il suo uso nel file recuperato. Ogni blocco memorizzato \u00e8 simultaneamente usato come una parte di molti altri differenti file. Individualmente, tuttavia, ogni blocco \u00e8 arbitrariamente nient'altro che un \"digital white noise\".\nIl termine \"brightnet\" sottolinea anche il fatto che nulla \u00e8 nascosto in rete. Mentre in una rete darknets si potrebbe condividere materiale protetto da copyright tramite metodi di offuscamento, in una \"brightnet\" nessuno possiede il sistema nel suo complesso e nessuno pu\u00f2 possedere nessuno dei blocchi di dati memorizzati nel sistema.\nTecnologia.\nIntroduzione.\nQuesto non \u00e8 un concetto nuovo, nulla di rivoluzionario: \u00e8 stato proposto pi\u00f9 volte in passato, ma prima di oggi, non c'\u00e8 stato bisogno di questa tecnologia.\nI file \"inseriti\" in OFFSystem sono trasformati in blocchi causuali di dati attraverso un processo noto come \"multi-use encoding\" (Codifica multi-uso) in cui si danno pi\u00f9 significati e rappresentazioni ad un oggetto. \u00c8 simile al concetto di carta e penna: si pu\u00f2 disegnare, scarabocchiare, tracciare, fare compiti e altro. Anche se si dovesse ricreare un'opera d'arte protetta da copyright, la penna e carta sarebbero ancora legalmente del proprietario. Perch\u00e9 \u00e8 legale possedere la penna, essa ha pi\u00f9 usi e non \u00e8 uno strumento utilizzato unicamente per attivit\u00e0 illecite di copyright. Il possesso del documento \u00e8 anch'esso legale, in quanto, non \u00e8 uno strumento utilizzato unicamente per attivit\u00e0 illecite di copyright. Essi hanno molteplici usi, \"rappresentazioni\". Quindi carta e penna possono essere combinati in diversi modi, come 2 differenti file in OFFSystem e non vi \u00e8 alcun modo possibile di affermare che state tentando di violare i diritti d'autore, perch\u00e9 questo \u00e8 solo uno degli infiniti modi.\nI file sono composti da una sequenza di byte e a sua volta di bit (0 e 1). Se visualizziamo i bit su un'intera riga otteniamo un unico grande numero. Per semplificare immaginiamo un numero decimale, ad esempio il numero 15. Il numero 15 \u00e8 protetto da Copyright, ma pu\u00f2 essere rappresentato da 8 + 7 oppure da 20 - 5 e cos\u00ec via. Quindi se si trasmettono solo i dati (8,7) o (20,5) si sta violando il Copyright?\nL'interpretazione \u00e8 libera da chi riceve i dati.\nDettagli tecnici di funzionamento.\nAll'interno di un \"OFF Cache\" sono presenti \"blocchi\" di un file di formato uniforme di 128KB. Questo file \u00e8 \"ownerless\"(senza proprietario) e non rappresenta un derivato di un file originale da cui \u00e8 stato generato. Poich\u00e9 tutti i blocchi entro OFF sono uniformi, possono essere associati a un numero infinito di modi di produrre un numero infinito di file.\nPer effettuare l'assembramento dei blocchi \u00e8 necessario una data \"ricetta\". In questo caso \u00e8 conosciuta come \"blocchi descrittori\", tuttavia essendo in alcun modo diversi da qualsiasi altri blocchi nella cache, \u00e8 impossibile sapere se il blocco di qualsiasi dato sia un blocco descrittore o al contrario di un altro progetto. Questo \u00e8 il \"multi-use encoding\".\nOFFSystem invece di attuare un'addizione, utilizza un'operazione logica sui blocchi chiamata XOR.\nQui lo schema ASCII di funzionamento del processo.\nEvoluzione Progetto.\nAttualmente il progetto sembra essere giunto a una fase di Stand-by, l'ultima release risale all'ottobre del 2008.\nDa poco \u00e8 stato avviato un progetto denominato \"blocksnet\", che si presenta come un sistema di storage distribuito, che permette l'inserimento del tutto privato e accesso ai dati da qualsiasi nodo che partecipano alla rete ed \u00e8 compatibile con la rete OFFSystem."}
{"id": "904802", "revid": "3689", "url": "https://it.wikipedia.org/wiki?curid=904802", "title": "OFF System", "text": ""}
{"id": "904808", "revid": "767487", "url": "https://it.wikipedia.org/wiki?curid=904808", "title": "Radionavigazione", "text": "La radionavigazione \u00e8 un metodo di navigazione basata sulla propagazione di onde elettromagnetiche, impiegata nei mari e specialmente in aeronautica.\nDescrizione.\nIl principio di questo sistema consiste nell'utilizzo di stazioni di terra distribuite su tutto il territorio, che fornendo segnali radio in broadcast ovvero a 360\u00b0 su frequenze alte, medie e basse (\"UHF - Ultra High Frequency, VHF - Very High Frequency, MF - Medium Frequency, LF - Low Frequency\"), permettono al navigatore di vedere tramite gli strumenti di bordo informazioni di posizione rispetto alla stazione.\nQuesto tipo di navigazione presenta ostacoli che non permettono una nitida diffusione delle onde radio: questo accade specialmente durante il sorgere e al calare del Sole, poich\u00e9 la ionosfera si abbassa riflettendo con meno frequenza le onde. I principali ostacoli sono la riflessione, rifrazione, diffrazione, assorbimento, che possono essere creati da montagne, nubi, coste, foreste, specchi d'acqua e temporali.\nNel campo dell'aviazione civile e militare la radionavigazione si basa sull'utilizzo di specifici apparati denominati radioassistenze quali VOR, DME, TACAN, VORTAC, NDB, VORNDB, Loran C e Omega. Queste stazioni emanano segnali che vengono captati dalle antenne degli aeromobili e tradotti, tramite appositi strumenti, in informazioni di posizione o di direzione. I segnali emessi dalle stazioni a terra creano dei \"corridoi virtuali\" che collegano pi\u00f9 radioassistenze tra loro, rendendo disponibile una vasta rete di rotte ATS o di aerovia che permette al pilota la radionavigazione attraverso il territorio. Utilizzando vettori che partono da ogni stazione, \u00e8 possibile calcolare un \"fix\", ovvero il punto dove si trova l'aeromobile in volo; il pilota si sintonizza su due o pi\u00f9 stazioni e, leggendo a bordo i vari rilevamenti espressi in gradi, pu\u00f2 tracciare sulla mappa una linea dalla sorgente del segnale radio delle stazioni che andranno ad incrociarsi formando il \"fix\" di posizione. Questo tipo di navigazione \u00e8 detta anche navigazione radiogoniometrica.\nUna moderna forma di radionavigazione \u00e8 quella condotta con l'utilizzo sistemi satellitari (GNSS o GPS) grazie all'impiego di appositi ricevitori installati a bordo."}
{"id": "904821", "revid": "767487", "url": "https://it.wikipedia.org/wiki?curid=904821", "title": "Saved!", "text": "Saved!, noto anche come Saved! Il paradiso ci aiuta, \u00e8 un film del 2005 diretto da Brian Dannelly.\nTrama.\nMary sta per cominciare il suo ultimo anno scolastico all'American Eagle Christian High School, una scuola cristiana molto conservatrice, con le sue amiche Hilary Faye e Veronica. Le tre ragazze fanno parte di un gruppo chiamato \"Gioielli cristiani\" ad indicare la loro fede in Ges\u00f9 e la loro condotta di ragazze illibate. Tutto nella vita di Mary sembra perfetto fino a quando Dean, il suo fidanzato, le confida di essere gay.\nPer lo shock, Mary batte la testa in piscina e ha una visione in cui Ges\u00f9 le dice che deve fare tutto il possibile per aiutare Dean. Credendo che Ges\u00f9 ripristiner\u00e0 la sua verginit\u00e0, Mary decide di sacrificarsi ad avere rapporti sessuali con Dean, nel tentativo di farlo tornare eterosessuale. La mattina del primo giorno di scuola, i genitori di Dean dicono a Mary di aver trovato una rivista pornografica gay sotto il suo letto e che lo hanno mandato alla Mercy House, un centro cristiano di riabilitazione da droga e alcool.\nMary si rende conto ben presto di essere incinta di Dean; quando va in un consultorio per avere la conferma della sua gravidanza, viene vista da Roland e Cassandra. Grazie alla visita Mary viene a sapere che probabilmente dar\u00e0 alla luce una bambina dopo il diploma, e decide quindi di nascondere la sua condizione ai suoi amici e alla famiglia. Al contempo si sente abbandonata da Ges\u00f9 e perde la sua fede religiosa, costringendo il gruppo di \"Gioielli cristiani\" guidato da Hilary Faye ad espellerla. Mary comincia a frequentare Cassandra e Roland, le uniche persone a sapere della sua gravidanza. La coppia la aiuta a tenere segreta la gravidanza.\nPochi mesi pi\u00f9 tardi, i rapporti tra il trio e Hilary Faye diventano sempre pi\u00f9 aspri inducendo il pastore a mettere in punizione i ragazzi, costringendoli a lavori socialmente utili per la scuola. Durante uno di questi lavori Patrick chiede a Mary di andare con lui al ballo e Mary accetta, scatenando la gelosia della ragazza. Come vendetta, Hilary Faye vandalizza la scuola con dei graffiti e lascia le bombolette spray negli armadietti di Mary e Cassandra. Durante l'ispezione degli armadietti saltano fuori le bombolette e l'ecografia del bambino di Mary. Adesso tutti sanno che Mary \u00e8 incinta: viene espulsa insieme a Cassandra perch\u00e9 riconosciute colpevoli dei vandalismi.\nAnche se espulsi dalla scuola e quindi impossibilitati ad andare al ballo di fine anno, Cassandra e Roland invitano Mary ad andare con loro. Quando i quattro arrivano Hilary Faye tenta di buttarli fuori. I quattro l'accusano di aver commesso gli atti di vandalismo per far ricadere la colpa su di loro, ma lei nega. Stufa di tanta ipocrisia Tia svela una ricevuta della carta di credito firmata da Hillary che prova l'acquisto della vernice spray la sera del vandalismo. Hilary fugge mentre Dean arriva alla festa con il suo fidanzato; Dean viene a conoscenza della gravidanza di Mary ed \u00e8 sorpreso, ma non sconvolto. Hilary Faye si schianta con il suo furgone contro l'immagine di Ges\u00f9 nel parco della scuola decapitandolo ma non ferendosi. Come i paramedici arrivano sulla scena dell'incidente, Mary entra in travaglio e viene portata in ospedale.\nNella sua stanza d'ospedale, gli amici di Mary e di Dean e i familiari la vanno a trovare e a vedere la bambina. Anche il pastore fuori dall'ospedale valuta se entrare a trovare la giovane.\nProduzione.\nIl regista e co-sceneggiatore Brian Dannelly ha basato gran parte del film su cose che aveva vissuto e alle quali aveva assistito mentre frequentava un liceo battista cristiano. \"Vorrei persino dire che tutto nel film \u00e8 qualcosa che ho sperimentato o ricercato\", ha dichiarato Dannelly. \"Non ho provato a inventare cose.\" Anche se ambientato nel Maryland, \"Saved!\" \u00e8 stato girato a Vancouver, Columbia Britannica, Canada.\nDistribuzione.\nBotteghino.\nDopo aver debuttato al Sundance Film Festival nel gennaio 2004, \"Saved!\" ha avuto una distribuzione limitata negli Stati Uniti su 20 schermi, a partire dal 28 maggio 2004. Il film ha incassato 345.136 dollari durante il suo weekend di esordio e altri 11 schermi sono stati aggiunti il fine settimana successivo. Dopo che il film aveva incassato ulteriori 340.343 dollari durante il suo secondo fine settimana, la sua piattaforma di rilascio si \u00e8 estesa a 589 schermi l'11 giugno e si \u00e8 piazzato al 9\u00ba posto al botteghino degli Stati Uniti. Con la conclusione della sua rappresentazione cinematografica nell'agosto 2004, il film ha incassato circa 9 milioni di dollari in patria, ed \u00e8 stato considerato uno sleeper hit. Ha incassato 1,2 milioni di dollari in pi\u00f9 nei mercati esteri, per un totale di 10,1 milioni di dollari in tutto il mondo.\nAccoglienza.\n\"Saved!\" ha ricevuto recensioni generalmente positive dalla critica. Nel sito Rotten Tomatoes, il film detiene una valutazione del 61% di 88 recensioni positive contro 57 di quelle negative, con una valutazione media di 6,12/10. Il consenso critico del sito Web recita: \"Una commedia satirica per adolescenti che, sfortunatamente, ha i suoi pugni.\"\nRoger Ebert del \"Chicago Sun-Times\" ha elogiato il film nonostante abbia commentato che segue i tropici di altri film per ragazzi, aggiungendo che ha un \"messaggio politico\": Ken Fox di \"TV Guide\" assegna al film tre stelle su cinque, riassumendo: \"I primi 45 minuti di questa commedia malvagia e intelligente sono la satira del liceo pi\u00f9 intelligente e pi\u00f9 acuta dopo \"Election\" di Alexander Payne. Smascherando allegramente l'intolleranza che spesso viene mascherata nella piet\u00e0 religiosa, il film si esaurisce molto prima che finisca. Ma nello spirito della vera carit\u00e0 cristiana alla fine esalta, le carenze del film sono perdonabili.\" David Steritt di \"The Christian Science Monitor\" ha dato al film una recensione favorevole, scrivendo: \nSean Axmaker del \"Seattle Post-Intelligencer\" ha scritto del film: \nAltri critici, tuttavia, hanno criticato il film per presunte opinioni anticristiane. \"Slant Magazine\" \u00e8 stato estremamente negativo su questo tema, dando al film solo mezza stella su cinque e definendolo il peggior film dell'anno.\nMusical.\nPlaywrights Horizons ha prodotto una versione musicale del film nel 2008. Musica e testi sono di Michael Friedman con il libro e i testi del due volte candidato all'Olivier Award John Dempsey e Rinne Groff. Il musical ha debuttato il 3 giugno 2008 a Playwrights Horizons ed \u00e8 terminato il 22 giugno 2008. Il cast includeva Aaron Tveit, Celia Keenan-Bolger, John Dossett, Julia Murney, Devyn Rush, Curtis Holbrook e Mary Faber."}
{"id": "904822", "revid": "1305772", "url": "https://it.wikipedia.org/wiki?curid=904822", "title": "Calabrone Verde", "text": "Il Calabrone Verde (\"The Green Hornet\") \u00e8 un personaggio ideato da George W. Trendle e Fran Striker per un serial radiofonico statunitense del 1936, con la voce di Al Hodge. Si tratta di un combattente del crimine che conduce una doppia vita: ufficialmente \u00e8 un editore di un giornale ma segretamente combatte il crimine indossando una maschera ed un vestito verde, avvalendosi dell'aiuto dell'asiatico Kato. Grazie al suo giornale, il Calabrone Verde poteva far risaltare le sue imprese, gonfiando a dovere la sua vera forza, e aumentando la sua reputazione come boss criminale. In questo modo poteva infiltrarsi nelle bande criminali e distruggerle dall'interno. Il personaggio \u00e8 un prototipo dei supereroi mascherati che qualche anno pi\u00f9 tardi domineranno le riviste a fumetti.\nIl suo debutto radiofonico \u00e8 del 31 gennaio 1936 e in seguito \u00e8 apparso in pi\u00f9 media, tra cui un serial cinematografico, una serie televisiva e diversi albi a fumetti a partire dagli anni quaranta fino ad arrivare ai giorni nostri. La casa editrice statunitense che ne detiene i diritti per l'editoria a fumetti \u00e8 la Dynamite Entertainment.\nSerial cinematografico.\nNel 1940 \u00e8 stato protagonista del serial cinematografico della Universal Pictures \"The Green Hornet\" in 13 episodi per 258 minuti. La data della premi\u00e8re cinematografica \u00e8 stata il 9 gennaio 1940. Sono passati 4 anni dal debutto radiofonico ed \u00e8 questa la prima apparizione del personaggio in una storia sequenziale visiva.\nSerie televisiva.\nLa serie TV \"Il Calabrone Verde\" (\"The Green Hornet\") fu trasmessa dal 1966 al 1967 dal canale statunitense ABC e prodotta per una singola stagione. \u00c8 rimasta nota per aver reso celebre l'attore Bruce Lee nel ruolo di Kato, l'assistente del protagonista (interpretato da Van Williams).\nSpesso gli episodi affrontano temi quali la mafia, le triadi, la droga.\nCinema.\nIl personaggio \u00e8 protagonista di \"Le frelon vert\", un cortometraggio del 2006 scritto e diretto da Aur\u00e9lien Poitrimoult.\nIl 28 gennaio 2011 \u00e8 uscito in Italia il primo lungometraggio sul personaggio, \"The Green Hornet\", diretto dal francese Michel Gondry per la Sony Pictures Entertainment, con Seth Rogen nel ruolo di Brit Reid / Calabrone Verde, Jay Chou nel ruolo di Kato e Cameron Diaz nel ruolo di Lenore Case, mentre \u00e8 stato lo stesso protagonista Seth Rogen assieme a Evan Goldberg ad occuparsi della sceneggiatura.\nAltre apparizioni.\nKato (Bruce Lee) e il Calabrone verde (Van Williams) hanno fatto alcune divertenti apparizioni nella serie televisiva degli anni sessanta \"Batman\" con Adam West.\nFumetti.\nGolden Age (1938-1951).\nIl personaggio anticipa di un paio d'anni la grande diffusione dei supereroi avvenuta a livello fumettistico nel periodo denominato Golden Age, iniziato ufficialmente nel 1938 con la creazione di Superman. Nonostante ci\u00f2 ne anticipa alcune caratteristiche fondamentali quali:\nProprio per questa sua vicinanza al genere dei supereroi, \"Green Hornet\" diviene protagonista di una serie a fumetti a partire dal 1940 e pubblicata inizialmente dalla casa editrice Holyoke. La serie dura fino al 1949 cambiando per\u00f2 editore e titolo:\nSilver Age.\nTra la fine degli anni cinquanta e l'inizio degli anni settanta si assiste ad un ritorno di interesse per i personaggi dei supereroi. La rete americana ABC sfrutta il particolare momento di popolarit\u00e0 dei combattenti mascherati per lanciare la serie televisiva \"The Green Hornet\" (1966 - 1967), resa celebre per la partecipazione di Bruce Lee nel ruolo di \"Kato\". Si tenta anche un rilancio della serie a fumetti ad opera della casa editrice Gold Key ma l'operazione non ha molto successo e vede la pubblicazione di solo tre albi.\nModern Age.\nNel 1989 i diritti per la pubblicazione di fumetti sul personaggio vengono acquisiti dalla Now Comics. A partire dallo stesso anno inizia il lancio di diverse serie a fumetti fino al 1995, anno in cui lascia cadere i diritti. Grazie a questa operazione dell'editoria a fumetti, \"Green Hornet\" torna ad avere nuove storie su di lui realizzate dopo 22 anni. Il merito di mantenere vivo l'interesse sul \"Calabrone Verde\" ricade sui fumetti ma la grande crisi che colpisce il settore a met\u00e0 degli anni novanta sembra condannare il combattente mascherato ad un altro periodo di oblio.\nEpoca contemporanea (2009-2010).\nA partire dal 2009 i diritti per la pubblicazione di storie a fumetti sul personaggio vengono acquisiti dalla Dynamite Entertainment. Le prime pubblicazioni vengono distribuite a partire dal 2010.\nGreen Hornet Volume 1.\nNel marzo 2010 viene lanciata una nuova serie regolare sul personaggio realizzata da Kevin Smith (Testi) - Phil Hester - Jonathan Lau (disegni). La storia si basa sulla sceneggiatura realizzata dallo stesso K.Smith per un film cinematografico. Questo \"script\" \u00e8 per\u00f2 stato scartato dai produttori ed \u00e8 quindi stato sviluppato dall'autore per i fumetti. Questa serie, che si svolge ai nostri giorni, vede il figlio del \"Green Hornet\" originale assumere il ruolo che era stato del padre. La nuova spalla sar\u00e0 la figlia di Kato, anche lei esperta come il padre in arti marziali.\nLa pubblicazione viene anche pubblicizzata con il titolo di \"Kevin Smith's Green Hornet\" e nei mesi successivi viene seguita da innumerevoli altre miniserie legate al personaggio.\nThe Green Hornet: Year One.\nSi tratta di una miniserie che rivede le origini del primo \"Green Hornet\" (Britt Reid) e viene realizzata da Matt Wagner (testi) - Aaron Campbell (disegni). L'autore vuole riportare il personaggio alle sue caratteristiche originarie ma cercando di rinarrare le sue prime avventure con uno stile nuovo e moderno. Dice di ispirarsi al lavoro di Grant Morrison sulla serie All Star Superman. La data di copertina del primo numero \u00e8 aprile 2010.\nKevin Smith's Kato.\nSpin-off della serie \"Green Hornet, Volume 1\" di Kevin Smith. Ruota attorno alla figura del nuovo \"Kato\", che in questa versione \u00e8 di sesso femminile, e al misterioso personaggio conosciuto come Black Hornet. Gli autori sono Ande Parks (testi) - Al\u00e8 Garza (disegni).\nInfluenza culturale.\nIl personaggio di Kato, pur essendo una semplice \"spalla\" dell'eroe, ha conquistato nel tempo, specie nei paesi asiatici, fama internazionale paragonabile o superiore al personaggio principale:"}
{"id": "904827", "revid": "80339", "url": "https://it.wikipedia.org/wiki?curid=904827", "title": "Komsomolsk-na-Amure", "text": ""}
{"id": "904828", "revid": "125392484", "url": "https://it.wikipedia.org/wiki?curid=904828", "title": "Zalaegerszegi Torna Egylet Football Club", "text": "Lo Zalaegerszegi TE FC (nome completo \"Zalaegerszegi Torna Egylet Football Club\"), a volte abbreviato in ZTE FC, \u00e8 una societ\u00e0 calcistica con sede a Zalaegerszeg, in Ungheria. Nella stagione 2012-2013 milita nella Nemzeti Bajnoks\u00e1g II, la seconda serie del campionato ungherese.\nFondato nel 1920, ha vinto il titolo nazionale nel 2001-2002, e per alcune stagioni ha occupato stabilmente i piani alti della classifica del campionato ungherese. Al termine della stagione 2011-2012 retrocede in Nemzeti Bajnoks\u00e1g II.\nOrganico.\nRosa 2019-2020.\n\"Aggiornata al 19 febbraio 2020.\""}
{"id": "904829", "revid": "439868", "url": "https://it.wikipedia.org/wiki?curid=904829", "title": "Schramberg", "text": "Schramberg \u00e8 una citt\u00e0 tedesca di circa 22.000 abitanti del Baden-W\u00fcrttemberg situata nella Foresta Nera.\n\u00c8 stato un territorio imperiale asburgico dal 1649 al 1805 (\"Herrschaft Schramberg\").\nSchramberg viene considerato come centro economico e industriale della Foresta Nera.\nVi hanno avuto, e vi hanno ancora sede, importanti attivit\u00e0 industriali soprattutto legate all'orologeria artistica e industriale Junghans Uhren.\nIl Museo di Schramberg (Stadtmuseum Schramberg) mostra la storia e l'evoluzione degli orologi e delle tecniche di costruzione.\nGrazie alla presenza industriale, Schramberg \u00e8 stato il centro da cui ha avuto origine il movimento dei lavoratori (SPD) proprio per la presenza degli operai che lavoravano nell'orologeria industriale. \n\u00c8 nota soprattutto per il suo carnevale (Fasnet) noto a livello internazionale."}
{"id": "904832", "revid": "348618", "url": "https://it.wikipedia.org/wiki?curid=904832", "title": "Agusta A101", "text": "L'Agusta A101 era un elicottero da trasporto pesante sviluppato come iniziativa privata in previsione di un ordine da parte delle forze armate italiane; venne creato un prototipo usato in via sperimentale, ma senza un seguito commerciale.\nLa storia.\nL'A101, la cui prima denominazione AZ 101G richiamava il progettista Filippo Zappata, era un grosso trimotore che rappresentava una scelta strategica per l'Agusta rispetto al futuro produttivo nel settore degli elicotteri da trasporto pesante; il progetto venne introdotto per la prima volta alla Fiera di Milano dell'aprile 1958.\nDopo circa sette anni di studi di cui un anno trascorso in prove a terra (\"ground run\") il prototipo di A.101G vol\u00f2 per la prima volta nell'impianto di Cascina Costa nell'ottobre del 19 ottobre 1964 pilotato dal capo pilota collaudatore Ottorino Lancia. Lo sviluppo, diretto dagli ingegneri Bellavita e Lovera, continu\u00f2 arrivando a far eseguire oltre 400 ore di volo al prototipo. Sia l'Aeronautica Militare che la Marina Militare Italiana risultarono interessate, sebbene quest'ultima prefer\u00ec acquisire il Sikorsky SH-3D Sea King prodotto su licenza. Infatti, L'A101 era a tal punto promettente da indurre la Sikorsky a cedere la licenza di produzione dei suoi elicotteri all'Agusta pur di bloccare l'evoluzione autonoma di quello che poteva essere un pericoloso concorrente. Nell'autunno\ndel 1966 il modello era pronto per la produzione, ma vennero persi altri due anni in attesa della decisione delle autorit\u00e0. Nel 1968 l'A.101G inizi\u00f2 un periodo di test e valutazioni presso Pratica di Mare che vennero sospesi nel 1971 poich\u00e9 il progetto venne terminato.\nTecnica.\nLe prestazioni dell'A.101 erano considerate inferiori a quelle del contemporaneo francese A\u00e9rospatiale Super Frelon, ma era pi\u00f9 stabile, aveva meno vibrazioni e una fusoliera con maggiore capacit\u00e0. La motorizzazione iniziale con tre turbine Bristol-Siddley Gnome H. 1400 da 1\u00a0400 shp era originale per l'epoca per la sua configurazione trimotore, ma era considerata sottodimensionata. L'Agusta studi\u00f2 una versione denominata A.101H con la fusoliera allungata di tre metri per ospitare i pi\u00f9 potenti turboalbero General Electric T58, ma il progetto venne cancellato subito dopo.\nL'elicottero effettu\u00f2 sperimentazioni di imbarco e sbarco rapido attraverso le porte laterali e la rampa posteriore. I dati tecnici dichiarati indicavano un peso al decollo massimo di 13\u00a0500\u00a0kg con una capacit\u00e0 di carico di 5\u00a0000\u00a0kg o 35 passeggeri o 18 barelle e 5 sanitari nella versione per soccorso. Il rotore era a 5 pale ed il rotore di coda a 6 pale.\nIl carrello anteriore era a ruote gemellate e quello posteriore posizionato in due gondole laterali.\nL' A.101 permise all'Agusta di maturare significative esperienze nel campo che poi contribuirono a creare la base per lo sviluppo dell'AgustaWestland AW101.\nAttualmente.\nL'esemplare unico di A101 esiste ancora presso il museo storico Agusta, dopo essere stato in prestito al Museo dell'aeronautica Gianni Caproni per una decina d'anni."}
{"id": "904840", "revid": "767487", "url": "https://it.wikipedia.org/wiki?curid=904840", "title": "Sogno di una notte di mezza estate (film 1999)", "text": "Sogno di una notte di mezza estate (\"A Midsummer Night's Dream\") \u00e8 un film del 1999 diretto da Michael Hoffman, adattamento cinematografico dell'omonima commedia teatrale di William Shakespeare.\nTrama.\nIl film narra di tre storie (due amorose e una comica) che s'intrecciano in un bosco fatato. Nel Monte Atena, in Italia, i giovani amanti Lisandro ed Ermia scappano nella foresta per evitare i severi ordini del padre di Ermia secondo cui quest'ultima deve essere fidanzata con Demetrio, un altro giovanotto innamorato di lei. Demetrio li segue, essendo stato messo al corrente del piano da Elena, una giovane donna disperatamente innamorata di lui. Una volta nella foresta i giovani vagano nel mondo fatato, governato da Re Oberon e Regina Titania, le due divinit\u00e0 locali.\nA questo punto Oberon ed il suo folletto-servo di nome Puck, causano una serie di equivoci armeggiando con la magia: per mezzo di un fiore magico, sia Lisandro che Demetrio vengono fatti innamorare erroneamente di Elena, giungendo ad uno scontro tra gli innamorati che culmina con una scena in cui tutti e quattro lottano nel fango. Nel mentre Oberon ammalia Titania con la stessa pozione, portandola ad innamorarsi di un tessitore e attore dilettante locale, Nick Bottom, che si trovava nella foresta per provare con la sua compagnia teatrale, e il quale \u00e8 stato fornito di orecchie d'asino da Puck. Titania corteggia Bottom nel suo salottino privato, servita dalle fate.\nOberon per\u00f2 si stanca di tutto questo caos e decide di riportare ogni cosa alla normalit\u00e0, accoppiando Lisandro con Ermia e Demetrio con Elena, e riconciliandosi con la sua regina Titania. Nella parte finale, Bottom e la sua compagnia mettono in scena la loro opera dilettantistica, basata sulla tragedia di Piramo e Tisbe, producendo involontariamente una commedia.\nColonna sonora.\nLa colonna sonora comprende \"Sogno di una notte di mezza estate\", eseguita dalla Deutsches Symphonie Orchester Berlin e diretta da Vladimir Ashkenazy.\nLuoghi di ripresa.\nIl film \u00e8 stato girato completamente in Italia, in particolare:"}
{"id": "904844", "revid": "339392", "url": "https://it.wikipedia.org/wiki?curid=904844", "title": "SS 460", "text": ""}
{"id": "904845", "revid": "1226", "url": "https://it.wikipedia.org/wiki?curid=904845", "title": "Mus\u00e9e Jacquemart-Andr\u00e9 di Parigi", "text": ""}
{"id": "904855", "revid": "697352", "url": "https://it.wikipedia.org/wiki?curid=904855", "title": "Vicente Guerrero", "text": "Biografia.\nGuerrero nacque nella citt\u00e0 di Tixtla il 10 agosto 1782 in una povera famiglia di contadini. I suoi genitori furono Pedro Guerrero e Maria Guadalupe Saldana. La sua povert\u00e0 gli chiuse le possibilit\u00e0 di accedere ad un'istruzione cos\u00ec pass\u00f2 i suoi primi anni aiutando il padre nei campi.\nAll'inizio della Guerra d'Indipendenza, a Tecp\u00e1n de Galeana fu testimone dell'arrivo delle truppe di Morelos e fu convinto ad unirsi al movimento, anche se il padre era un sostenitore del regime spagnolo; il vicer\u00e9 approfittando di questa situazione lo invit\u00f2 a deporre le armi e ad accettare l'indulto, Guerrero con lacerante dolore nel cuore, perch\u00e9 amava profondamente suo padre rispose negativamente: \u00abLa patria prima di tutto\u00bb, e continu\u00f2 a lottare. Dopo varie battaglie arriv\u00f2 al grado di colonnello. Non fu abile come militare, ma la sua tenacia come guerrigliero fece mantenere in vita la lotta per l'indipendenza, trasferendo la lotta alle montagne della provincia in cui era nato.\nDopo vari anni di lotta firm\u00f2 un'alleanza con Agust\u00edn de Iturbide, comandante dell'esercito Trigarante, e assieme sconfissero l'esercito spagnolo nell'agosto 1821. Alla firma dell'Indipendenza, Iturbide sal\u00ec al trono come Imperatore del Messico e Guerrero fu nominato generale dell'Esercito Imperiale, ricevendo cos\u00ec la Gran Croce dell'Ordine di Guadalupe.\nDopo la caduta del Primo Impero, Guerrero fu convinto dal Partito Popolare e dalla massoneria newyorkese a lanciarsi come candidato presidenziale in sostituzione di Guadalupe Victoria. Visto che le preferenze elettorali favorivano i conservatori, Guerrero form\u00f2 un'alleanza con Antonio L\u00f3pez de Santa Anna e assieme organizzarono il golpe del 1\u00ba aprile 1829 contro il presidente eletto Manuel G\u00f3mez Pedraza, fatto condannato da gran parte dei liberali dell'America Latina incluso Sim\u00f3n Bol\u00edvar.\nGuerrero chiese la carica presidenziale il 4 dicembre del 1829 per combattere la ribellione comandata dal vicepresidente Anastasio Bustamante. Manipolato dai suoi alleati, pass\u00f2 i suoi ultimi anni cercando di ricostruire il prestigio ottenuto dalla parte di \"libertador\" all'inizio della sua carriera politica.\nInfine il 15 gennaio 1831 fu invitato a colazione sul brigantino \" El Colombo\" propriet\u00e0 del commerciante genovese Francesco Pittaluga, e qui venne catturato (il genovese l'aveva tradito per una ricompensa di 50.000 pesos). Fu condotto alla baia de La Entrega e a Cuil\u00e1pam, venne fucilato la mattina del 14 febbraio 1831.\nI suoi resti riposano nella Colonna dell'indipendenza a Citt\u00e0 del Messico.\nSuo nipote Vicente Riva Palacio arriv\u00f2 ad essere una figura importante in Messico. Militarmente, politicamente e nel mondo della letteratura e della storiografia."}
{"id": "904862", "revid": "599013", "url": "https://it.wikipedia.org/wiki?curid=904862", "title": "Farbauti (astronomia)", "text": "Farbauti (designazione provvisoria S/2004 S 9) \u00e8 un satellite naturale irregolare del pianeta Saturno. Il suo nome \u00e8 stato assegnato nell'Aprile 2007 e deriva da F\u00e1rbauti, un gigante della mitologia norrena, padre di Loki.\nStoria.\nIl satellite \u00e8 stato scoperto da una squadra di astronomi dell'Universit\u00e0 delle Hawaii nel 2004; l'annuncio della scoperta \u00e8 stato fatto il 4 maggio 2005. Le lastre fotografiche che hanno reso possibili la scoperta risalivano al periodo compreso fra il 12 dicembre 2004 e il 9 marzo 2005.\nParametri orbitali.\nIl satellite \u00e8 caratterizzato da un movimento retrogrado."}
{"id": "904866", "revid": "92723", "url": "https://it.wikipedia.org/wiki?curid=904866", "title": "Gaetano Veneziano", "text": "Biografia.\nIntraprese i propri studi musicali nel 1675 presso il Conservatorio di Santa Maria di Loreto di Napoli, dove studi\u00f2 sino l'anno successivo sotto l'insegnamento di Francesco Provenzale.\nDiventato adulto prest\u00f2 servizio come maestro di cappella per la Corte Napoletana, per la Basilica di Santa Maria del Carmine Maggiore e per la Scuola di Santa Maria di Loreto, dove era stato studente in giovent\u00f9.\nNel 1678, con la nomina di organista aggiunto, inizi\u00f2 a lavorare per la Cappella Reale e nel 1686 vi entr\u00f2 come membro ordinario con uno stipendio mensile di 4 ducati.\nNel 1703 Alessandro Scarlatti abbandon\u00f2 la carica di maestro della Cappella Reale Napoletana e lasci\u00f2 Napoli; fu quindi indetto un concorso per la sua successione alla carica di direttore della cappella, al quale parteciparono quattro compositori, fra cui Veneziano. La prova fu tenuta nel dicembre dello stesso anno e consisteva nel comporre una messa: il 25 ottobre 1704 egli fu nominato maestro della Cappella Reale. Questa prestigiosa carica dur\u00f2 poco, perch\u00e9 nel 1707 gli Austriaci conquistarono Napoli e quindi Veneziano dovette abbandonare la propria posizione, in quanto simpatizzante per il precedente regime.\nIl 10 luglio 1684 fu nominato maestro di cappella al Conservatorio di Santa Maria di Loreto, impiego che abbandon\u00f2 per\u00f2 l'anno successivo. Torn\u00f2 ad esercitare in questo ruolo solo dal 5 agosto 1695. Nel 1704 gli studenti dell'istituto di musica dichiararono ai loro maestri che egli non prestava sufficiente attenzione a loro (forse a causa dei numerosi impegni che poteva portare la carica di maestro della Cappella Reale). Quindi 7 gennaio 1705 fu affiancato alla direzione del conservatorio da Giuliano Perugino. Tuttavia continu\u00f2 a lavorarvi fino alla morte avvenuta nel 1716.\nVeneziano compose per lo pi\u00f9 musica sacra, i quali manoscritti sono quasi tutti attualmente conservati nella biblioteca dei Filippini di Napoli. La sua opera ammonta a oltre 120 lavori e comprende passioni, messe, mottetti, cantici, inni latini, lezioni per notturni e cantate solistiche. \u00c8 considerato un importante collegamento tra la musica napoletana del XVII e XVIII secolo.\nFu padre di Giovanni Veneziano, anch'esso compositore.\nComposizioni.\nMottetto in Pastorale in lode del Santissimo Crocifisso del Carmine, a nove voci, violini, tromba, due flauti e due cornetti (senza data)\nOratorio \"La Santissima Trinit\u00e0\", a 5 voci per archi e basso continuo\nMottetto \"Exsultet orbis gaudijs\", per soprano e contralto, 2 violini e basso continuo\nLectio I del Primo Notturno del Mercoled\u00ec Santo, per soprano e violini\nLectio III del Primo Notturno, per soprano e violini\nSinfonia a 7 strumenti, per 2 violini, viola, violoncello, doppio basso, liuto e organo"}
{"id": "904876", "revid": "123835418", "url": "https://it.wikipedia.org/wiki?curid=904876", "title": "Guvano", "text": "Le due spiagge di G\u00f9vano si trovano in una baia situata tra Corniglia e Vernazza nelle Cinque Terre, in provincia della Spezia, e sono storicamente spiagge per naturisti.\nGeologia.\nLa zona, sita in comune di Vernazza, \u00e8 caratterizzata sul piano geologico da un ampio costone franoso sottostante la localit\u00e0 di San Bernardino. Lo scoscendimento, verificatosi negli anni cinquanta dell'Ottocento, fu oggetto di studi accurati da parte di uno dei pionieri della ricerca geologica in Liguria, Girolamo Guidoni (1794-1870), nativo appunto di Vernazza.\nGuvano \u00e8 compreso nel Parco nazionale delle Cinque Terre ed \u00e8 soggetto a particolari norme di tutela per limitare i pericoli di nuove frane.\nAccesso alle spiagge.\nUn tempo attraversata dalla linea ferroviaria Genova - La Spezia, aperta intorno al 1870 e spostata a monte nel 1962, la localit\u00e0 era raggiungibile a piedi tramite una dismessa galleria ferroviaria ottocentesca tra Corniglia e Guvano ,attualmente, tale galleria \u00e8 stata chiusa non \u00e8 pi\u00f9 possibile utilizzarla per raggiungere la spiaggia.\nInoltre si pu\u00f2 raggiungere Guvano utilizzando i sentieri del Parco (chiuso per un'ordinanza del comune di Vernazza), peraltro molto scoscesi nella parte che scende alle spiagge. In particolare il sentiero che conduce a Guvano \u00e8 una deviazione scoscesa e franabile del segmento Corniglia-Vernazza del Sentiero azzurro, classificato dal Parco nazionale delle Cinque Terre come Sentiero n\u00b0 2.\nPer quanto riguarda l'accesso via mare, l'ormeggio dei natanti nell'Area marina protetta Cinque Terre \u00e8 regolamentato dall'apposita \"disciplina dell'attivit\u00e0 di ormeggio\".\nNormativa italiana.\nNel 2000 il tribunale della Spezia ha emesso sentenza di assoluzione nei confronti di un naturista, che era stato trovato nudo a Guvano dalle forze dell'ordine e per questo accusato di atti contrari alla pubblica decenza."}
{"id": "904884", "revid": "1543377", "url": "https://it.wikipedia.org/wiki?curid=904884", "title": "Heritage Minutes", "text": "Heritage Minutes sono dei brevi servizi televisivi solitamente di 60 secondi in cui alcuni attori impersonano degli importanti momenti e personaggi storici del Canada. L'attore canadese Roy Dupuis nel 1997 scelse d'interpretare il leggendario giocatore di hockey, Maurice Richard. &lt;br&gt;Solitamente vengono trasmessi nelle sale cinematografiche prima della proiezione del film ed alla televisione Canadese, sono prodotti dalla societ\u00e0 di radiodiffusione di Patrick Watson e da lui stesso raccontati."}
{"id": "904888", "revid": "767487", "url": "https://it.wikipedia.org/wiki?curid=904888", "title": "Knud Knudsen", "text": "Fu uno dei principali ideatori di una forma normalizzata della lingua scritta norvegese, comunemente conosciuta come \"Bokm\u00e5l\" e \"Riksm\u00e5l\"."}
{"id": "904898", "revid": "41851", "url": "https://it.wikipedia.org/wiki?curid=904898", "title": "Banca di Credito Popolare", "text": "La Banca di Credito Popolare S.C.p.A. \u00e8 un istituto di credito popolare, nato il 19 aprile 1888 a Torre del Greco. \u00c8 una societ\u00e0 cooperativa per azioni, con oltre 5.000 soci, 538 dipendenti, 90.000 clienti e 66 filiali distribuite in Campania e nel basso Lazio.\nStoria.\nNata a Torre del Greco con il nome di Societ\u00e0 Anonima Cooperativa di Credito Popolare, l'11 aprile 1948, la ragione sociale venne modificata in \"Banca di Credito Popolare\" come Societ\u00e0 Cooperativa a Responsabilit\u00e0 Limitata.\nL'8 ottobre 1968 si fuse con la Banca Popolare Cooperativa del Matese e la ragione sociale venne modificata con l'attuale Banca di Credito Popolare. La crescita dimensionale \u00e8 stata perseguita attraverso l'ampliamento della rete di sportelli e l'incorporazione finora di quattro aziende di credito: la Popolare di Secondigliano, il Credito Cooperativo di Nusco, la Banca di Credito Cooperativo del Partenio, il Credito Cooperativo di Cervino e Durazzano. Dal 1\u00ba maggio 2005 l'istituto di credito \u00e8 una Societ\u00e0 Cooperativa per Azioni.\nLa sede di Torre del Greco.\nPalazzo Vallelonga.\nDistrutto dal'eruzione del 1794, il palazzo fu costruito dalla famiglia Castiglione-Morelli, marchesi di Vallelonga alla fine del 1690 e acquistato nel 1982 dalla Banca di Credito Popolare che avvi\u00f2 una costosa e complessa opera di restauro.\nIl progetto di restauro ha seguito programma di conservazione: Il restauro ha rispettato gli impalcati preesistenti, lo schema planimetrico delle strutture murarie portanti, consolidando quelle presenti e ricostruendo quelle crollate, rispettando i volumi che caratterizzano l'edificio."}
{"id": "904901", "revid": "709565", "url": "https://it.wikipedia.org/wiki?curid=904901", "title": "Navi Rawat", "text": "Biografia.\nRawat \u00e8 nata a Malib\u00f9, in California, il 5 giugno del 1977 da padre indiano, Rajaji Rawat, e da madre tedesca originaria di Francoforte sul Meno, Claudia Littmann. Si \u00e8 laureata alla New York University, nell'indirizzo di arti sceniche.\nIn ambito televisivo \u00e8 principalmente conosciuta per i ruoli di Theresa D\u00edaz in \"The O.C.\" e della matematica Amita Ramanujan in \"Numb3rs\". Ha avuto anche una parte nella prima stagione di \"24\" ed \u00e8 stata protagonista del film \"Thoughtcrimes - Nella mente del crimine\". Ha lavorato anche in un film horror, \"Feast\" e nel telefilm \"Angel\" nel ruolo di una cacciatrice psicopatica, Dana.\nNel 2007 ha recitato in tre film: \"Loveless in Los Angeles\", \"Ocean of Pearls\" (distribuito nel 2008) e \"Undead or Alive - Mezzi vivi e mezzi morti\", una pellicola horror dove interpreta il ruolo di una cacciatrice di zombi.\nDoppiatrici italiane.\nNelle versioni in italiano dei suoi film, Navi Rawat \u00e8 stata doppiata da:"}
{"id": "904902", "revid": "117867389", "url": "https://it.wikipedia.org/wiki?curid=904902", "title": "Contea di Miami-Dade", "text": "La contea di Miami-Dade (in inglese Miami-Dade County) \u00e8 una contea della Florida, negli Stati Uniti. Il suo capoluogo amministrativo \u00e8 Miami ed \u00e8 una delle tre contee che compongono l'area metropolitana di Miami.\nGeografia fisica.\nLa contea ha un'area di 6.297 km\u00b2 di cui il 19,96% \u00e8 coperta d'acqua. La contea di Miami \u00e8 l'unica negli USA che confina con due parchi nazionali, il \"Biscayne National Park\" a est e l\"'Everglades National Park\" ad ovest. I confini della contea sono:\nStoria.\nLa Contea di Dade fu creata nel 1836 e fu nominata cos\u00ec per il Maggiore \"Francis L. Dade\", un soldato ucciso nella seconda guerra contro i Seminole. Il nome fu cambiato in Miami-Dade nel 1997 dopo una votazione di approvazione che rifletteva la modifica istituzionale che dava vita ad un nuovo governo metropolitano con un sindaco per la contea.\nUno dei maggiori disastri naturali degli Stati Uniti colp\u00ec la parte centrale della contea nel 1992, l'uragano Andrew. Caus\u00f2 danni per 25 milioni di dollari e necessitarono degli anni per riprendersi.\nDopo la rivoluzione cubana numerosi emigranti cubani si stabilirono nella contea."}
{"id": "904907", "revid": "7493694", "url": "https://it.wikipedia.org/wiki?curid=904907", "title": "Castello di San Michele a Ferrara", "text": ""}
{"id": "904910", "revid": "7493715", "url": "https://it.wikipedia.org/wiki?curid=904910", "title": "Castello di San Michele (Ferrara)", "text": ""}
{"id": "904912", "revid": "287204", "url": "https://it.wikipedia.org/wiki?curid=904912", "title": "II Roman New Orleans Jazz Band", "text": "II Roman New Orleans Jazz Band \u00e8 un album discografico della Seconda Roman New Orleans Jazz Band, inciso alla vigilia della partenza della band per l'Unione Sovietica nel 1957.\nIl disco.\nQuesto LP rappresenta il meglio del Dixieland della citt\u00e0 di New Orleans.\nTracce.\nI brani sono in tutto dieci, cinque per ogni lato.\nLato A:\nLato B:\nFormazione.\nI componenti di questa band, nata nel 1952 con precedenti musicali gi\u00e0 dal 1949, che hanno inciso questo disco sono:\nLa presentazione della band e dei brani del disco sono di Vincenzo Micocci e di Salvatore Biamonte.\nRegistrazione.\nIl disco \u00e8 stato registrato negli studi della RCA Italiana in Roma il 10 ed il 14 maggio del 1957.\nCasa discografica.\nRCA Italiana, A 10 V 0105, 1957"}
{"id": "904913", "revid": "287204", "url": "https://it.wikipedia.org/wiki?curid=904913", "title": "Discorso diretto", "text": "Il discorso diretto \u00e8 una delle due forme in cui, nella lingua parlata o in letteratura, possono essere riportati o citati gli enunciati (ad esempio, le parole di altre persone o i pensieri dei personaggi del testo).\nSi differenzia innanzitutto dal discorso indiretto. Tanto il discorso diretto quanto quello indiretto hanno delle forme \"libere\": esistono quindi anche il discorso diretto libero e il discorso indiretto libero.\nTipi di discorso e centri deittici.\nLe differenze tra discorso diretto, indiretto, diretto libero e indiretto libero sono da mettere in relazione alle coordinate deittiche \"ego\"-\"hic\"-\"nunc\" (in latino, rispettivamente, \"io\"-\"qui\"-\"ora\") sempre presenti in ogni enunciato. Il centro di queste coordinate \u00e8 detto \"centro deittico\" del discorso.\nIl discorso diretto riporta un enunciato mantenendo il centro deittico dell'enunciato originale (o che si suppone tale): restano identici gli indicatori legati alla persona (pronomi e morfologia verbale), quelli legati al tempo (avverbiali e tempi verbali) e quelli legati al luogo. Da questa supposta identit\u00e0 deriva, in apparenza, che il discorso diretto rappresenti una riproduzione esatta dell'enunciato originale e dunque la citazione per eccellenza. In questo senso, nella lingua scritta, degli speciali marcatori, le virgolette, intendono esibire l'autenticit\u00e0 di quanto riportato.\nNei romanzi, ad esempio, quando si fa ricorso al discorso diretto, le battute dei personaggi sono segnalate dall'uso di formule delimitate da due virgolette. In questo caso la focalizzazione \u00e8 esterna e minima la distanza narrato-lettore. Ad esempio:\nLe parole dei personaggi vengono dunque citate direttamente: la voce del narratore fa posto a quella dei personaggi. Ad esempio:\nSi noti l'uso del verbo dichiarativo \"dire\", nella forma \"disse\". In un testo del genere e in tutti i testi in cui compaiano citazioni \"dirette\", i centri deittici in gioco sono almeno due: quello del cotesto, che cita, e quello degli enunciati citati (e questi ultimi potrebbero, a loro volta, contenere citazioni in forma di discorso diretto).\nDiscorso diretto e indiretto.\nL'inverso del discorso diretto \u00e8 il discorso indiretto, in cui le parole di terzi vengono riportate dal narratore, sempre con l'uso di verbi dichiarativi. Ad esempio:\nRegole di trasposizione in italiano.\nNel passaggio dal discorso diretto all'indiretto, il verbo dichiarativo utilizzato rimane immutato.\nSe nell'enunciato citato direttamente appare un verbo all'indicativo presente, esso passa dalla prima alla terza persona, ma il tempo presente viene mantenuto:\nSe nell'enunciato citato direttamente appare un verbo al futuro, oltre al consueto passaggio alla terza persona, si rende necessario passare il verbo al condizionale passato:\nNel caso di una frase interrogativa, l'indicativo presente va trasformato in congiuntivo presente:"}
{"id": "904914", "revid": "7493739", "url": "https://it.wikipedia.org/wiki?curid=904914", "title": "Castello di S. Michele a Ferrara", "text": ""}
{"id": "904915", "revid": "124808", "url": "https://it.wikipedia.org/wiki?curid=904915", "title": "Castello di S. Michele (Ferrara)", "text": ""}
{"id": "904917", "revid": "547034", "url": "https://it.wikipedia.org/wiki?curid=904917", "title": "Futbalov\u00fd Klub Inter Bratislava", "text": "Il Futbalov\u00fd Klub Inter Bratislava o Inter Bratislava era una societ\u00e0 calcistica slovacca e, in precedenza, cecoslovacca, di Bratislava.\nStoria.\nL'Inter Bratislava fu fondato nel 1940 dalla raffineria \"Apollo\", azienda che pi\u00f9 avanti verr\u00e0 rinominata \"Slovnaft\". Presto dimostr\u00f2 di essere una delle squadre pi\u00f9 forti del campionato cecoslovacco, tradizione poi continuata nel nuovo stato indipendente della Slovacchia. Nel 1976 l'Inter forn\u00ec un giocatore alla squadra della Cecoslovacchia che vinse il Campionato Europeo per nazioni: Ladislav Jurkemik. In tempi pi\u00f9 recenti l'Inter \u00e8 stato in grado di realizzare il double slovacco, vincendo sia il campionato che la coppa nazionale nel 2001. Il 18 giugno 2009 si \u00e8 sciolta e il 23 giugno \u00e8 stata assorbita dall'FK Senica."}
{"id": "904922", "revid": "52566", "url": "https://it.wikipedia.org/wiki?curid=904922", "title": "Giuseppe Pelosi", "text": "Biografia.\nVissuto nella frazione di Setteville di Guidonia, non lontano da Roma, era conosciuto come \"Pelosino\" per via dell'aspetto imberbe. Durante il processo per l'omicidio di Pasolini, la stampa lo ribattezz\u00f2 \"Pino \"la rana\"\" per gli occhi gonfi di lacrime o forse per le percosse durante l'interrogatorio in carcere. Ha frequentato la scuola fino alla 2\u00aa media, ed era noto alla polizia, all'epoca del processo per l'omicidio di Pasolini, come un ragazzo di vita, cio\u00e8 dedito a espedienti, piccoli furti e prostituzione maschile.\nL'omicidio di Pasolini e la prima versione del delitto.\nIl 1\u00ba novembre 1975 alle ore 22:30 di fronte alla stazione Termini, in Piazza dei Cinquecento, Pelosi \u00e8 assieme ad alcuni amici, tra i quali Salvatore Deidda di 19 anni, ferraiolo, Claudio Seminara di 19 anni, lucidatore, e Adolfo De Stefanis sempre di 19 anni, operaio alla Breda BHB, soprannominato \"lo sburracchione\" a causa dell'acne. Nelle prime deposizioni rese, Pelosi sosterr\u00e0 di non ricordarsi i cognomi dei suoi amici, in realt\u00e0 sostiene il falso per non coinvolgerli. Pelosi e gli amici si recano nei pressi del bar-tabaccheria \"Dei\" (noto anche come \"Gambrinus\") all'angolo di Piazza della Repubblica, l\u00ec Pelosi entra con un amico a consumare un t\u00e8; successivamente esce dal bar e nota un gruppo di persone a lui note, insieme a un suo amico dei tre iniziali, che conversa con un uomo seduto in un'auto, un'Alfa Romeo Giulia 2000 GT grigio metallizzata, targata Roma K69996, guidata da Pier Paolo Pasolini. Lo scrittore invita Adolfo a \"fare un giretto\". Adolfo rifiuta e Pasolini si rivolge allora a Pino che accetta. Alle ore 23:00 Pasolini porta Pelosi a mangiare alla trattoria \"Al biondo Tevere\" spaghetti aglio, olio e peperoncino, e poi un petto di pollo, questo perch\u00e9 appena salito in auto il giovane avrebbe riferito allo scrittore di essere affamato. Mentre Pelosi mangia, Pasolini sorseggia una birra. I due parlano fitto, ma in modo tranquillo. Alle 23:40 i due lasciano la trattoria e si recano a Ostia nei pressi dell'Idroscalo del Lido di Roma in uno sterrato accanto a un campetto di calcio, fermandosi durante il tragitto a fare benzina presso un self service. Alle ore 1:30 del 2 novembre 1975 il giovane venne fermato sul Lungomare Duilio di Ostia alla guida dell'Alfa di Pasolini, mentre guidava contromano a folle velocit\u00e0, da una pattuglia dei carabinieri in servizio.\nInizialmente accusato solo di furto d'auto, al primo interrogatorio, Pelosi confessa di avere rubato la vettura nei dintorni del cinema Argo, nel quartiere Tiburtino, ma pi\u00f9 che dell'accusa di furto, Pelosi sembra preoccupato che venga ritrovato all'interno dell'abitacolo un anello che sostiene aver perso, un grosso anello con la scritta \"United States Army\". I carabinieri cercano ma l'anello nell'auto non si trova: verr\u00e0 successivamente rinvenuto a fianco del corpo di Pasolini. Ci sono per\u00f2 tutti i documenti da cui risulta che l'auto rubata appartiene allo scrittore. L'auto argentata viene portata in un'autorimessa e i carabinieri sul sedile posteriore trovano un vecchio pullover verde consumato, assieme al giubbotto e al maglione di Pelosi. Trovano anche un plantare per una scarpa destra numero 41.\nPelosi viene trasferito nel carcere minorile di Casal del Marmo, dove al compagno di cella confessa: \"Ho ammazzato Pasolini\". Pelosi, nel verbale vergato a mano dai carabinieri che l'hanno fermato quella sera, afferma che l'anello perduto glielo avrebbe donato un certo Johnny. \"Johnny lo Zingaro\" \u00e8 il soprannome di un criminale di nome Giuseppe Mastini, reo confesso di un altro delitto commesso nello stesso periodo a Roma. Mastini \u00e8 nel carcere minorile di Casal del Marmo nello stesso periodo di Pelosi, ma nega di esserne amico.\nIl 5 novembre 1975 Pino Pelosi viene interrogato. Il ragazzo descrive come sarebbe stato \"agganciato\" da Pasolini alla Stazione Termini e di come all'Idroscalo il loro incontro sarebbe degenerato. Sarebbe sorto un duro alterco per una prestazione sessuale non gradita, sfociato in una feroce colluttazione. Pelosi sostiene anche che lo scrittore l'avrebbe colpito per primo con un bastone, e che lui si sarebbe difeso colpendolo a sua volta con una tavola di legno (un'insegna che indica scritta a mano il nome della via, \"via dell'Idroscalo n.93\") e poi, lasciatolo a terra, sarebbe fuggito. La morte di Pasolini sarebbe dunque stata involontaria in quanto provocata dal fatto che l'Alfa ha investito il poeta durante la fuga di Pelosi, schiacciandogli il torace e rompendogli il cuore. Pelosi sostiene anche che non vi fossero altre persone sul luogo del delitto.\nIl 10 dicembre 1975 Pelosi fu rinviato a giudizio al tribunale dei minori per omicidio volontario, furto d'auto e atti osceni in luogo pubblico. Il processo a Pelosi imputato di \u00abomicidio nella persona di Pier Paolo Pasolini\u00bb si apre il 2 febbraio 1976 al Tribunale per i minorenni di Roma. La famiglia Pasolini si costitu\u00ec parte civile difesa dagli avvocati Guido Calvi e Nino Marazzita. Il giudice Carlo Alfredo Moro (fratello di Aldo Moro) respinse la perizia del Professor Aldo Semerari (criminologo legato agli ambienti della destra eversiva) che giudicava Pelosi incapace di intendere e di volere, avanzata dalla difesa del ragazzo.\nAl processo che si concluse il 26 aprile 1976, il pubblico ministero Giuseppe Santarsiero chiese una condanna a 10 anni, 9 mesi e 10 giorni di reclusione. La corte decise di condannare Pelosi a 9 anni, 7 mesi e 10 giorni e a 30.000 lire di multa per atti osceni, furto aggravato e \u00abomicidio volontario in concorso con ignoti\u00bb. Pi\u00f9 precisamente Moro scrisse: \u00abRitiene il collegio che dagli atti emerga in modo imponente la prova che quella notte all'Idroscalo il Pelosi non era solo\u00bb. Il giovane omicida era reo confesso, ma per omicidio colposo.\nIl processo di appello richiesto dall'imputato e dal procuratore generale fu celebrato dall'1 al 4 dicembre 1976 dalla sezione per i minorenni della Corte di Appello di Roma e vide Pelosi assolto dai reati di atti osceni e furto, ma venne confermata la condanna di omicidio. Riesaminati tutti gli elementi per\u00f2 la Corte ritenne \u00abestremamente improbabile, per tutte le cose dette, che Pelosi possa avere avuto uno o pi\u00f9 complici\u00bb. Un omicidio esito di una classica lite tra omosessuali e prostituti. \nLa sentenza divenne definitiva per volont\u00e0 della Corte di Cassazione il 26 aprile 1979 che conferm\u00f2 la sentenza. Rinchiuso a Civitavecchia, Pelosi il 26 novembre 1982 otterr\u00e0 la semilibert\u00e0 e il 18 luglio 1983 la libert\u00e0 condizionata.\nL'11 gennaio 1984 viene arrestato nuovamente con l'accusa di aver rapinato un furgone postale nel luglio precedente, ma sei mesi dopo verr\u00e0 assolto per insufficienza di prove. Nell'agosto 1984 viene sorpreso a svaligiare un appartamento, mentre il 7 dicembre 1985 viene nuovamente arrestato con altri per tentata rapina. Continuer\u00e0 a delinquere fino ad una rapina commessa il 1\u00ba settembre 2000.\nLe varie ritrattazioni della confessione.\nPelosi, dopo trent'anni di silenzio, torner\u00e0 a far parlare di s\u00e9 ritrattando pi\u00f9 volte e in modo a volte contraddittorio la propria versione dei fatti riguardo alla notte della morte dello scrittore. \nIl 7 maggio 2005 Pelosi afferm\u00f2 nella trasmissione televisiva della Rai \"Ombre sul giallo\", in contraddizione con la sua confessione in fase processuale, di non aver partecipato di persona all'aggressione di Pasolini, ma che questa fu effettuata da tre persone, a lui sconosciute, che parlavano con accento siciliano e che si sarebbero accanite con bastoni e catene contro il poeta, dopo averlo malmenato e terrorizzato tanto da impedirgli di prestare soccorso al Pasolini. L'avvocato Marazzita, presente alla trasmissione, chieder\u00e0 poi formalmente la riapertura del caso alla Procura di Roma come \"atto dovuto\", ma il caso riaperto verr\u00e0 subito riarchiviato perch\u00e9 si scoprir\u00e0 che Pelosi fu pagato per andare alla trasmissione. \nNel settembre 2011, nella sua autobiografia, Pelosi racconta di non aver incontrato per la prima volta Pasolini la sera del 1\u00ba novembre 1975 in Piazza dei Cinquecento, ma ammette di aver conosciuto il poeta all'inizio dell'estate e di averlo frequentato con una certa assiduit\u00e0. Pino nel libro parla in termini completamente diversi di Pier Paolo Pasolini, nelle sue descrizioni Paolo non \u00e8 pi\u00f9 quella belva feroce affamata di sesso che lo voleva picchiare, sodomizzare e forse uccidere, ma lo definisce \"un galantuomo\". \nA giustificazione della sua reticenza e dell'essersi accollato la responsabilit\u00e0 dell'omicidio, Pelosi afferm\u00f2 di essere stato minacciato di morte assieme ai suoi genitori da parte di uno degli aggressori, e di aver pertanto atteso fino alla morte per cause naturali di questi ultimi, per poter iniziare a parlare.\nNella nuova versione infatti, Pelosi parla di due giovani \"dall'accento siciliano\", indicazione che con altre sembra collimare con le prime ipotesi degli inquirenti, i quali attribuivano complicit\u00e0 nel delitto ai fratelli Franco e Giuseppe Borsellino, di 13 e 15 anni, detti \"bracioletta\" e \"braciola\", criminali comuni catanesi del Tiburtino e noti, nel mondo della malavita, militanti nell'MSI con simpatie politiche di estrema destra, dediti al traffico di stupefacenti, tossicomani e morti di AIDS negli anni novanta. Effettivamente il 14 febbraio 1976 i giovani furono arrestati su indicazione del maresciallo Renzo Sansone, sotto copertura tra una compagnia di delinquenti di Casal Bruciato, al quale Giuseppe confid\u00f2 di aver partecipato al delitto Pasolini con il fratello. Tuttavia, una volta al commissariato entrambi negarono ogni addebito, sostenendo di aver inventato il tutto per conquistarsi una reputazione \"da duri\". Cos\u00ec, la loro confessione non entr\u00f2 nel processo. Se cos\u00ec fosse, non si spiegherebbe perch\u00e9 confidarono a Sansone anche di avere molta refurtiva in casa, che fu poi effettivamente trovata. \nA seguito di un nuovo arresto per spaccio di droga nel 2005, Pelosi \u00e8 stato affidato ai servizi sociali e ha svolto il lavoro di netturbino per il comune di Roma. In un'intervista rilasciata al blog di Beppe Grillo nel giugno 2009, Pelosi afferma l'estraneit\u00e0 del criminale ergastolano Giuseppe Mastini, noto alla cronaca come \"Johnny lo Zingaro\", che fu suo amico, poi compagno di prigione nel 1976 e pi\u00f9 volte sospettato come quarto uomo nel delitto Pasolini. Mastini era uscito dal carcere il giorno prima del delitto e non esistono prove che, per quanto leggermente claudicante, portasse anche un plantare, . Pelosi sostenne nella prima deposizione (1975/1) che l'anello ritrovato fosse di sua propriet\u00e0 e di averlo acquistato da un assistente di volo dell'Alitalia che lo aveva precedentemente comprato negli Stati Uniti.\nPelosi \u00e8 tornato libero dopo l'estinzione della pena il 23 settembre 2009. \nUna nuova inchiesta della magistratura romana sul delitto Pasolini, durata dal 2010 al 2015, si \u00e8 conclusa con la richiesta di archiviazione da parte della Procura della Repubblica in quanto i nuovi reperti biologici esaminati non consentivano l'identificazione di altre persone e non potevano essere univocamente collegati all'evento delittuoso.\nNel 2016 \u00e8 stata avanzata una nuova richiesta di riapertura delle indagini.\nLa morte.\nDa tempo affetto da un tumore ai polmoni, Pelosi muore il 20 luglio 2017 all'et\u00e0 di 59 anni presso il Policlinico \"Gemelli\" di Roma.\nCollegamenti esterni.\nStorie maledette Pasolini: quel corpo senza pace - Pino Pelosi \nE\u2019 morto Pino Pelosi. L\u2019avvocato: \u201cVerit\u00e0 non \u00e8 morta con lui\u201d su Dire.it "}
{"id": "904923", "revid": "19580", "url": "https://it.wikipedia.org/wiki?curid=904923", "title": "Pino Pelosi", "text": ""}
{"id": "904935", "revid": "2122884", "url": "https://it.wikipedia.org/wiki?curid=904935", "title": "Jolanda Granato", "text": "Carriera.\nInizia la sua carriera presso Telenuova, Telecapri e Canale 21 conducendo trasmissioni sportive negli anni tra il 1993 e il 1995.\nNell'autunno del 1999 collabora con \"Giallo 4\", trasmissione giornalistica sui casi di cronaca irrisolti, in onda su Rete 4. Tra il 2000 e il 2001 conduce notiziari in video sul canale satellitare \"102.5 Hit Channel\".\nHa collaborato con Target (Canale 5), come speaker e scrivendo i testi per i servizi di costume e attualit\u00e0. Dal 2004 \u00e8 la voce dei documentari sulle star \"Love Chain\" (Fox Life) e di \"Wanna come in?\", \"Dismissed\" e \"Raccomends\" (MTV).\nDal 2005 al 2011 \u00e8 stata la voce ufficiale dei promo del canale Playhouse Disney; \u00e8 stata una delle voci del Meteo di Canale 5 e di Nivea, e dal 30 aprile 2015 \u00e8 la speaker del canale per bambini Frisbee.\nDal 2014 al 2017 \u00e8 stata la voce dei promo del canale Fine Living Italia, mentre dal 2017 diventa voce dei promo del canale Food Network Italia.\nIn radio le sue prime esperienze in radio sono a RTA Radio di Nocera Inferiore. Quindi, nel 1996, per qualche tempo si occupa di notizie per R101.\nL'anno seguente passa a RTL 102.5, dove conduce \"Totem, il mistero in onda\" insieme a Giorgio Medail, con il quale ha anche scritto un libro dal titolo \"Totem\", pubblicato dall'Editrice Armenia.\nTra il 1999 e il 2001 conduce insieme a Fulvio Giuliani \"Non stop news\", programma di informazione in onda tutte le mattine, mentre tra il 2005 e il 2006 si occupa della versione week-end del programma insieme a Massimo Discenza.\nNella stagione 2005-2006 \u00e8 la volta di \"Radio Angels\", un programma ispirato al telefilm Charlie's Angels.\nPer diversi anni ha fatto parte della redazione di RTL 102.5 e ha condotto il \"Giornale orario\" della rete. A partire da settembre 2008 affianca Pierluigi Diaco alla conduzione di \"Onorevole DJ\", talk show radiofonico in onda nella notte di RTL 102.5.\nDal 9 settembre 2013 ogni luned\u00ec affianca Maurizio Costanzo e Pierluigi Diaco al \"Radio Costanzo Show\" su RTL 102.5.\nIl 30 settembre 2014 lascia dopo 17 anni RTL 102.5."}
{"id": "904945", "revid": "125314406", "url": "https://it.wikipedia.org/wiki?curid=904945", "title": "Contea di Marion (Florida)", "text": "La contea di Marion (in inglese Marion County) \u00e8 una contea della Florida, negli Stati Uniti. Il suo capoluogo amministrativo \u00e8 Ocala.\nGeografia fisica.\nLa contea ha un'area di di cui il 5,06% \u00e8 coperta d'acqua e fa parte dell'Area Statistica Metropolitana di Ocala. Confina con:\nStoria.\nLa contea fu creata nel 1844 da parti delle contee di contea di Alachua, Orange e Hillsborough. Il nome deriva dal generale Francis Marion della Carolina del Sud, un eroe guerrigliero della rivoluzione americana. I primi coloni vennero tutti dalla Carolina del Sud. Il motto della contea \u00e8 \"The Kingdom of the sun\" (Il regno del sole)."}
{"id": "904947", "revid": "48479", "url": "https://it.wikipedia.org/wiki?curid=904947", "title": "Cheondoism", "text": ""}
{"id": "904948", "revid": "48479", "url": "https://it.wikipedia.org/wiki?curid=904948", "title": "Chondoism", "text": ""}
{"id": "904949", "revid": "48479", "url": "https://it.wikipedia.org/wiki?curid=904949", "title": "Chondoist", "text": ""}
{"id": "904951", "revid": "48479", "url": "https://it.wikipedia.org/wiki?curid=904951", "title": "Cheondoist", "text": ""}
{"id": "904953", "revid": "287204", "url": "https://it.wikipedia.org/wiki?curid=904953", "title": "James Carr", "text": "Esistono pi\u00f9 persone di nome James Carr:"}
{"id": "904954", "revid": "48479", "url": "https://it.wikipedia.org/wiki?curid=904954", "title": "Ceondoista", "text": ""}
{"id": "904957", "revid": "48479", "url": "https://it.wikipedia.org/wiki?curid=904957", "title": "Ceondoisti", "text": ""}
{"id": "904962", "revid": "1543377", "url": "https://it.wikipedia.org/wiki?curid=904962", "title": "Grazia comune", "text": "Con il termine grazia comune, la teologia cristiana si riferisce a quella grazia che Dio manifesta a tutta l'umanit\u00e0 indistintamente. \u00c8 \"comune\" perch\u00e9 i suoi benefici sono avvertiti da ogni creatura umana senza distinzione fra persona e persona. \u00c8 \"grazia\" perch\u00e9 \u00e8 immeritata e dispensata sovranamente da Dio.\nIl concetto di grazia comune \u00e8 particolarmente rilevante nel Calvinismo, perch\u00e9 in questo modo esso la differenzia dalla grazia \"speciale\" o \"salvifica\", quella che Dio manifesta solo a coloro che Egli ha deciso di redimere e salvare. Cfr. il concetto di predestinazione.\nAspetti della grazia comune.\nSecondo le parole dello studioso riformato Louis Berkhof, \"La grazia comune tiene sotto controllo il potere distruttore del peccato, mantiene una certa misura di ordine morale nell'universo, rendendo cos\u00ec possibile una vita ordinata, distribuisce a vari gradi doni e talenti fra gli uomini, promuove lo sviluppo della scienza e dell'arte, e conferisce indicibili benedizioni sui figli degli uomini\" (Berkhof, Systematic Theology, quando riassume la posizione di Giovanni Calvino sulla grazia comune). I vari aspetti della grazia comune di Dio verso l'intera umanit\u00e0 possono essere generalmente raggruppati in tre categorie.\nLa cura provvidenziale di Dio nel creato.\nDio si prende cura del creato e lo sostiene. Questo lo si chiama divina provvidenza ed \u00e8 una grazia dispensata a tutti. La Bibbia dice, per esempio, che \"Egli sostiene tutte le cose con la parola della sua potenza\" (Ebrei 1:3; cfr. Giovanni 1:1-4). Che Dio provveda nella Sua grazia ad ogni Sua creatura \u00e8 palese nello svolgersi delle stagioni, dalla semina al raccolto. \u00c8 di questa provvidenziale grazia comune che Ges\u00f9 parla rammentando ai Suoi ascoltatori che: \"egli fa levare il suo sole sopra i malvagi e sopra i buoni, e fa piovere sui giusti e sugli ingiusti\" (Matteo 5:45). Vediamo pure evidenza della grazia comune di Dio nello stabilirsi di varie strutture della societ\u00e2 umana, fra cui l'unit\u00e0 familiare. Anche i genitori pagani sanno che devono educare i propri figli (Matteo 7:9,10) per farli diventare adulti responsabili.\nI limiti provvidenziali che Dio pone alla diffusione del peccato.\nNella Bibbia l'apostolo Paolo insegna che le autorit\u00e0 civili e di polizia sono state istituite da Dio per mantenere l'ordine e punire i malfattori: \"Ogni persona stia sottomessa alle autorit\u00e0 superiori; perch\u00e9 non vi \u00e8 autorit\u00e0 se non da Dio; e le autorit\u00e0 che esistono, sono stabilite da Dio. Perci\u00f2 chi resiste all'autorit\u00e0 si oppone all'ordine di Dio; quelli che vi si oppongono si attireranno addosso una condanna; infatti i magistrati non sono da temere per le opere buone, ma per le cattive. Tu, non vuoi temere l'autorit\u00e0? Fa' il bene e avrai la sua approvazione, perch\u00e9 il magistrato \u00e8 un ministro di Dio per il tuo bene; ma se fai il male, temi, perch\u00e9 egli non porta la spada invano; infatti \u00e8 un ministro di Dio per infliggere una giusta punizione a chi fa il male\" (Romani 13:1-5). Sebbene siano strumenti fallibili della grazia comune di Dio, i governi civili sono chiamati qui \"ministri di Dio\" e non devono essere temuti da chi fa il bene. Dio, inoltre, opera sovranamente attraverso le circostanze per porre un limite al comportamento peccaminoso delle persone: \"\"Dio gli disse nel sogno: \"\u00abAnch'io so che tu hai fatto questo nella integrit\u00e0 del tuo cuore: ti ho quindi preservato dal peccare contro di me; perci\u00f2 non ti ho permesso di toccarla\" (Genesi 20:6); \"Ora dunque, mio signore, com'\u00e8 vero che vive il SIGNORE e che anche tu vivi, il SIGNORE ti ha impedito di spargere sangue e di farti giustizia con le tue proprie mani. I tuoi nemici e quelli che vogliono fare del male al mio signore siano come Nabal!\"\" (1 Samuele 25,26).\nLa funzione della coscienza umana.\nL'apostolo Paolo dice che \"...quando degli stranieri, che non hanno legge, adempiono per natura le cose richieste dalla legge, essi, che non hanno legge, sono legge a s\u00e9 stessi; essi dimostrano che quanto la legge comanda \u00e8 scritto nei loro cuori, perch\u00e9 la loro coscienza ne rende testimonianza e i loro pensieri si accusano o anche si scusano a vicenda\" (Romani 2:14,15). Attraverso la grazia comune, l'umanit\u00e0 decaduta conserva una coscienza per indicare le differenze fra il bene ed il male. Questo pu\u00f2 essere basato sul fatto che gli esseri umani, per quanto caduti nel peccato, conservano in una certa qual misura la \"immagine di Dio\" in loro stessi, quella con la quale erano stati originalmente creati (Genesi 9:6; 1 Corinzi 11:7).\nPer riassumere, la grazia comune di Dio la si rileva nella cura continua che Egli manifesta per la Sua creazione, nel fatto che Egli metta dei limiti alla malvagit\u00e0 umana che, se fosse incontrollata, condurrebbe ben presto alla distruzione della stessa umanit\u00e0, diventando la societ\u00e0 intollerabile ed ingovernabile; nel rendere possibile all'umanit\u00e0 di vivere assieme in modo relativamente ordinato e cooperativo, come pure nel conservare nell'essere umano la consapevolezza generale di ci\u00f2 che \u00e8 bene e ci\u00f2 che \u00e8 male nel suo comportamento.\nIl contrasto con la grazia speciale.\nLa grazia speciale, nella teologia riformata, \u00e8 la grazia per la quale Dio redime, santifica e glorifica il Suo popolo, coloro, cio\u00e8 che sovranamente ed immeritatamente a questo elegge. A differenza della grazia comune, accordata a tutti indistintamente, la grazia speciale \u00e8 accordata solo a coloro che Egli elegge a vita eterna attraverso la fede in Ges\u00f9 Cristo. Questa grazia speciale \u00e8 spesso connessa con i Cinque punti del Calvinismo come Grazia irresistibile o efficace.\nDistinzione fra Calvinismo ed Arminianesimo.\nSia il Calvinismo che l'Arminianesimo accettano generalmente il concetto di grazia comune nel senso delle benedizioni immeritate che Dio estende a tutta l'umanit\u00e0. L'Arminianesimo, per\u00f2, vede questa grazia comune come includente pure ci\u00f2 che \u00e8 stato definito: \"grazia sufficiente comune\" o la \"grazia universale preveniente\" della scuola wesleyana, per la quale gli effetti della Caduta sono in una certa qual misura bypassati per permettere l'esercizio del libero arbitrio e della capacit\u00e0 morale a distinguere le cose spirituali ed a volgersi con fede a Cristo per la salvezza. Il Calvinista, per\u00f2, sostiene che la grazia comune di Dio non migliora la natura umana depravata ed irrigenerata, non cambia il cuore di una persona ed ha motivazioni diverse dai Suoi propositi di salvezza eterna.\nIl dibattito nell'ambito riformato.\nUno dei primi a scrivere estesamente sulla grazia comune \u00e8 stato il teologo riformato olandese Abraham Kuyper. Gli aspetti specifici della dottrina sulla grazia comune sono stati talora controversi e a volte duramente contestati da alcuni calvinisti. Specialmente nella tradizione olandese \u00e8 stata la causa di divisioni. Per esempio, nel 1924 il Sinodo della Chiesa Cristiana Riformata (CRC) adotta quel che sar\u00e0 poi conosciuto come \"I tre punti della grazia comune\". Alcuni pastori della CRC rifiutano di sottoscrivere questi \"Tre punti\" ed essi (con la maggioranza dei loro concistori) vengono o sospesi o deposti. Questo conduce alla nascita in America delle Chiese Protestanti Riformate (PRC) sulla base che questi \"tre punti\" contraddirebbero l'insegnamento della Scrittura e delle Confessioni di fede riformate.\nLa posizione di Herman Hoeksema e di tutti i leader delle Chiese protestanti riformate \u00e8 unica a questa denominazione (non trova riscontro altrove) ed \u00e8 basata su una concezione elevata della parola \"grazia\" come concetto biblico da applicarsi solo agli eletti. Secondo Hoeksema (e la PRC) i doni immeritati di Dio, come il sole, la pioggia, ecc. sono espressioni della \"provvidenza\". Dato che per i credenti la provvidenza \u00e8 al servizio della grazia, proprio perch\u00e9 contribuisce alla loro crescita spirituale, non pu\u00f2 essere \"grazia\" per i non credenti, non \u00e8 mandata loro per amore e per loro solo contribuisce alla condanna di coloro che mai crederanno, allo stesso modo in cui la pioggia fa bene all'albero vivente, ma fa s\u00ec che l'albero morto marcisca.\nConnesso al primo punto della grazia comune, che afferma come la \"grazia comune\" di Dio si dimostri nell'\"offerta generale\" dell'Evangelo, Hoeksema afferma che tale concezione \u00e8 puro arminianesimo. Sebbene, infatti, Dio comandi a tutti di ravvedersi e di credere, e che questo comando debba essere predicato a tutti, Hoeksema insiste che esso, come ogni altro comando a fare ci\u00f2 che \u00e8 giusto nella Bibbia, non \u00e8 una \"offerta bene-intenzionata\" (well-meant offer) dato che \u00e8 impossibile, per chi non \u00e8 rigenerato, l'essere umano totalmente depravato, di farlo veramente senza la grazia salvifica di Dio. Per poter essere veramente una \"offerta\", l'essere umano deve essere in grado di riceverla. La dottrina calvinista della depravazione totale nega questa capacit\u00e0, mentre l'arminianesimo afferma che tutti siano capaci di scegliere pro o controb Dio. Hoeksema conclude che, sebbene che si possa giustamente dibattere se Dio possa giustamente comandare ad un uomo di fare ci\u00f2 che non \u00e8 in grado di fare, essi non possono farlo pretendendo che sia Calvinismo."}
{"id": "904963", "revid": "180559", "url": "https://it.wikipedia.org/wiki?curid=904963", "title": "Monica Horan", "text": "Conusciuta per aver interpretato \"Amy MacDougall-Barone\" nella sit-com statunitense \"Tutti amano Raymond\". Monica vive tuttora a Los Angeles con suo marito Philip Rosenthal (tra l'altro autore della Serie Tv da lei interpretata), e i suoi due figli."}
{"id": "904966", "revid": "125287509", "url": "https://it.wikipedia.org/wiki?curid=904966", "title": "Sonny Sandoval", "text": "Biografia.\n\u00c8 di origini native hawaiiane, italiane e spagnole. Suo padre era messicano (di Tijuana) e con origini italiane (di Angri). Sonny \u00e8 cresciuto in un ghetto nell'area di San Diego e All'inizio del 1992, a soli 37 anni, questo ebbe una grandissima influenza su Sonny, che cambi\u00f2 vita e divenne un rapper cristiano. Pi\u00f9 tardi entr\u00f2 a far parte della band Enoch, con Wuv Bernardo, Gabe Portillo e Marcos Curiel, che si trasform\u00f2 poi in P.O.D.\n\u00c8 sposato dal 1996 con Shannon Kelly, sua compagna di scuola, da cui ha avuto 2 figlie e un figlio. \u00c8 stato compagno di classe del wrestler Rey Mysterio, per il quale ha anche composto l'entry theme \"Booyaka 619\".\nSonny Sandoval e il suo gruppo citano come propri ispiratori Boogie Down Productions, Run DMC, U2, The Police, Bad Brains, Santana, Metallica, AC/DC, Suicidal Tendencies, Bob Marley, Primus, Earth, Wind &amp; Fire, 24-7 Spyz, Steel Pulse, Living Colour e Rage Against the Machine."}
{"id": "904968", "revid": "124123", "url": "https://it.wikipedia.org/wiki?curid=904968", "title": "Maria Consuelo Araujo Castro", "text": "\u00c8 stata Ministro della Cultura nel periodo 2002-2006 e Ministro degli Esteri dal 7 agosto 2006 fino al 28 febbraio 2007, quando si \u00e8 dimessa per via della crisi politica.\nLa crisi.\nAlla fine del 2006, per i presunti vincoli di alcuni dei suoi familiari con gruppi paramilitari nello scandalo della parapolitica, alcuni senatori del settore dell'opposizione hanno chiesto la sua rinuncia alla carica di Primo Ministro per evitare uno scandalo internazionale. \u00c8 stata chiamata una prima volta a parlare davanti al Senato della Repubblica e non si \u00e8 dimessa. Il primo di febbraio c'\u00e8 stata una manifestazione a Bruxelles per impedire che il governo del Belgio la recevesse in visita fino a quando non fossero stati chiariti i vincoli del governo Uribe con i paramilitari.\nIl 15 di febbraio quando \u00e8 stato arrestato suo fratello \u00c1lvaro Ara\u00fajo Castro e il giorno successivo, quando \u00e8 partita l'indagine anche del padre \u00c1lvaro Ara\u00fajo Noguera, Mar\u00eda Consuelo ha dovuto tornare ad assicurare che nonostante il momento difficile aveva l'ordine del presidente di non rinunciare alla carica.\nDurante i giorni seguenti il presidente \u00c1lvaro Uribe continu\u00f2 a mantenerla in carica fino a quando inaspettatamente la mattina del 19 febbraio la \"Canciller\" ha annunciato in una conferenza stampa le sue dimissioni. \nLo scandalo della parapolitica ha influito sulla sua carriera, pur non incidendo considerevolmente sul giudizio complessivo in merito alla sua azione politica.\nCome suo successore \u00e8 stato nominato Fernando Araujo Perdomo."}
{"id": "904969", "revid": "21079", "url": "https://it.wikipedia.org/wiki?curid=904969", "title": "Immersione topologica", "text": ""}
{"id": "904970", "revid": "110157", "url": "https://it.wikipedia.org/wiki?curid=904970", "title": "Fruit of the Loom", "text": "Fruit of the Loom \u00e8 una azienda multinazionale che produce e commercializza non solo capi d'abbigliamento ma anche filati e tessuti, con quartier generale presso Bowling Green, nel Kentucky.\nAd essa fanno riferimento anche numerosi altri marchi pi\u00f9 o meno noti, oltre al marchio Fruit of the Loom: BVD, Funpals, Fungals, Lofteez, Underoos e Screen Stars.\nFruit of the Loom dispone di circa trenta filiali dislocate in diversi stati, tra cui Stati Uniti d'America, Canada, El Salvador, Honduras, stati europei e nordafricani. Il fatturato dell'azienda ammontava nel 2004 a circa 1,3 miliardi di dollari e, sempre nello stesso anno, impiegava 5000 persone circa.\nStoria.\nIl marchio risale al 1851, anno in cui il produttore di tessuti di Rhode Island Robert Knight avrebbe fatto visita all'amico Rufus Skeel, proprietario di un piccolo negozio che vendeva i prodotti di Knight. La figlia di Skeel avrebbe avuto l'idea di dipingere immagini di frutta a mo' di etichetta dei rotoli di tessuto venduti dal padre: tali disegni sarebbero risultati di notevole gradimento al pubblico, e cos\u00ec sarebbero nati il nome ed il logo dell'azienda.\nIl marchio \"Fruit of the Loom\", \"Frutto del Telaio\" appunto, fu registrato nel 1871, ad un solo anno di distanza dall'approvazione al Congresso delle leggi che introducevano il trademark nella legge americana.\nLa compagnia fece capo a Northwest Industries, Inc. fino a che tale gruppo non fu acquistato da William F. Farley nel 1985 e ridenominato Farley Industries, Inc. Tuttavia, nel 1999, la compagnia rischi\u00f2 la bancarotta e Farley cess\u00f2 di esserne il presidente. La compagnia fu acquistata per 835 milioni di dollari nell'aprile 2002 da Berkshire Hathaway che ne detiene la propriet\u00e0. Fruit of the Loom ha recentemente acquistato i marchi Russell Athletic, Spalding a tutte le societ\u00e0 dell'intimo di VF Corporation.\nCritiche.\nAttivit\u00e0 di pressione sul potere politico.\nSecondo la fonte gi\u00e0 citata \u00abFruit of the Loom \u00e8 tra le imprese che finanziano i partiti statunitensi. Nel ciclo elettorale 2003-2004 ha donato un totale di 24.250 dollari a candidati del partito repubblicano\u00bb.\nCondizioni di lavoro.\nSu Consumocritico leggiamo:\u00abFruit of the Loom ottiene parte della sua produzione dal Marocco, paese che ostacola fortemente le libert\u00e0 sindacali\u00bb. In ogni caso, la stessa fonte riporta che \u00abFruit of the Loom chiede ai suoi fornitori di firmare un codice di condotta che li impegna a non ricorrere a pratiche di lavoro scorrette\u00bb, sebbene essa affermi che in tale codice \u00abNon c'\u00e8 riferimento alle libert\u00e0 sindacali, alle norme OIL, e al salario vivibile. Non \u00e8 ben definito il sistema di controllo\u00bb. Una copia del codice di condotta, in inglese, si trova presso il sito dell'International Training Centre of the International Labour Organization.\nEsercito.\nSecondo Consumocritico, \u00abFruit of the Loom Inc. compare negli elenchi dei fornitori dell'esercito statunitense per gli anni 2001, 2002, 2003\u00bb.\nParadisi fiscali.\nSecondo Consumocritico, \u00abla societ\u00e0 finanziaria che collega \"Fruit of the Loom\" al gruppo Berkshire Hathaway \u00e8 domiciliata alle Isole Cayman, considerato paradiso fiscale dalla legislazione italiana\u00bb.\nPolemiche per lo sfruttamento in Honduras.\nA partire dal gennaio 2009, Fruit of the Loom e la sua sussidiaria, Russell Corporation, ha subito un boicottaggio per le violazioni dei diritti dei lavoratori nei suoi stabilimenti in Honduras, dove \u00e8 il pi\u00f9 grande datore di lavoro privato. La controversia caus\u00f2 l'interruzione dei rapporti con Russel da parte di quasi 100 universit\u00e0, con perdite significative per Fruit of the Loom."}
{"id": "904971", "revid": "729019", "url": "https://it.wikipedia.org/wiki?curid=904971", "title": "Brigata meccanizzata &quot;Aosta&quot;", "text": "La Brigata meccanizzata \"Aosta\" \u00e8 una grande unit\u00e0 dell'Esercito Italiano, fa parte della Divisione Acqui ed \u00e8 stanziata con i suoi reparti in Sicilia.\nStoria.\nOrigini.\nTrae origini dal pi\u00f9 antico reggimento italiano, l'Aosta, costituito nel 1690. Gi\u00e0 nel 1718 combatt\u00e9 a Messina contro gli spagnoli, quando i Savoia erano re di Sicilia.\nCostituzione.\nLa Brigata fu costituita nell'ottobre 1831 con due reggimenti (1\u00ba e 2\u00ba Fanteria rinominati nel 1839 in 5\u00ba e 6\u00ba), fu utilizzata nelle tre guerre d'indipendenza oltre che per la repressione del brigantaggio. Nel 1871, come tutte le brigate, \u00e8 stata sciolta e ricreata di nuovo nel 1881, sempre con i reggimenti 5\u00ba, con sede a Girgenti e 6\u00ba Fanteria (Palermo).\nNella prima guerra mondiale.\nPrese parte alla prima guerra mondiale con alle dipendenze il 5\u00b0 e il 6\u00ba reggimento fanteria. Nel 1916 \u00e8 sul fronte dell'Isonzo e in novembre \u00e8 sul Carso, alle dipendenze della 24\u00aa divisione. Dopo la disfatta di Caporetto, al comando del generale Roberto Bencivenga si distinse nella difesa del Col della Beretta (novembre 1917), nel corso della battaglia del Solstizio (15-24 giugno 1918), e nuovamente sul Monte Grappa (ottobre 1918), e nella battaglia di Vittorio Veneto (24 ottobre-4 novembre 1918). La brigata ebbe in quel conflitto 939 morti, 4.844 feriti e 1.752 dispersi, e ottenne due medaglie d'oro al valor militare alla bandiera.\nDa Aosta a Vespri.\nL'11 marzo 1926 con la nuova organizzazione del Regio Esercito, che prevedeva brigate con tre reggimenti, si \u00e8 aggiunto alla brigata anche l'85\u00ba Reggimento addestramento volontari \"Verona\" e ridenominata 28\u00aa Brigata di fanteria. Assieme al 22\u00ba Reggimento artiglieria \u00e8 integrata dentro la 28\u00aa Divisione di fanteria territoriale a Palermo.\nNel 1934 avendo cambiato nome in 28\u00aa Divisione di fanteria \"Vespri\", cambiando di conseguenza anche nome alla brigata dipendente, che diviene 28\u00aa Brigata di fanteria \"Vespri\".\nNella seconda guerra mondiale.\nNel 1939 il nome \u00e8 stato cambiato in 28\u00aa Divisione fanteria \"Aosta\" con alle dipendenze il 5\u00ba e 6\u00ba Reggimento fanteria e il 22\u00ba d'Artiglieria, con guarnigione in Sicilia.\nDal 1941 dipende dal XII corpo d'armata della 6\u00aa Armata e schierata nella Sicilia occidentale.\nCon lo sbarco Alleato in Sicilia nel luglio 1943 le unit\u00e0 della divisione, al comando del generale Giuseppe Romano, furono gravemente provate dai combattimenti, e combatterono i primi di agosto nella battaglia di Troina. Quindi si ritirano a Trento, dove vengono sciolte con l'armistizio dell'8 settembre 1943.\nNel settembre del 1944, nell'Esercito cobelligerante italiano vengono formate la 3\u00aa e 4\u00aa Brigata sicurezza interna, dando vita il 14 ottobre alla Divisione per la sicurezza interna \"Aosta\".\nNell'Esercito Italiano.\nIl 15 agosto 1946 la \"Divisione sicurezza interna \"Aosta\"\" venne riorganizzata nuovamente nella Brigata di fanteria \"Aosta\". Con l'espansione dell'Esercito Italiano all'inizio della Guerra fredda, la brigata venne riconfigurata il 1\u00ba febbraio 1948 nella Divisione fanteria \"Aosta\", alle dipendenze dell'XI Comiliter con la seguente configurazione organica:\nBrigata di fanteria.\nIl 26 febbraio 1961 a Messina, in seguito ad una revisione dottrinale, l'unit\u00e0 venne nuovamente riconfigurata in brigata di fanteria con la denominazione di Brigata di fanteria \"Aosta\" assumendo alle proprie dipendenze un battaglione carri, il ricostituito LXII battaglione corazzato, il Gruppo artiglieria \"Aosta\" e i vari reparti di supporto di brigata, assumendo la seguente articolazione:\nAlla vigilia della ristrutturazione dell'Esercito Italiano del 1975 l'articolazione della brigata era la seguente:\nBrigata motorizzata.\nCon la nuova trasformazione dell'Esercito Italiano del 1975 assume configurazione di brigata motorizzata con la denominazione di Brigata motorizzata \"Aosta\" con la seguente articolazione:\nSuccessivamente la brigata ha perso il 46\u00ba battaglione fanteria Addestramento Reclute \"Reggio\" di stanza a Palermo, passato alle dipendenze della Regione Militare \"Sicilia\".\nL'ultima configurazione.\nNel 1992 cambia configurazione da brigata motorizzata a brigata meccanizzata con la denominazione di Brigata meccanizzata \"Aosta\". Nel 1998 lascia la dipendenza dal Comando Militare Esercito \"Sicilia\" per passare al COMFOTER e nel 2016 alla Divisione \"Acqui\".\nQuesta l'articolazione:\nI Comandanti.\nBrigata di fanteria \"Aosta\" (1831-71)\nBrigata di Fanteria \"Aosta\" (1881-1926) \n28\u00aa Brigata di fanteria (1926-34)\n28\u00aa Brigata di fanteria \"Vespri\" (1935-39)\n28\u00aa Divisione di fanteria \"Aosta\" (1939-43)\n28\u00aa Divisione di sicurezza interna \"Aosta\" (1944-46)\nBrigata di Fanteria \"Aosta\" (1946-47)\nDivisione di fanteria \"Aosta\" (1948-61)\nBrigata di fanteria \"Aosta\" (1961-75)\nBrigata motorizzata \"Aosta\" (1975-92)\nBrigata meccanizzata \"Aosta\" (1992- )\nMezzi e armamenti a disposizione.\nDi seguito sono elencati i mezzi a disposizione della Brigata Meccanizzata:\nInsegne.\nDescrizione dell'insegna: sfondo rosso con bordo giallo oro - nel mezzo si trova uno scudo nero con un leone rampante in colore argento e rosso. Lo scudetto della Brigata con l'attuale disegno \u00e8 entrato in servizio alla finire degli anni settanta. In precedenza l'unit\u00e0 portava, sempre sullo scudo con fondo rosso bordato in giallo oro, l'Arco Romano di Augusto l'imponente monumento che si trova ai margini orientali della citt\u00e0 di Aosta.\nIl motto.\nIl motto \u00e8 in dialetto piemontese \"\u00d6sta la veja\" che significa: \"Aosta la vecchia\". La Brigata Aosta \u00e8 una delle unit\u00e0 pi\u00f9 antiche dell'Esercito Italiano: nasce nel 1690 come \"Reggimento Fucilieri\" di Sua Altezza Reale Vittorio Amedeo II, duca d'Aosta, infatti prende il nome di Aosta come simbolo del Ducato.\nOnorificenze dei reparti.\n 5\u00ba rgt fanteria \"aosta\" (1915-1918)\n 62\u00ba rgt fanteria \"Sicilia\" (1915-1918)\n 6\u00ba rgt bersaglieri (1915-1918)\n 5\u00ba fanteria \"aosta\" (24 giugno 1859)\n5\u00ba fanteria \"aosta\" (Monte Valderoa, 24 - 28 ottobre 1918)\n 6\u00ba bersaglieri (febbraio - settembre 1942)\n 6\u00ba bersaglieri (17 dicembre 1942 - 20 febbraio 1943)\n 6\u00ba rgt lanceri di aosta (Custoza, 24 giugno 1866)\n 4\u00ba rgt genio guastatori (Decreto 28 aprile 2003)\n62\u00ba fanteria \"Sicilia\" (Primolano il 21 e 22 luglio 1866 ed a Vigolo il 23 luglio 1866)\n62\u00b0 rgt fanteria \"Sicilia\" (Africa Settentrionale, ottobre - novembre 1929\n 5\u00ba fanteria \"aosta\" (21 - 23 marzo 1849)\n 6\u00ba rgt \"lancieri d'aosta\" (1849)\n 4\u00ba rgt genio guastatori (agosto 1942 - febbraio 1943)\n 6\u00ba rgt bersaglieri (Somalia 30 novembre 1993 - 24 febbraio 1994)\n 5\u00ba rgt fanteria\"aosta\"(fatti di Aspromonte, 29 agosto 1862)\n 62\u00ba rgt fanteria\"SICILIA\"(giugno 1861, Castel Durazzano)\n 62\u00ba rgt fanteria\"SICILIA\"(Passo Buole, 25 - 30 maggio 1916)\n 6\u00ba bersaglieri (21 mag. 1859 22- 25 mag. 1859)\n 6\u00ba bersaglieri (settembre 1862)\n 6\u00ba lancieri di aosta (29 ottobre - 4 novembre 1918)\n 6\u00ba lancieri di aosta (1936)\n 6\u00ba lancieri di aosta (settembre 1936)\n 6\u00ba bersaglieri (24 giu. 1866)\n 6\u00ba bersaglieri(16-20 agosto 1917)\n 6\u00ba lancieri di aosta (1976 terremoto del friuli)\n 4\u00ba genio guastatori (terremoto Carnia-Friuli, 20 settembre 1876-30 aprile 1977)\n 4\u00ba genio guastatori (terremoto Avellino e Potenza, 29 novembre 1980-16 febbraio 1981) )\n 6\u00ba lancieri di aosta (28 ottobre - 5 dicembre 1940)\n 24\u00ba rgt artiglieria\"peloritani\"(Korca, Epiro, Pogradec, Val Tomorezza, Erseke, ottobre 1940 - aprile 1941)."}
{"id": "904973", "revid": "125765599", "url": "https://it.wikipedia.org/wiki?curid=904973", "title": "Alive II", "text": "Alive II \u00e8 l'ottavo album pubblicato dai Kiss nonch\u00e9 secondo album live della band statunitense. \u00c8 stato pubblicato il 29 novembre 1977 per l'etichetta discografica Casablanca Records.\nIl disco.\nL'album \u00e8 stato prodotto registrando alcuni dei brani proposti nella scaletta del \"Love Gun Tour\". Fanno eccezione i brani \"Tomorrow and Tonight\" e \"Hard Luck Woman\", riregistrati in studio e missati con la voce del pubblico durante un concerto. Le ultime cinque tracce dell'album sono inedite e gli assoli di chitarra sono stati suonati da Bob Kulick in sostituzione di Ace Frehley (eccetto \"Rocket Ride\", brano composto tra l'altro dal chitarrista). L'album \u00e8 stato premiato con un disco d'oro e tre di platino, di cui uno doppio nel 1996. \"Alive II\" \u00e8 stato ripubblicato nel 2006 all'interno del cofanetto \"KISS Alive! 1975-2000\", con l'aggiunta di una traccia (Rock and Roll All Nite)."}
{"id": "904974", "revid": "287204", "url": "https://it.wikipedia.org/wiki?curid=904974", "title": "Andr\u00e9s Quintana Roo", "text": "Avvocato e poeta, figlio di Jos\u00e8 Mat\u00edas Quintana, fu uno dei padri dell'indipendenza messicana, membro del congresso di Chilpancingo, presiedette l'assemblea costituente che formul\u00f2 la dichiarazione di indipendenza nel 1813.\nDeputato, senatore, varie volte segretario di Stato, magistrato della Suprema Corte e membro del governo tripartito del dicembre 1829, pubblic\u00f2 e diresse il giornale \"Semanario Patriotico\", autore dell'Ode \"Dieciseis de Septiembre\", tra le altre.\nFormazione.\nSanjuanistas.\nNel 1802 nello Yucat\u00e1n si forma un gruppo denominato \"Sanjuanistas\", fu fondato da Pablo Moreno, filosofo yucateco e il cappellano Jos\u00e8 Maria Velazquez. In questo gruppo si inserirono personaggi notevoli come il padre di Quintana Roo e Lorenzo de Zavala e il gruppo prese a cuore la causa della soppressione del servilismo indigeno, le sovvenzioni parrocchiali e i privilegi della Corona Spagnola.\nQuasi immediatamente sorse nella penisola un gruppo di oppositori ai \"Sanjuanistas\" che venne chiamato \"los rutineros\".\nStudi\u00f2 inizialmente nel Seminario di San Idelfonso de Merida, dimostr\u00f2 grande capacit\u00e0 per le lettere, nel 1808 continu\u00f2 i suoi studi a Citt\u00e0 del Messico nella Reale e Pontificia Universit\u00e0 del Messico.\nSuo padre fond\u00f2 la prima tipografia che stampava giornali nella penisola yucateca, l'attivit\u00e0 venne considerata sovversiva dalla Corona, fu arrestato dalle autorit\u00e0 del vicereame e fu mandato in prigione a San Juan de Ul\u00faa.\nLeona Vicario.\nNella casa di don Agustin Pomposo Fernandez de San Salvador (suo datore di lavoro) conobbe la nipote, Leona Vicario, della quale si innamor\u00f2 all'istante. Il suo amore venne corrisposto immediatamente, per\u00f2 esisteva un problema: Don Agustin appoggiava la Corona e Quintana Roo appoggiava la rivoluzione.\nAndres chiese il permesso di sposare Leona ma gli venne negato a causa delle sue idee. Allora Quintana Roo si un\u00ec ai rivoluzionari e Leona prest\u00f2 servizi in forma segreta.\nLeona venne scoperta nel 1813 e fu rinchiusa nel Collegio di Belen, ma riusc\u00ec a fuggire, per poi sposare Andres a Tlalpujahua."}
{"id": "904975", "revid": "24823", "url": "https://it.wikipedia.org/wiki?curid=904975", "title": "Antipapa Alberto", "text": ""}
{"id": "904985", "revid": "400694", "url": "https://it.wikipedia.org/wiki?curid=904985", "title": "Traa Daniels", "text": "Biografia.\n\u00c8 di origine afro-americane e francesi.\nVita privata.\n\u00c8 sposato con Sonja e ha due figli, Ricky e Rijan."}
{"id": "904986", "revid": "88740", "url": "https://it.wikipedia.org/wiki?curid=904986", "title": "Etna film", "text": "La Etna film fu una societ\u00e0 di produzione cinematografica siciliana, che venne fondata a Catania il 31 dicembre 1913.\nStoria.\nGli inizi.\nLa nascita dell'Etna film, la cui denominazione completa era \"Societ\u00e0 anonima Etna film\" avvenne con atto notarile del 31 dicembre 1913. L'amministratore e finanziatore fu il cavalier Alfredo Alonzo, personaggio molto influente nella Catania dei primi anni del novecento. Egli era proprietario di una raffineria di zolfo ed interessato all'esportazione di prodotti alimentari oltre che azionista di una societ\u00e0 armatrice che si occupava di trasporto merci.\nLa societ\u00e0 fu dotata di un capitale di 200.000 lire, una somma di tutto rispetto per l'epoca, ed inizi\u00f2 a costruire un complesso elefantiaco per quelli che erano i primi passi della cinematografia.\nLa sede della societ\u00e0, i teatri di posa, le officine e i locali per il trattamento delle pellicole, erano ubicati nel rione di Cibali, nei pressi della stazione della Circumetnea su una superficie di circa tre ettari. Comprendeva palazzine uffici, ben due teatri di posa, officina meccanica e di falegnameria per l'approntamento delle scenografie, camerini per gli attori, sartoria e sala trucco.\nIl cast tecnico artistico.\nIl cavalier Alonzo non guard\u00f2 al risparmio e fece arrivare a Catania quanto di meglio esisteva allora in fatto di attori, registi, tecnici e sceneggiatori. Comper\u00f2 le attrezzature cinematografiche pi\u00f9 avanzate facendole arrivare da tutto il mondo e scrittur\u00f2 quanto di meglio offriva il mercato nel campo degli attori.\nPer la direzione artistica fece venire a Catania il conte Giuseppe De Liguoro che fu anche il regista di diversi film ed in qualche caso anche l'attore protagonista.\nCronache dell'epoca ci riportano che nel centro dell'attivit\u00e0, lavoravano alla realizzazione dei film oltre 500 persone che rappresenta un numero enorme per l'epoca.\nLa produzione.\nLa produzione realizzava film relativi a tutti i generi in voga all'epoca. I primi film uscirono nelle sale di tutta Italia nel mese di dicembre del 1914 e furono \"Rendez-vous\" e \"Paternit\u00e0\", due drammoni grondanti sentimento. Poco dopo usc\u00ec quello che si pu\u00f2 definire un film del genere \"peplum\", \"Christus\". Al film parteciparono centinaia di comparse nelle scene di massa.\nL'anno successivo uscirono: \"Il cavaliere senza paura\", \"La dama bianca\", \"Poveri figlioli!\", \"La coppa avvelenata\" e molti altri. Oltre a film a sfondo drammatico vennero realizzate anche delle commedie per le quali la Etna film si era dotata di una particolarmente specializzata squadra di ripresa.\nLa fine improvvisa.\nDopo circa due anni dall'inizio delle produzioni la societ\u00e0 cessa improvvisamente di operare. Tutti i film vengono prodotti nel biennio 1914-15. Tra le molte cause che ne determinarono la chiusura anche inizio della guerra mondiale, gli insanabili attriti interni, le errate scelte produttive, lo sperpero di denaro e in ultima analisi la mancata programmazione, l'improvvisazione e il mecenatismo. Con l'Etna Film scomparvero anche le altre tre case di produzione catanesi: la \"Jonio Film\", la \" Sicula Film\" e la \"Katana Film\". I locali della \"Etna\", riattati, esistono ancora nel quartier catanese di Cibali.\nLe attrezzature.\nOltre alle attrezzature tecniche per la ripresa cinematografica, lo societ\u00e0 disponeva di diverse automobili, un pullman, carrozze, cavalli oltre ad arredi per gli interni.\nDa notare che un meccanico dell'Etna Film, Francesco Margiunti, invent\u00f2 due regoli calcolatori per la perforazione della pellicola negativa e positiva, che oggi si trovano al Museo nazionale del Cinema di Torino."}
{"id": "904988", "revid": "124123", "url": "https://it.wikipedia.org/wiki?curid=904988", "title": "\u00c1lvaro Ara\u00fajo", "text": "Originario della regione del Cesar, nel nord del paese, figlio di un ex politico, \u00c1lvaro Ara\u00fajo Noguera, e fratello del Primo Ministro Mar\u00eda Consuelo Ara\u00fajo.\nIl 15 febbraio 2007 \u00e8 stato arrestato con l'accusa di avere vincoli con i paramilitari."}
{"id": "904991", "revid": "46291", "url": "https://it.wikipedia.org/wiki?curid=904991", "title": "Opuntieae", "text": "Le Opuntieae sono una trib\u00f9 comprendente piante della famiglia delle Cactaceae, sottofamiglia Opuntioideae.\nCarattere generale di questa trib\u00f9 \u00e8 la formazione di foglie ridotte che vengono precocemente perse, demandando la funzione di assimilazione ai rami modificati. I rami sono tipicamente appiattiti (\"cladodi\") o cilindrici.\nSistematica.\nLa sistematica interna di questa trib\u00f9 ha subito molte modifiche ed \u00e8 ancora in fase di revisione. L'elevato numero di generi che in passato era citato per questa trib\u00f9 comprendeva specie che attualmente sono inserite nel genere \"Opuntia\"."}
{"id": "904995", "revid": "729019", "url": "https://it.wikipedia.org/wiki?curid=904995", "title": "Contea di Okeechobee", "text": "La contea di Okeechobee (in inglese Okeechobee County) \u00e8 una contea della Florida, negli Stati Uniti. Il suo capoluogo amministrativo \u00e8 Okeechobee\nGeografia fisica.\nLa contea ha un'area di 2.309 km\u00b2 di cui il 13,19% \u00e8 coperta d'acqua. Confina con:\nStoria.\nLa Contea di Okeechobee fu creata nel 1917. Il nome deriva dal Lago Okeechobee il quale deriva a sua volta dalla parola indiana degli Hitchiti, \"oka\" (acqua) e \"chobi\" (grande)."}
{"id": "904996", "revid": "13964", "url": "https://it.wikipedia.org/wiki?curid=904996", "title": "Cultura di Bonnannaro", "text": ""}
{"id": "905001", "revid": "1924342", "url": "https://it.wikipedia.org/wiki?curid=905001", "title": "D\u00e9j\u00e0 vu (disambigua)", "text": ""}
{"id": "905004", "revid": "729019", "url": "https://it.wikipedia.org/wiki?curid=905004", "title": "Brigata alpina &quot;Taurinense&quot;", "text": "La Brigata alpina \"Taurinense\" \u00e8 una Grande Unit\u00e0 dell'Esercito italiano; dipende dal Comando truppe alpine e ha il suo quartier generale a Torino.\nStoria.\nOrigini.\nDiscende dal 1\u00ba Raggruppamento Alpino, costituito in Torino in forza della legge 7 gennaio 1923.\nL'ordinamento 11 marzo 1926 determina la costituzione della 1\u00aa Brigata Alpina nella quale sono inseriti i Reggimenti 1\u00ba, 2\u00ba, 3\u00ba e 4\u00ba Alpini e 1\u00ba Artiglieria da Montagna.\nNell'ottobre 1934 il comando della Brigata assume la denominazione di Comando Superiore Alpino, cui nel dicembre dello stesso anno \u00e8 attribuito l'appellativo di \"Taurinense\" e l'indicazione numerica di 1\u00ba.\nLa divisione.\nIl 10 settembre dell'anno successivo viene formata la Divisione Alpina \"Taurinense\" (1\u00aa) strutturata su 3\u00ba e 4\u00ba Reggimento Alpini e 1\u00ba Reggimento Artiglieria Alpina.\nLa Divisione opera inizialmente alla fronte occidentale alpina, quindi resta in Italia e nel 1942 viene dislocata in Montenegro (Jugoslavia) dove opera nel biennio 1942-43.\nSciolta in Montenegro, per eventi bellici, nel dicembre dell'anno 1943, i superstiti sono inquadrati nella Divisione Italiana Partigiana \"Garibaldi\".\nLa brigata.\nRicostituita a Torino il 15 aprile 1952, la Brigata Alpina \"Taurinense\" ha in organico i Reggimenti 4\u00ba Alpini e 1\u00ba Artiglieria da Montagna, una Compagnia Mista Genio (che si scinde poi in Compagnia Genio Pionieri e Compagnia Collegamenti) e un Plotone Comando.\nAlcuni reparti operativi della Brigata danno vita con aliquote di personale e mezzi, a un contingente a disposizione della Forza Mobile delle Forze Alleate in Europa, che partecipa periodicamente a particolari attivit\u00e0 addestrative al fianco di altre unit\u00e0 NATO, con la denominazione di \"Gruppo Tattico Aviotrasportabile\".\nCon la ristrutturazione dell'Esercito, il 1\u00ba ottobre 1975 l'organico della grande unit\u00e0 \u00e8 modificato e comprende: Reparto Comando e Trasmissioni, Battaglioni Alpini \"Susa\" (erede del 3\u00ba Reggimento) e \"Saluzzo\" (erede del 2\u00ba Reggimento), Gruppi Artiglieria da Montagna \"Aosta\" (erede del 1\u00ba Reggimento) e \"Pinerolo\" (erede del 4\u00ba Reggimento), una Compagnia Controcarri, una Compagnia Genio Pionieri, il Raggruppamento Servizi che sciolto il 1\u00ba dicembre 1975 \u00e8 sostituito dal Battaglione Logistico \"Taurinense\".\nDispone inoltre del Battaglione Alpini \"Mondov\u00ec\" (gi\u00e0 Battaglione Addestramento Reclute \"Cuneense\") quale reparto addestrativo, e di un Reparto Aviazione Leggera (RAL).\nQuest'ultima unit\u00e0, costituita nel 1958, il 31 gennaio 1976 diviene 4\u00ba Squadrone Elicotteri da Ricognizione ed \u00e8 trasferito al 4\u00ba Raggruppamento Aviazione Leggera dell'Esercito \"Altair\" di Bolzano.\nDal 1\u00ba giugno 1978 la Brigata assume alle dipendenze un Reparto di Sanit\u00e0 Aviotrasportabile che trae origine dal disciolto 101\u00ba ospedale da campo del Battaglione Logistico. Il Reparto \u00e8 in grado di essere prontamente impiegabile in caso di calamit\u00e0 naturali e pu\u00f2 inoltre costituire unit\u00e0 sanitarie sia per la Brigata sia per i reparti della Forza Mobile Alleata del Centro Europa.\nIl contingente a disposizione della Forza Mobile delle Forze Alleate in Europa, dal 1\u00ba gennaio 1986 assume la denominazione di \"Cuneense\" e nel suo organico sono inseriti reparti delle varie Armi e dei Servizi. Sempre nel 1986, dal 30 settembre la Compagnia Genio Pionieri diviene Compagnia Genio Guastatori.\nModifiche organiche hanno luogo a partire dal 1991 in vista di un nuovo ordinamento per la Forza Armata: il 23 marzo viene soppresso il Gruppo Artiglieria da Montagna \"Pinerolo\" e il 14 settembre il Gruppo \"taurinense\" assume, in via sperimentale, una nuova configurazione e il nome di Reggimento Artiglieria da Montagna \"Taurinense\"; la trasformazione viene sancita in data 19 settembre 1992 con la ricostituzione del 1\u00ba Reggimento Artiglieria da Montagna.\nNel 1992 viene ricostituito il 1\u00ba agosto il 2\u00ba Reggimento Alpini (base Battaglione \"Saluzzo\") mentre nello stesso mese \u00e8 soppressa la Compagnia Controcarri; infine il 23 ottobre 1993 \u00e8 nuovamente in vita il 3\u00ba Reggimento Alpini (base Battaglione \"Susa\") e la Brigata comprende: Reparto Comando e Supporti Tattici; Reggimenti Alpini 2\u00ba e 3\u00ba; 1\u00ba Reggimenti Artiglieria da Montagna; Battaglione \"Mondov\u00ec\"; Battaglione Logistico \"Taurinense\".\nOggi la Grande Unit\u00e0 allinea 2\u00ba, 3\u00ba e 9\u00ba Reggimento alpini, il Reggimento \"Nizza Cavalleria\" (1\u00ba), il 1\u00ba Reggimento artiglieria terrestre (da montagna), il 32\u00ba Reggimento genio guastatori, il Reggimento Logistico \"Taurinense\" e il Reparto Comando e Supporti Tattici."}
{"id": "905005", "revid": "339392", "url": "https://it.wikipedia.org/wiki?curid=905005", "title": "Mediavalle", "text": ""}
{"id": "905007", "revid": "2036605", "url": "https://it.wikipedia.org/wiki?curid=905007", "title": "Teone di Alessandria", "text": "Biografia.\nTeone visse ed insegn\u00f2 ad Alessandria d'Egitto nel IV secolo.\nEra detto Il Divino, quale discendente della Divina \"Gens Potitia\" custode dei misteri della Sacra scienza di \"Heracles Invictus\".\nTeone ebbe anche una figlia, Ipazia, che \u00e8 ricordata come la prima donna matematica storicamente nota, oltre che per la sua tragica fine quale vittima del fanatismo religioso di gruppo di monaci (parabolani) cristiani.\nTeone viene anche indicato nella \"Suda\" come \"l'uomo del Mouseion\", titolo riferito al Museo di Alessandria, di cui Teone era il rettore, che venne distrutto dai cristiani, o, secondo altre fonti, al Serapeo confuso con il Museo per il suo simile utilizzo (secondo queste fonti, fu quest'ultimo ad essere distrutto dai Cristiani, secondo l'editto teodosiano, mentre la distruzione della biblioteca dovrebbe essere o anticipata allo scontro tra Aureliano e Zenobia, regina di Palmira, nel 270 ca. in cui venne distrutto il quartiere \"Bruchion\", sede della biblioteca, oppure posticipata all'assedio di Alessandria da parte di Amr Ibn al-As nel 642).\nOpere.\n\u00c8 noto per essere il creatore delle scuole filomatiche, e avere redatto varie edizioni commentate di opere matematiche e scientifiche, tra cui gli \"Elementi\" di Euclide e l'\"Almagesto\" di Tolomeo e per aver scritto un saggio sull'astrolabio piano (e per averlo, verosimilmente, inventato).\nVa ricordata in particolare la sua edizione degli \"Elementi\" grazie alla quale, probabilmente, l'opera di Euclide fu sottratta all'oblio. Infatti tutte le edizioni circolanti nei secoli successivi, fino all'edizione di Johan Ludvig Heiberg del 1880, sono state riconosciute come fondate sul testo di Teone. Solo un manoscritto, ritrovato nella Biblioteca Vaticana verso la fine dell'Ottocento, sembra essere di data anteriore."}
{"id": "905022", "revid": "6923", "url": "https://it.wikipedia.org/wiki?curid=905022", "title": "Koenigsegg CCX", "text": "La CCX \u00e8 un'automobile prodotta dalla casa automobilistica svedese Koenigsegg dal 2006 al 2010.\nCarrozzeria e interni.\nLa Koenigsegg CCX ha un telaio costituito da una vasca centrale in fibra di carbonio, al quale sono connessi due telai ausiliari sia all'avantreno che al retrotreno realizzati in alluminio, che sorreggono sospensioni ed organi meccanici. L'intera carrozzeria \u00e8 di fibra di carbonio.\nLe portiere sono chiamate in inglese \"Dihedral Syncrohelix Doors\"; prima di tutto il finestrino si abbassa, per permettere alla portiera di scorrere verso l'esterno della vettura e poi di girare su s\u00e9 stesse.\nIl valore Cx della carrozzeria \u00e8 di 0,297.\nI sedili in fibra di carbonio possono essere ricoperti di cuoio, alcantara o di \"tempur\", un materiale sviluppato dalla NASA che si adatta alla forma del corpo.\nMeccanica.\nIl motore montato sulla CCX \u00e8 un V8 da 4,7 l di cilindrata sovralimentato con due compressori centrifughi Rotrex. Per la sua realizzazione sono state utilizzate leghe d'alluminio usate in aeronautica, titanio e fibra di carbonio, il peso del motore \u00e8 di 210\u00a0kg. Le sue caratteristiche sono:\nLa CCX ha di serie un cambio a sei marce in schema transaxle ed \u00e8 possibile avere un sequenziale come optional.\nDotazione.\nAnche se la CCX pesa poco, dispone di \"lusso\" inusuale su sportive di questo tipo.\nCon tutti questi extra a bordo, la CCX pesa quanto una Pagani Zonda F o una Saleen S7. La Ferrari Enzo e la Porsche Carrera GT pesano circa 100\u00a0kg in pi\u00f9.\nVersioni.\nCCGT.\nNel 2007 la Koenigsegg produsse una versione da competizione della CCX denominata CCGT (chassis n. 012). Basata sulla normativa FIA GT1, adotta un propulsore 5.0L derivato dal modello di serie ed ha un peso ridotto ad una tonnellata, con le portiere che per\u00f2 si aprono alla classica maniera, il tutto per risparmiare peso."}
{"id": "905024", "revid": "29244", "url": "https://it.wikipedia.org/wiki?curid=905024", "title": "Penetrazione in grotta", "text": ""}
{"id": "905027", "revid": "125398231", "url": "https://it.wikipedia.org/wiki?curid=905027", "title": "Michelangelo Aniello", "text": "Michelangelo Aniello \u00e8 un giocatore di biliardo professionista, giocatore dotato di grande tecnica ha collezionato una vasta serie di successi in campo nazionale, europeo e mondiale, aggiudicandosi il suo pi\u00f9 importante titolo, quello mondiale, nel 2006, anno in cui ha anche vinto il campionato italiano professionisti, a qualche anno pi\u00f9 tardi risale invece la sua vittoria ai campionati europei.\nGestisce anche un centro sportivo di biliardo 5 birilli e goriziana.\nPalmar\u00e8s.\nI principali risultati\nBTP.\nVittorie complessive nel circuito"}
{"id": "905031", "revid": "599013", "url": "https://it.wikipedia.org/wiki?curid=905031", "title": "Dirigente scolastico", "text": "Il dirigente scolastico, in Italia, \u00e8 un dirigente della pubblica amministrazione italiana preposto al vertice di una scuola in Italia.\nStoria.\nFino al 1998 la figura del capo d'istituto era suddivisa nei ruoli di preside, preposto a scuole secondarie di primo o secondo grado, e di direttore didattico, posto al vertice delle scuole primarie. A seguito della riforma Bassanini del 1997 che introdusse norme leggi sull'autonomia scolastica, con l'emanazione del d.lgs. 6 marzo 1998, n. 59 sull'attribuzione della qualifica dirigenziale le due figure si sono accorpate in quella unica di \"dirigente scolastico\".\nIn base al CCNQ per la definizione dei comparti e delle aree di contrattazione collettiva nazionale del 13/07/2016 i dirigenti delle istituzioni scolastiche appartengono all'Area dirigenziale dell'Istruzione e della Ricerca .\nCaratteristiche.\nReclutamento.\nI dirigenti scolastici attualmente sono reclutati dal Ministero della Pubblica Istruzione tramite un corso-concorso pubblico nazionale. Requisiti per l'accesso sono l'appartenenza al personale docente ed educativo, l'essere assunti a tempo indeterminato, l'aver ottenuto la conferma in ruolo, l'essere in possesso di diploma di laurea magistrale, di diploma accademico di secondo livello rilasciato dalle istituzioni dell\u2019alta formazione artistica, musicale e coreutica oppure di diploma accademico di vecchio ordinamento congiunto con diploma di istituto secondario superiore, aver prestato un servizio di almeno cinque anni nelle istituzioni scolastiche ed educative del sistema nazionale di istruzione .\nDurata incarichi.\nIl rapporto di lavoro dei dirigenti \u00e8 a tempo indeterminato mentre la durata dei singoli incarichi di direzione delle istituzioni scolastiche \u00e8 a tempo determinato e compresa tra tre e cinque anni. L'incarico dirigenziale \u00e8 rinnovabile senza limiti. La durata degli incarichi aggiuntivi di reggenza di istituzioni scolastiche prive di dirigente titolare \u00e8 di massimo un anno scolastico, eventualmente rinnovabile.\nFunzioni e ruolo.\nIl dirigente scolastico, inquadrato nella dirigenza dello stato nell'Area Istruzione e Ricerca \u00e8 ai sensi dell'att 25 del d.lgs. 30 marzo 2001, n.165 \"responsabile della gestione delle risorse finanziarie e strumentali e dei risultati del servizio. Nel rispetto delle competenze degli organi collegiali scolastici, spettano al dirigente scolastico autonomi poteri di direzione, di coordinamento e di valorizzazione delle risorse umane. In particolare il Dirigente Scolastico organizza l'attivit\u00e0 scolastica secondo criteri di efficienza e di efficacia formative ed \u00e8 il titolare delle relazioni sindacali\". In materia di sicurezza, assume il ruolo e i compiti che la legge assegna al datore del lavoro. Tuttavia non pu\u00f2 intervenire direttamente, con interventi strutturali sugli edifici, in quanto di competenza delle province e dei comuni. \u00c8 inoltre membro di diritto nel \"C.d.I.\" (Consiglio d'Istituto) ed \u00e8 il Presidente della Giunta Esecutiva del Consiglio d'Istituto, del Collegio dei Docenti, dei Consigli di Classe, del comitato per la valutazione del servizio dei docenti.\nControlla le risorse finanziarie concesse dallo Stato alla scuola a lui affidata, e deve fare periodicamente resoconto del bilancio al Consiglio d'Istituto. Firma ogni circolare o documento emesso dalla scuola, e si assume la responsabilit\u00e0 giuridica delle eventuali conseguenze. Ai dirigenti spetta lo svolgimento di numerosi e peculiari incarichi aggiuntivi tra i quali la presidenza delle commissioni giudicatrici degli esami di stato del primo e del secondo ciclo, la presidenza di commissioni di concorso a cattedre, la reggenza di ulteriori istituti scolastici, la direzione delle attivit\u00e0 connesse all'educazione degli adulti e alla terza area degli istituti professionali, la direzione di corsi di formazione per il personale. Per i suddetti incarichi spettano al dirigente indennit\u00e0 aggiuntive, fatta eccezione per l'incarico di presidenza delle commissioni giudicatrici degli esami di stato del primo ciclo (ex esami di licenza media). Tale incarico, pur essendo obbligatorio e aggiuntivo, non comporta compensi n\u00e9 alcun rimborso spese.\nLa valutazione.\nLa legge 13 luglio 2015, n. 107 ha introdotto la valutazione dei dirigenti, stabilendo che essa sia effettuata sulla base di quanto disposto dall'art. 25, comma 1, del decreto legislativo 30 marzo 2001, n. 165, tenendo conto delle disposizioni del D.P.R. 28 marzo 2013, n. 80 in tema di autovalutazione ed in coerenza secondo i principi affermati dalla riforma Brunetta del 2009.\nTrattamento economico.\nLa struttura della retribuzione del Dirigente Scolastico \u00e8 definita dal CCNL dell'Area dirigenziale Istruzione e Ricerca ed \u00e8 articolata in diverse componenti. La retribuzione annua di un dirigente scolastico, considerando le contrattazioni integrative regionali, varia tra circa 70.000 euro per un dirigente senza retribuzione di anzianit\u00e0 posto a capo di un istituto poco complesso, a 75.000/80.000 euro per un dirigente con assegno di anzianit\u00e0 e posto a capo di un istituto complesso, fino a 95.000/100.000 euro per un dirigente con assegno di anzianit\u00e0, posto a capo di un istituto complesso e incaricato della reggenza di un'ulteriore istituzione scolastica .\nNell'ambito dell'incarico dirigenziale conferito, possono inoltre ricoprire ulteriori incarichi (cosiddetti aggiuntivi) oltre a quello principale, per i quali \u00e8 prevista l'attribuzione di compensi specifici (ad esempio presidenza di commissioni degli esami di stato, direzione di progetti).\nAccessorio.\n\u00c8 definito a livello regionale in sede di contrattazione integrativa annuale, comprende:\nIn caso di conferimento di un incarico aggiuntivo di reggenza di ulteriori istituzioni scolastiche \u00e8 inoltre prevista l'attribuzione di compensi specifici per un totale che varia in media da circa 15.000 euro a 20.000 euro per ciascuna reggenza in base alla complessit\u00e0 dell'istituzione scolastica:\nPer incarichi aggiuntivi.\nIn aggiunta alla retribuzione ordinaria spettano al dirigente ulteriori indennit\u00e0 per gli incarichi aggiuntivi svolti, obbligatori o non, tra i quali:"}
{"id": "905032", "revid": "110157", "url": "https://it.wikipedia.org/wiki?curid=905032", "title": "Mojo (periodico)", "text": "Mojo \u00e8 una popolare rivista mensile britannica di musica.\nIl nome nasce dalla volont\u00e0 dell'editore, la EMAP, di attirare l'interesse dei fan del rock classico. In linea con questo intento il primo numero, uscito il 15 ottobre 1993, ebbe in copertina Bob Dylan e John Lennon.\nLa rivista, nota per i suoi approfondimenti sia sui generi popolari che su quelli pi\u00f9 di nicchia, \u00e8 stata fonte d'ispirazione per numerosi altri progetti editoriali inglesi. Noti critici musicali, tra cui Charles Shaar Murray, Greil Marcus, Nick Kent e Jon Savage, hanno scritto sulle sue pagine.\nHa introdotto una serie di classifiche \"top 100\", tra cui, per celebrare la 150\u00aa uscita, la classifica dei migliori 100 album della vita di \"Mojo\", dal 1993 in poi. Ai primi cinque posti c'erano:"}
{"id": "905033", "revid": "3115", "url": "https://it.wikipedia.org/wiki?curid=905033", "title": "Jean-Loup Eychenne", "text": "Fu ufficiale della Marine nationale francese con il grado di tenente di vascello promosso postumo a quello di capitano di corvetta e insignito del titolo di \"Mort pour la France\".\nBiografia.\nEntrato in marina nel 1979 come fuciliere era diventato sommozzatore specializzato nelle lotta alle mine, durante la guerra del Golfo aveva prestato servizio a bordo della portaerei Clemenceau.\nEychenne mor\u00ec nell'eccidio di Podrute (Croazia), venendo abbattuto dal MiG-21 pilotato dall'allora tenente Emir \u0160i\u0161i\u0107 (oggi maggiore) della Jugoslovensko ratno vazduhoplovstvo (Aeronautica militare federale iugoslava), mentre assieme ai suoi colleghi, stava volando a bordo di un AB-205 sui cieli tra Vara\u017edin e Zagabria, estremo nord della Croazia, nei pressi del confine con Slovenia ed Ungheria, impegnati a svolgere missioni per il controllo del cessate il fuoco per conto dell'European Community Monitor Mission (ECMM).\nSull'elicottero abbattuto assieme a lui caddero:\nBibliografia.\n\"L'Aviazione dell'Esercito Italiano nella Missione Europea di osservazione in Jugoslavia \u2013 1/10/1991 \u2013 30/07/1993\"', Associazione Nazionale Arma di cavalleria (Regione Veneto), Comando Regione Militare Nord, Provincia e Comune di Padova.\nFilmografia.\nSulla vicenda \u00e8 stato girato un film intitolato: Gli eroi di Podrute, diretto dal regista Mauro Curreri."}
{"id": "905039", "revid": "20090", "url": "https://it.wikipedia.org/wiki?curid=905039", "title": "Jean Loup Eychenne", "text": ""}
{"id": "905041", "revid": "1543377", "url": "https://it.wikipedia.org/wiki?curid=905041", "title": "Radiogoniometro", "text": "Il radiogoniometro \u00e8 un ricevitore radio dedicato al rilevamento della direzione di provenienza delle trasmissioni che riceve, grazie all'uso di antenne radio \"direzionali\", cio\u00e8 dotate di una direzione di ricezione privilegiata. I radiogoniometri sono stati uno strumento fondamentale nella navigazione aerea e marittima negli anni '30 e '40, perdendo gradatamente importanza in favore di altre tecnologie di radiolocazione nella seconda met\u00e0 del XX secolo.\nL'uso dei radiogoniometri a scopo di navigazione aerea e marittima \u00e8 permessa da una rete di radiofari, infrastrutture supportate dall'ICAO (\"International Civil Aviation Organization\"); anche se i radiogoniometri sono ormai sorpassati i radiofari sono tuttora usati, con alcune modifiche, dalle moderne tecnologie di radionavigazione.\nStoria.\nLa navigazione radiogoniometrica si \u00e8 sviluppata nella prima met\u00e0 del XX secolo a scopi militari, per poter dare direzioni e posizioni anche in condizioni di visibilit\u00e0 pessime e sviluppare la navigazione aerea notturna.\nIl radiogoniometro \u00e8 stato progettato nei primi anni del XX secolo dall'ingegnere italiano Ettore Bellini e dal capitano della Regia Marina Alessandro Tosi, che lo misero a punto nel 1907 tramite alcuni esperimenti in Francia tra Le Havre e Dieppe e Boulogne-sur-Mer. Il sistema fu adottato in pi\u00f9 paesi. A contribuire allo sviluppo ci fu anche Alessandro Artom.\nNegli anni venti, grazie allo scienziato inglese Robert Watson-Watt, fu ideato un sistema noto come \"huff-duff\". Bench\u00e9 pubblicizzato ampiamente a suo tempo, l'enorme potenziale militare non fu sviluppato fino alla fine degli anni trenta. \"Huff-duff\" permetteva agli operatori di determinare la posizione di una radiotrasmittente nemica in pochi secondi e divenne la parte pi\u00f9 importante della rete di sistemi che aiutarono a sconfiggere la minaccia degli \"U-boat\" tedeschi.\nQuesto sistema soppiant\u00f2 il sistema Bellini-Tosi.\nDopo la seconda guerra mondiale il radiogoniometro fu ampiamente utilizzato facilitando rotte e trasporti nel dopoguerra, specialmente per le compagnie aeree emergenti. Mentre negli aerei commerciali di prima della seconda guerra mondiale l'antenna del radiogoniometro era ben visibile esternamente al velivolo, grazie alle conoscenze aerodinamiche portate dalla ricerca bellica esse vennero montate all'interno di contenitori aerodinamici o addirittura integrate nella fusoliera, quando era possibile.\nI sistemi di radiofari principali in funzione oggi sono:\nLa peculiarit\u00e0 di queste stazioni \u00e8 la portata delle onde che trasmettono continuamente un segnale a frequenze UHF, VHF, MF, LF. Queste onde sono rispettivamente suddivise dalla gittata corta a quella pi\u00f9 lunga; il sistema OMEGA, per esempio, utilizza frequenze basse (LF), con un raggio di copertura pari a quello di un continente.\nFunzionamento.\nI radiogoniometri misurano l'angolo formato dalla direzione della trasmissione radio captata e l'asse di mezzeria del veicolo su cui sono montati: possono farlo meccanicamente, cio\u00e8 facendo ruotare fisicamente un'antenna direzionale, oppure elettricamente, confrontando i segnali ricevuti da pi\u00f9 antenne diversamente orientate (\"array\" di antenne). Nota (dalle carte di navigazione) la posizione della trasmittente (radiofaro) captata, \u00e8 possibile dedurre la direzione vera del veicolo, e (con due rilevamenti successivi a distanza di tempo, oppure con due diversi radiofari) anche la posizione.\nIl radiogoniometro utilizza il codice Q per calcolare e definire i rilevamenti effettuati:\nI difetti che il radiogoniometri incontrano sono:\nQuesti difetti non sono specifici dei radiogoniometri ma affliggono tutta la radionavigazione.\nBibliografia.\nTosi, A., \"Il radiosistema Bellini-Tosi a radiogoniometro : l'ultima fase\", Taranto, Arti Grafiche Dragone, 1930"}
{"id": "905042", "revid": "6923", "url": "https://it.wikipedia.org/wiki?curid=905042", "title": "Cheyenne Mountain Entertainment", "text": "Cheyenne Mountain Entertainment \u00e8 una casa sviluppatrice di software con sede in Arizona.\n\u00c8 nata a luglio 2005 e ha ottenuto la licenza dalla MGM nel settembre 2005 per creare il videogioco \"Stargate Worlds\" basato sulla serie televisiva di fantascienza Stargate SG-1.\nIl nome della compagnia proviene da Cheyenne Mountain, installazione militare della United States Air Force e sede fittizia dell'immaginario Comando Stargate."}
{"id": "905044", "revid": "81195", "url": "https://it.wikipedia.org/wiki?curid=905044", "title": "Chinone", "text": ""}
{"id": "905045", "revid": "767487", "url": "https://it.wikipedia.org/wiki?curid=905045", "title": "Jason Truby", "text": "Carriera.\nHa iniziato la sua carriera come chitarrista del gruppo Living Sacrifice nel 1989. In questa band, originaria di Little Rock (Arkansas) \u00e8 rimasto fino al 1998, partecipando alla realizzazione di quattro dischi e una compilation.\nDal 2003 \u00e8 entrato a far parte della formazione, come chitarrista, del gruppo alternative metal/christian metal P.O.D., dopo l'addio alla band di Marcos Curiel. Con questo gruppo ha registrato in tutto cinque lavori tra album, colonne sonore ed EP. Ha lasciato i P.O.D. di sua spontanea volont\u00e0 nel dicembre 2006.\nIl suo primo lavoro da solista \u00e8 rappresentato dall'album di musica acustica \"String Theory\", uscito nel 2004. Il suo secondo album, sempre strumentale, \u00e8 stato pubblicato nel 2007. Nel 2009 ha pubblicato l'album rock \"Entropy\". Nel 2012 invece ha realizzato un disco fingerstyle, a dimostrazione del suo eclettismo artistico.\nLe sue maggiori influenze artistiche comprendono John Coltrane, Thelonious Monk, U2, Pink Floyd, Black Sabbath, Phil Keaggy, Wes Montgomery, Andr\u00e9s Segovia, Johann Sebastian Bach, Pat Metheny, The Beatles, Dave Brubeck, Stanley Jordan e Radiohead.\nHa due bambini, una bimba che si chiama Olivia, e un bambino di nome Elijah, ed \u00e8 sposato con Aundra.\nDiscografia.\nLiving Sacrifice\nP.O.D.\nSolista\nAltri progetti\nCrediti"}
{"id": "905047", "revid": "81195", "url": "https://it.wikipedia.org/wiki?curid=905047", "title": "Benzochinone", "text": ""}
{"id": "905052", "revid": "1318658", "url": "https://it.wikipedia.org/wiki?curid=905052", "title": "H\u00f4tel de Ville (Parigi)", "text": "LH\u00f4tel de Ville de Paris (in italiano: Palazzo di citt\u00e0 di Parigi o Municipio di Parigi) \u00e8 il municipio di Parigi cittadino; si trova nel IV \"arrondissement\", vicino alla Senna. \u00c8 classificato come Monumento storico di Francia.\nIl consiglio municipale di Parigi risale al 1246, istituito da Luigi IX. Poich\u00e9 era presieduta dalla corporazione dei mercanti d'acqua, il loro sigillo divenne quello dell'amministrazione e in seguito della citt\u00e0 stessa, che prese anche il motto di \"Fluctuat nec mergitur\" (naviga e non affonda).\nLa sede dell'assemblea fu costruita una prima volta nel 1357 e riedificata tra il 1533 (sotto Domenico da Cortona) e il 1628, ma l'edificio odierno \u00e8 frutto di una pesante ricostruzione dopo il disastroso incendio del 1871.\nParteciparono al progetto diverse centinaia di artisti, che diedero la vistosa decorazione corredata da numerose sculture. Il salone delle feste \u00e8 alto tredici metri e rappresenta l'ambiente pi\u00f9 bello all'interno del palazzo.\nA Parigi si trovano altri 20 municipi, uno per ogni \"arrondissement\", sede dei rispettivi consigli circoscrizionali. Per evitare ambiguit\u00e0 solo quello centrale \u00e8 chiamato \"H\u00f4tel de Ville\", mentre gli altri sono chiamati semplicemente \"Mairies\". Ad esempio \"Mairie du 9e\" indica il municipio del IX \"arrondissement\". \nAl palazzo \u00e8 affiancato il Giardino dei Combattenti della \"Nueve\", cos\u00ec ridenominato dal marzo 2015 (prima era noto come Giardino dell'H\u00f4tel de Ville). "}
{"id": "905055", "revid": "682087", "url": "https://it.wikipedia.org/wiki?curid=905055", "title": "Album Oriented Rock", "text": ""}
{"id": "905058", "revid": "682087", "url": "https://it.wikipedia.org/wiki?curid=905058", "title": "Album rock", "text": ""}
{"id": "905068", "revid": "2053640", "url": "https://it.wikipedia.org/wiki?curid=905068", "title": "Universit\u00e0 di Vienna", "text": "L'Universit\u00e0 di Vienna (tedesco: \"Universit\u00e4t Wien\") \u00e8 un'universit\u00e0 pubblica di Vienna. Aperta nel 1365, \u00e8 una delle pi\u00f9 antiche d'Europa. Sebbene non possa essere classificata a pieno titolo come universit\u00e0 generalista, come da tradizione austriaca, offre pi\u00f9 di 130 corsi di studio, ed \u00e8 solitamente indicata dagli austriaci come \"Hauptuni\".\nStoria.\nL'Universit\u00e0 fu fondata il 12 marzo 1365 dal Duca Rodolfo IV e dai fratelli Alberto III e Leopoldo III, da cui proviene il nome aggiuntivo di Alma Mater Rudolfina. Dopo la Universit\u00e0 Carolina di Praga, l'Universit\u00e0 di Vienna \u00e8 la seconda universit\u00e0 pi\u00f9 antica dell'Europa Centrale, e la pi\u00f9 antica tra i paesi di lingua tedesca.\nNel 1365 Rodolfo IV sanc\u00ec un atto di fondazione per una universit\u00e0 a livello di dottorato a Vienna, plasmata sul modello dell'Universit\u00e0 di Parigi. Papa Urbano V, per\u00f2, non ratific\u00f2 l'atto per il dipartimento di teologia, probabilmente a causa delle pressioni esercitate in tal senso dall'Imperatore Carlo IV, che intendeva evitare qualunque competizione con l'Universit\u00e0 di Praga. Nel 1384 l'approvazione fu finalmente ratificata dal Papa e all'Universit\u00e0 di Vienna fu garantito lo status di universit\u00e0 completa, includendo anche il Dipartimento di teologia. Il primo edificio dell'Universit\u00e0 fu inaugurato nel 1385. Primo rettore fu Alberto di Sassonia.\nL'edificio principale attuale sulla Ringstra\u00dfe fu costruito tra il 1877 ed il 1884 da Heinrich von Ferstel. L'edificio principale precedente era localizzato vicino alla porta Stuben (Stubentor) in piazza Iganz Seipel, attualmente sito della vecchia chiesa dell'universit\u00e0 (\"Universit\u00e4tskirche\") e dell'Accademia Austriaca delle Scienze (\"\u00d6sterreichische Akademie der Wissenschaften\").\nNel 1897 anche le donne furono ammesse ai corsi come studentesse regolari, sebbene limitatamente alla Facolt\u00e0 di Filosofia. L'ammissione alle altre facolt\u00e0 segu\u00ec con differenti ritardi: Medicina nel 1900, Legge nel 1919, Teologia protestante nel 1923, e alla fine Teologia cattolica nel 1946. Otto anni dopo l'ammissione delle prime studentesse, Elise Richter fu la prima donna a ricevere l'abilitazione, e divenne docente di Lingue Latine nel 1905; ella fu anche la prima donna a ricevere il titolo di \"professore emerito\". Non molto dopo la seconda guerra mondiale il fisico Berta Karlik fu la prima donna a ottenere una cattedra universitaria.\nSport.\nL'universita compete con la sua squadra denominata \"Emperors\" in tre discipline:"}
{"id": "905076", "revid": "1318658", "url": "https://it.wikipedia.org/wiki?curid=905076", "title": "Storia di Ferrara", "text": "Ferrara \u00e8 la citt\u00e0 pi\u00f9 giovane tra i capoluoghi emiliani, fondata ufficialmente nel 753, ma le cui origini risalgono a due secoli addietro.\nOrigini della citt\u00e0.\nLa nascita della citt\u00e0 si deve alle continue invasioni barbariche che devastarono Voghenza fra il VII e l'VIII secolo, tra cui quella pi\u00f9 nota fu l'invasione dei Longobardi. Dopo il 644, anno cui mor\u00ec il vescovo san Maurelio, poi patrono di Ferrara con san Giorgio, la diocesi rimase per anni vacante e fu ritenuto opportuno trasferire la sede episcopale in un luogo pi\u00f9 difendibile. La localit\u00e0 scelta fu \"Ferrariola\", una fortificazione militare posta sulla riva destra del fiume Po, che allora scorreva pi\u00f9 a Sud, proprio in corrispondenza del \"castrum\" bizantino che si trovava sulla riva opposta.\nVicino al \"castrum\" era stato edificato un borgo su una lingua di terra delimitata dalle acque della biforcazione con la quale il Po si divideva in due rami, chiamati Volano e Primaro: fu il primo insediamento abitato di Ferrariola. Il \"castrum\" \u00e8 stato individuato nella zona di via Porta San Pietro: il perimetro dell'impianto viario disegna un ferro di cavallo.Ufficialmente la citt\u00e0 nacque nel 753, quando il re longobardo Astolfo utilizz\u00f2 il nome \"Ferrara\" in un documento scritto in cui si citava la localit\u00e0 come facente parte dell'Esarcato di Ravenna, caduto in mano longobarda tre anni prima. Il dominio longobardo fu comunque breve, perch\u00e9 nel 774 il re franco Carlo Magno, dopo aver sconfitto l'ultimo re dei Longobardi, Desiderio, don\u00f2 la citt\u00e0 e il suo territorio alla Santa Sede. Nell'898, dopo la scomparsa della dinastia carolingia, Ferrara fu ufficialmente unita al Regno d'Italia. Nel 984 l'imperatore Ottone II di Sassonia nomin\u00f2 conte di Ferrara Tedaldo di Canossa, gi\u00e0 margravio di Toscana e conte di Modena e Canossa. Tra la fine del X secolo e l'inizio dell'XI secolo Ferrara era tanto citt\u00e0 imperiale, sotto l'autorit\u00e0 dei conti, quanto papale, per i diritti della Santa Sede risalenti a Carlo Magno. Nella confusa situazione politica, forte fu l'influenza sulla citt\u00e0 della potente contessa Matilde di Canossa, schierata con il Papa nelle lotte per le investiture.\nBasso Medioevo.\nFerrara romanica.\nNel X secolo un \"Duca Joculi, principe di nobilissima stirpe dalmata\" Duca del Castrum Ferrarae, avrebbe edificato un castello all'interno del \"castrum\" ferrarese pertanto il Castello dei Curtensi si presume che fu cos\u00ec chiamato in virt\u00f9 della presenza della corte dei Principi Giocoli. i quali avrebbero anche fatto edificare la chiesa di San Gregorio Magno (alla quale i membri del medesimo casato, nel XII secolo aggiunsero il campanile). \nTra XI e XII secolo Ferrara si abbell\u00ec di molti monumenti e continu\u00f2 a svilupparsi in modo lineare lungo il Po. Parallela al Po stava via delle Volte. Via dei Sabbioni, che in seguito fu chiamata \"via Mazzini\", univa direttamente il \"castrum\" alla piazza principale della citt\u00e0. La sede vescovile venne spostata nel 1135 nella cattedrale di Ferrara, esattamente nel centro dell'attuale citt\u00e0.\nNel 1152 il Po devi\u00f2 il corso (rotta di Ficarolo) e rese inutilizzabile il porto cittadino molto importante sino a quel momento, cambiando in modo permanente i commerci della citt\u00e0 e facendola cadere in un periodo di crisi economica.\nIn seguito una parte della via dei Sabbioni prese il nome di via Saraceno per via dei giochi chiamati \"Corse al Saraceno\". Nella piazza vennero costruiti tre monumenti che rappresentano i pi\u00f9 importanti poteri:\nUna volta resa indipendente la citt\u00e0 venne retta dalle famiglie dei Giocoli, degli Adelardi e dei Torelli finch\u00e9 nel 1101 fu messa sotto assedio dalla contessa Matilde di Canossa.\nSignoria degli Este.\nGuglielmo II Adelardi progett\u00f2 di dare in sposa Marchesella Adelardi, sua nipote, figlia del fratello Adelardo e di Dalmiana Giocoli, unica erede dei loro beni, ad un membro della famiglia Torelli, allo scopo di pacificare le fazioni in lotta per il potere. Dopo la morte dei due fratelli tuttavia, il suo tutore ravennate Pietro Traversari e lo zio Giocolo Giocoli la promisero in sposa agli estensi, ad Azzo VI d'Este, figlio di Azzo V e nipote di Obizzo I. Il matrimonio non venne mai celebrato a causa della prematura morte della promessa sposa ma gli Este col sostegno dei Giocoli ereditarono beni e privilegi degli Adelardi Obizzo I d'Este divenne di fatto il capo della fazione guelfa e questo si rivel\u00f2 determinante per la fortuna degli Este, che da questo momento assunsero un potere sempre maggiore.\nDopo alcune ostilit\u00e0 con le famiglie ghibelline dei Salinguerra e dei Torelli, Azzo Novello fu nominato podest\u00e0 a vita nel 1242 e nel 1259 fece prigioniero in battaglia Ezzelino III da Romano. Gli successe il nipote Obizzo II (1264-1293) che venne nominato dal papa Capitano generale e difensore dello Stato Pontificio.\nUna prima \"addizione\" (cio\u00e8 ampliamento) della citt\u00e0 risale all'epoca di Niccol\u00f2 II d'Este (1385) e corrisponde alle zone di via Voltapaletto e via Savonarola. Una seconda risale al 1451 e si svilupp\u00f2 dalle recenti via della Ghiara e via XX Settembre, su iniziativa di Borso d'Este. In entrambi i casi le mura vennero adeguatamente ampliate.\nLa terza \"addizione\", detta Addizione Erculea, voluta dal duca Ercole I d'Este nel 1492 ed eseguita su progetto dell'architetto Biagio Rossetti e dell'umanista di corte Prisciano Prisciani, comport\u00f2 l'ampliamento verso nord della citt\u00e0 a partire da quella che sarebbe divenuta corso della Giovecca e la necessaria estensione delle mura cittadine.\nUna grave minaccia alla signoria degli Este arriv\u00f2, nel XV secolo, con la cosiddetta guerra di Ferrara, che si svolse dal 1482 al 1484. Promotore ne fu Girolamo Riario, nipote di papa Sisto IV e signore di Forl\u00ec ed Imola. Girolamo, che voleva espandere il proprio dominio, promosse un'alleanza tra lo Stato pontificio e la repubblica di Venezia, nel tentativo di impossessarsi di Ferrara. Nonostante qualche successo militare, la pace di Bagnolo non comport\u00f2 per\u00f2 le modifiche che Sisto IV e Girolamo Riario desideravano.\nVita nel Medioevo a Ferrara.\nNella Piazza delle Erbe, accanto alla cattedrale di San Giorgio ed agli altri edifici pubblici potevano sostare tutti coloro che avevano merci da vendere. Le merci in vendita erano generi alimentari come biade, legumi, ortaggi, pesce (compreso lo storione allora presente in abbondanza nel Po) e carni conservate; prodotti per l'abbigliamento come drappi, scarpe e tessuti di vario genere.\nNei primi tempi ciascun mercante si sceglieva il luogo in cui esporre la sua merce in modo libero. Con il passare del tempo per\u00f2, divennero normali certe sistemazioni ben precise:\nPrecise regole dovevano essere rispettate nella Piazza:\nLa piazza era spesso il luogo in cui scoppiavano disordini e rivolte proprio perch\u00e9 la gente si incontrava, parlava, esprimeva le proprie idee e le proprie sofferenze, dovute perlopi\u00f9 alle condizioni di vita misere a cui era costretta. Le forti tasse imposte dai Comuni creavano scompigli; durante uno di questi tumulti, nel 1385 fu incendiato il Palazzo Comunale: questo fatto spinse gli Este a costruire un edificio che fosse di controllo politico a militare nella citt\u00e0: il Castello Estense.\nStatuti del 1287.\nNel 1287, quando gi\u00e0 si era rafforzato nella citt\u00e0 il dominio degli Estensi, comparvero i primi \"Statuti\", cio\u00e8 leggi che regolavano la vita della citt\u00e0 e che ci dimostrano ancora oggi l'interesse che gli abitanti e i governanti di Ferrara avevano nei confronti della loro citt\u00e0.\nNe consideriamo alcuni: poich\u00e9 il Po era di grande importanza economica, anche le strade attraverso le quali vi si accedeva dovevano essere curate e sistemate in modo corretto.\nEsse, situate fra le Mura ed il fiume che correva sulla \"ghiara\", dovevano essere larghe 12 piedi (4,85 metri). Quelle sul lato opposto del fiume dovevano essere larghe 20 piedi (8,08 metri).\nGrande importanza veniva data ai lavori pubblici che riguardavano la manutenzione della riva urbana del Po. L'argine veniva protetto e nessuno poteva prelevare terra dalla riva per impedire che venisse rotto l'equilibrio terra-acqua.\nNessun edificio poteva essere distrutto, a meno che non ci si impegnasse, versando un deposito di denaro, a costruirne uno migliore. Per le nuove costruzioni o le ristrutturazioni era d'obbligo mettersi d'accordo con i confinanti, soprattutto per quello che riguardava le recinzioni, i muri, il fossato, la cloaca, il pozzo, le finestre e la latrina. Non si poteva occupare il suolo pubblico senza autorizzazione; soprattutto gli artigiani non potevano sistemare tavoli, panche e cassoni nelle strade e nei portici.\nRinascimento ed et\u00e0 moderna.\nCitt\u00e0 rinascimentale.\nLa dinastia degli Este fece di Ferrara la capitale di un piccolo, ma culturalmente attivissimo, Stato regionale. Il periodo aureo della citt\u00e0 fu la seconda met\u00e0 del Quattrocento, quando alla corte ducale convenivano personaggi come Piero della Francesca, Pisanello, Leon Battista Alberti, Andrea Mantegna, Rogier van der Weyden, ecc, mentre si era sviluppata una scuola ferrarese in pittura, con capiscuola del calibro di Cosm\u00e8 Tura, Ercole de' Roberti e Francesco del Cossa (la famosa Officina Ferrarese).\nNell'aprile del 1333 Pinalla Aliprandi condusse seicento fanti viscontei al soccorso di Ferrara, assediata dal legato pontificio Bertrando del Poggetto, e, il 14 del mese, insieme a truppe scaligere, gonzaghesche e fiorentine, disfece l'esercito papale.\nNicol\u00f2 III nel 1438 ospit\u00f2 il concilio del papa Eugenio IV e suo figlio Borso ricevette i feudi di Modena e Reggio dall'imperatore Federico III, diventandone duca nel 1452, per poi essere designato duca di Ferrara nel 1471 da papa Paolo II. Il suo successore Ercole I d'Este combatt\u00e9 Venezia, guerra proseguita con successo da suo figlio Alfonso I, che spos\u00f2 Lucrezia Borgia (figlia di papa Alessandro VI e sorella di Cesare Borgia).\nIl 1492 fu l'anno della pi\u00f9 importante crescita urbanistica, l'addizione Erculea progettata da Biagio Rossetti, che ampli\u00f2 verso nord la citt\u00e0 con uno schema razionale di vie e palazzi, uno dei primissimi progetti urbanistici in una citt\u00e0 europea. Nel Cinquecento vissero in citt\u00e0 grandi artisti (Dosso Dossi, Tiziano, Giovanni Bellini, Benvenuto Tisi da Garofalo), letterati (Ludovico Ariosto, Torquato Tasso) e gli scienziati Niccol\u00f2 Copernico e Paracelso.\nNel 1509 Alfonso I venne scomunicato da papa Giulio II e nel 1512 si scontr\u00f2 con l'esercito pontificio, conquistando Ravenna. Riusc\u00ec a riallacciare i rapporti con lo Stato della Chiesa e gli successe il figlio Ercole II, sposato con Renata figlia di Luigi XII di Francia e della duchessa Anna di Bretagna. Suo figlio Alfonso II, sposato con Barbara sorella dell'imperatore Massimiliano II fu l'ultimo duca di Ferrara poich\u00e9, non avendo discendenti maschi, nel 1597 Ferrara fu dichiarata feudo vacante da papa Clemente VIII.\nDevoluzione di Ferrara.\nCon la devoluzione del 1598 la citt\u00e0 e il territorio lasciati dagli Este passarono sotto il diretto controllo politico e amministrativo dello Stato della Chiesa con la sola parentesi napoleonica fino al 1859 quando Ferrara entr\u00f2 a far parte del Regno di Sardegna. Il passaggio segn\u00f2 un inevitabile declino cittadino che tuttavia permise la conservazione del tessuto urbanistico della citt\u00e0 medievale e rinascimentale, poich\u00e9 si interruppero le grandi opere come le addizioni realizzate sia dai marchesi e poi dai duchi d'Este.\nL'attivit\u00e0 culturale a partire dal XVII secolo divenne pi\u00f9 provinciale pur mantenendosi istituzioni come l'Universit\u00e0 degli Studi di Ferrara, il museo numismatico, il museo di scienze naturali, l'orto botanico e numerose collezioni private di quadri, libri ed oggetti scientifici. Ma pi\u00f9 dell'80% della popolazione era analfabeta; i poveri erano il 40% della popolazione. La Chiesa cattolica aveva un immenso potere spirituale, economico e politico.\nNegli ultimi due decenni del Settecento c'erano a Ferrara 22 parrocchie, 465 sacerdoti, 123 chiese, 60 conventi; l'arcivescovo era il cardinale Alessandro Mattei (aristocratico romano), che sulla legazione di Ferrara, vale a dire i territori dell'ex ducato, esercitava un controllo totale. Secondo una prassi diffusa anche in molti territori al di fuori dello Stato della Chiesa non vi era un Registro dello stato civile, ma tutti gli atti venivano registrati nelle parrocchie, dove venivano celebrati battesimi, matrimoni e funerali. Anche l'universit\u00e0 era presieduta dall'arcivescovo, al quale spettava il conferimento delle lauree; per essere ammessi agli esami gli studenti dovevano osservare scrupolosamente le pratiche religiose (andare a messa, comunicarsi, confessarsi, ecc.). Gli ebrei non potevano frequentare l'universit\u00e0 ed erano privi dei diritti civili (nel ferrarese erano circa 2000).\nDominazione francese.\nIl 22 giugno 1796, Ferrara giurava fedelt\u00e0 alla Repubblica francese, unendosi alla Repubblica Cispadana, poi divenuta nell'ordine Repubblica Cisalpina e Repubblica Italiana. Finiva cos\u00ec il potere della Chiesa e si apriva un periodo della dominazione francese che si concluse nel 1814 con la caduta di Napoleone e il ritorno a Ferrara del potere papale fino al 1859.\nIl 23 giugno 1796 i soldati francesi presero possesso di Ferrara. Il 24 giugno si impadronirono dei beni della Chiesa e venne imposto un pesante tributo di guerra. I commissari francesi furono incaricati della raccolta di opere d'arte, libri e oggetti scientifici da portare in Francia. In particolare a Cento la requisizione fu imponente.\nEt\u00e0 contemporanea.\nNell'Ottocento la citt\u00e0 visse una ripresa economica grazie alla scoperta della vocazione agricola, mentre \u00e8 pi\u00f9 del secolo successivo la riscoperta e la valorizzazione del patrimonio storico e artistico cittadino, culminato con l'inclusione della citt\u00e0 nella lista del Patrimonio dell'umanit\u00e0 dell'UNESCO nel 1995.\nFerrara \u00e8 tra le Citt\u00e0 decorate al Valor Militare per la Guerra di Liberazione: \u00e8 stata insignita della Medaglia d'Argento al Valor Militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale."}
{"id": "905080", "revid": "1543377", "url": "https://it.wikipedia.org/wiki?curid=905080", "title": "Medell\u00edn (Messico)", "text": "Medell\u00edn \u00e8 uno dei 212 comuni dello stato di Veracruz. Si trova nella zona centrale dello stato, nelle pianure di Sotavento, a sud della citt\u00e0 di Veracruz. Il suo capoluogo \u00e8 Medell\u00edn de Bravo, citt\u00e0 fondata nel 1525 dal conquistatore spagnolo Hern\u00e1n Cort\u00e9s in onore alla sua citt\u00e0 natale.\nIn base al censimento del 2005 realizzato dall'Istituto Nazionale di Statistica e Geografia (INEGI), la popolazione \u00e8 di 38.840 abitanti. \nIl comune \u00e8 attraversato da due fiumi: il Jamapa e il Cotaxtla. Il suo clima \u00e8 caldo-umido con una temperatura media di 25.3 \u00b0C. Le precipitazioni annuali medie sono di 1.417 mm."}
{"id": "905084", "revid": "6923", "url": "https://it.wikipedia.org/wiki?curid=905084", "title": "Valderetti", "text": "I Valderetti sono un'antica famiglia di origine latino-sabina. Hanno retto dal XIII al XVII secolo il castello ed il borgo dell'altopiano di Cocoione, nei pressi di Rivodutri, in provincia di Rieti.\nAlla fine del XIII secolo Ruggiero Valderetti ebbe la signoria di Cepparo e dell'altopiano di Cocoione ove costru\u00ec una villa fortificata. Il figlio di costui, Pietro, ottenne la signoria del feudo di Cocoione ed ampli\u00f2 il castello esistente, del quale oggi sono visibili solo alcune rovine. Nel Medio Evo gli uomini della famiglia intrapresero la carriera militare, e molti divennero soldati di ventura e servirono diversi signori italiani.\nNel 1628, alla fine di una lunga contesa con la citt\u00e0 di Rivodutri, la famiglia Valderetti, capeggiata al tempo da Arturo, fu spodestata e il pontefice Urbano VIII, con bolla papale, assegn\u00f2 il feudo e la rocca di Cocoione al Comune di Rivodutri.\nLa famiglia fugg\u00ec allora a Morro Reatino dove rimase, dedicandosi alla conduzione di un grande latifondo, sino agli inizi del '900. Nel 1910 parte della famiglia emigr\u00f2 in Messico, ove \u00e8 presente oggi un ramo dei Valderetti residente a Citt\u00e0 del Messico.\nDurante la Prima Guerra Mondiale un membro della famiglia, Bernardino Valderetti, sacrific\u00f2 la propria vita, come ricorda la lapide posta a Colli sul Velino. Nel corso del secondo conflitto mondiale Renato Valderetti, artigliere del 203\u00ba Artiglieria Marmarica, mor\u00ec in uno scontro con gli Inglesi ad El Alamein il 29 luglio 1941. Il cugino di quest'ultimo, Anacleto Valderetti, gi\u00e0 insignito di Medaglia di Bronzo al Valor Militare nella Guerra D'Africa (Zanzut 08 VI 1912), nel 1945 fu ingiustamente accusato di collaborazionismo con i nazifascisti da un esponente della Brigata Gramsci, ma riusc\u00ec a dimostrare la falsit\u00e0 delle accuse e, assieme ai figli Dario e Benilde, venne assolto."}
{"id": "905091", "revid": "2730", "url": "https://it.wikipedia.org/wiki?curid=905091", "title": "Palazzo del Lussemburgo", "text": "Il palazzo del Lussemburgo (in francese \"Palais du Luxembourg\") \u00e8 un edificio storico-monumentale di Parigi.\nNato come residenza della regina Maria de' Medici, dal 1958 \u00e8 sede del Senato francese.\nDal 1862 il palazzo \u00e8 classificato Monumento storico di Francia.\nStoria.\nMaria de' Medici.\nIl nome del palazzo deriva da un primo edificio eretto nella met\u00e0 del XVI secolo e appartenuto a Fran\u00e7ois de Luxembourg, primo Duca di Piney-Luxembourg.\nLa regina Maria de' Medici, vedova di Enrico IV di Francia e reggente al trono, acquist\u00f2 nel 1612 il palazzo e la tenuta detta \"del Lussemburgo\". Alla fine della sua reggenza, quando suo figlio Luigi XIII divenne maggiorenne, volle un palazzo in una zona allora periferica, come aveva fatto la sua lontana parente Caterina de' Medici con il palazzo delle Tuileries. Cos\u00ec nel 1615 commissiona la costruzione della residenza all'architetto Salomon de Brosse.\nDopo aver fatto abbattere numerose case e una parte del vecchio palazzo, detto oggi \"Petit-Luxembourg\", Maria de' Medici posa la prima pietra il 2 aprile 1615.\nL'edificio, importante esempio di architettura barocca francese, ha una pianta a \"U\" con un porticato al pian terreno e due ali laterali dove erano situati gli appartamenti privati della regina. Ricorda sia palazzo Pitti di Firenze (per l'uso del bugnato) sia una villa di campagna, circondata dai vasti giardini del Lussemburgo.\nMa il cantiere viene tolto a Salomon de Brosse e, su Consiglio della regina-madre, viene affidato a Marin de la Vall\u00e9e il 26 giugno 1624 per terminarne i lavori secondo i progetti originali. Maria de' Medici si trasferisce al palazzo gi\u00e0 nel 1625, al primo piano dell'ala ovest, anche se il cantiere non \u00e8 ancora terminato. \nI lavori di edificazione vennero, probabilmente, terminati nella primavera del 1626, e nel giugno dello stesso anno si inizia il completamento del cortile. In seguito si prosegue con la decorazione interna.\nL'ala occidentale era destinata alla regina, mentre quella orientale a suo figlio, Luigi XIII. Nel 1621 la regina commissiona il grande Ciclo di Maria de' Medici a Pieter Paul Rubens, una serie di 24 tele atte alla decorazione degli appartamenti. Era composto da due cicli, uno sulla vita della regina, destinato alle sue stanze, e uno sulla vita di Enrico IV, mai terminato. Oggi sono esposti al Museo del Louvre.\nL'allestimento degli interni non era ancora stato terminato quando, nel 1631, Maria de' Medici dovette lasciare il palazzo al momento dell'esilio emesso da suo figlio stesso in seguito alla \"Journ\u00e9e des Dupes\".\nPassaggi di propriet\u00e0.\nMaria de' Medici, alla sua morte nel 1642, dona il suo dominio al suo figlio prediletto, Gastone d'Orl\u00e9ans, fratello minore di Luigi XIII. In seguito passa in successione alla sua vedova, Margherita di Lorena, poi alla sua figlia maggiore la duchessa di Montpensier, che nel 1660 lo vende alla sua sorella minore la duchessa di Guisa. Infine quest'ultima lo dona nel 1694 a suo cugino, il Re Sole.\nAlla morte di Luigi XIV, nel 1715, il dominio del Lussemburgo ritorna alla famiglia d'Orl\u00e9ans col reggente Filippo II, che lo ceder\u00e0 alla sua figlia maggiore la duchessa di Berry e infine a quella minore Luisa Elisabetta di Borbone-Orl\u00e9ans, regina consorte di Spagna.\nPrimo Museo di Francia.\nIl 14 ottobre 1750, su iniziativa di Charles Fran\u00e7ois Paul Le Normant de Tournehem, sovrintendente ai B\u00e2timents du Roi, la \"Galerie royale de peinture\" \u00e8 aperta nel luogo stesso della \"Galerie de Marie de M\u00e9dicis\", nell'ala est del palazzo del Lussemburgo. Esponendo una selezione di quadri del re in prossimit\u00e0 del Ciclo di Rubens, sar\u00e0 il primo museo d'arte aperto al pubblico in Francia, precursore del Museo del Louvre, inaugurato nel 1793. L'attuale Museo del Lussemburgo, \u00e8 l'erede di questa tradizione museale.\nCon un editto di dicembre del 1778 il re Luigi XVI di Francia accorda il Lussemburgo in appannaggio a suo fratello, il conte di Provenza e futuro re Luigi XVIII.\nRivoluzione francese.\nDopo la fuga del conte di Provenza del 1791, il Lussemburgo venne dichiarato \"Propri\u00e9t\u00e9 nationale\". Durante il Terrore, nel giugno del 1793, viene destinato a prigione, e poi il 18 settembre 1795 viene assegnato al Direttorio. I cinque direttori vi si installano il 3 novembre dello stesso anno.\nNapoleone, divenuto Primo console, s'insedia al palazzo del Lussemburgo il 15 novembre 1799, e il S\u00e9nat conservateur, assemblea creata nell'anno VIII, vi si installa il 28 dicembre 1799.\nStoria moderna.\nNel 1814 il palazzo \u00e8 attribuito alla Camera dei pari di Francia e in seguito conserva la sua vocazione parlamentare.\nIl palazzo originale cinquecentesco, ormai chiamato \"Petit Luxembourg\", divenne dal 1825 la residenza ufficiale del presidente del Senato.\nSotto la Monarchia di luglio il numero dei senatori cresce notevolmente e per accogliere tutti nella Sala delle Sedute, nel 1836 si decide di creare una nuova ala verso il giardino. I lavori iniziano nel 1837 e terminarono nel 1841. Furono affidati all'architetto Alphonse de Gisors, che concepir\u00e0 una nuova facciata sullo stile delle altre di Salomon de Brosse e una grande aula monumentale dell'Emiciclo.\nIn seguito accoglier\u00e0 tutte le alte camere dei governi successivi fino al 1871, quando, fino al 1879, il parlamento si sposta a Versailles e al Lussemburgo vi si installa il prefetto della Senna. \nNel 1940 il palazzo \u00e8 occupato dallo Stato maggiore della Luftwaffe occidentale, prima di divenire, nel 1944, sede dell'Assemblea consultati provvisoria.\nDal 1958 \u00e8 sede del Senato francese. \nArchitettura.\nIl palazzo del Lussemburgo, rassomiglia pi\u00f9 a una residenza secondaria che a un palazzo ufficiale urbano. Infatti riflette nella sua planimetria le forme dei castelli francesi.\nSalomon de Brosse ha composto il corpo principale del palazzo, affiancandolo da due doppi padiglioni angolari, e vi ha posto, di fronte, un cortile quadrato circondato da ali porticate e balaustrate che s'incontrano nel corpo d'ingresso, a due ordini, sormontato da cupola. \nIl palazzo del Lussemburgo \u00e8 il risultato della libera ispirazione di de Brosse di Palazzo Pitti a Firenze, come domandato da Maria de' Medici, la quale annoiandosi al Louvre voleva ritrovare lo spirito fiorentino.\nNonostante le forme e decorazioni, gli alti tetti e l'impostazione planimetria erano tipicamente francesi; De Brosse, a questo scopo, si concentr\u00f2 sull'impiego del bugnato in pietra, rispetto all'uso in auge allora in Francia del bicromismo creato dai mattoni e dalla pietra.\nSala del Libro d'Oro.\nLa \"Salle du Livre d'Or\" era destinata ad accogliere il Libro d'Oro, dove venivano annotati i visitatori illustri della Camera dei Pari.\nVenne completamente rinnovata nel 1816 dall'architetto Thomas Pierre Baraguey di Rouen che riutilizz\u00f2 tutte le decorazioni seicentesche originali del palazzo. Baragueuy cerc\u00f2 infatti le boiseries e i decori nei depositi del palazzo e del Louvre per ricreare questo ambiente. Soprattutto costituivano gli appartamenti di Maria de' Medici al palazzo del Lussemburgo e quello d'estate di Anna d'Austria al Louvre. \nLe candelabre sui pilastri furono dipinte da Charles Errard e sono fra le pi\u00f9 belle mai realizzate nel XVII secolo.\nSul soffitto furono poste delle tavole attribuite a Jean Mosnier (1600-1656) insieme a pannelli raffiguranti \"Angeli e Sibille\", realizzati probabilmente da Philippe de Champaigne.\nAl centro del soffitto \u00e8 la grande tavola con \"Maria de' Medici che ristabilisce la Pace in Francia\", recentemente attribuito a Philippe de Champaigne.\nSala delle Sedute, l\"'Emiciclo\".\nQuando, nel 1799, il palazzo venne destinato a sede del Senato, l'architetto Jean Chalgrin venne incaricato di trasformare gli interni al fine di realizzare la \"Sala delle Sedute\". Terminata nel 1807 divenne la Camera dei pari di Francia sotto la Restaurazione. Con la Monarchia di luglio il numero dei senatori pass\u00f2 dai 200 ai 380, cos\u00ec questa sala dovette essere completamente ridisegnata per essere ampliata. Alphonse de Gisors, allievo di Chalgrin, avanzer\u00e0 la facciata del palazzo verso il giardino di ben 31 metri, e nell'interspazio ricavato vi allestir\u00e0 il nuovo \"H\u00e9micycle\" fra il 1836 e il 1842. Tuttavia la sala fu ricostruita dopo il grave incendio del 1859 sempre dal Gisors.\nDietro il bancone presidenziale, posto di fronte all'emiciclo senatoriale, sono sette statue monumentali in marmo raffiguranti personaggi illustri di Francia:\nInoltre, alle due estremit\u00e0 dell'emiciclo si trovano altre due statue commissionate verso il 1840 dall'allora ministro dell'interno Charles de R\u00e9musat:\nSala delle Conferenze.\nLa \"Salle des Conf\u00e9rences\" occupa uno spazio dapprima occupato dallo scalone di Salomon de Brosse, e all'inizio del XIX secolo dal vecchio \"Hemicycle\" del S\u00e9nat conservateur.\nNel 1852, Napoleone III commissiona a Alphonse de Gisors (1796-1861) la realizzazione di una \"Galleria del Trono\" per il Senato imperiale. L'architetto riunisce allora il vecchio Emiciclo con i due saloni adiacenti in uno spazio monumentale di 57 metri di lunghezza, per 10,6 di larghezza e 15 d'altezza.\nLa fastosa decorazione venne realizzata fra il 1852 e il 1854. A Jean Alaux si deve la cupola centrale con l\u2019\"Apoteosi di Napoleone\", a Henri Lehmann i catini degli estremi della galleria con la \"Storia di Francia dalle origini a Carlomagno\", in quello occidentale; e l'\"Epopea francese dalla Prima crociata a Luigi XIV\", in quello orientale. Nella volta sono tondi e riquadri con la \"Storia della Francia imperiale\", di Adolphe Brune.\nAlle pareti pendono una serie di otto arazzi dei Gobelins raffiguranti la Metamorfosi di Ovidio. Recentemente \u00e8 stato riposto nella sala il trono di Napoleone, opera in legno dorato realizzata nel 1804 dall'ebanista Fran\u00e7ois-Honor\u00e9-Georges Jacob-Desmalter.\nBiblioteca.\nLa Grande sala-galleria della biblioteca venne realizzata durante i lavori di ampliamento del palazzo a partire dal 1837. Commissionata da Adolphe Thiers all'architetto Alphonse de Gisors la sala, lunga ben 52 metri e larga 7, occupa tutta la lunghezza della facciata sul giardino, sul quale si apre per sette finestre.\nLa cupola del soffitto venne dipinta da Eug\u00e8ne Delacroix fra il 1840 e il 1846 con una composizione ispirata al \"Canto quarto\" dell\"'Inferno\" di Dante.\nGalleria di Jordaens.\nAnnessa alla Biblioteca \u00e8 questa galleria, dove nella volta sono stati ricomposti i riquadri affrescati da Jacob Jordaens verso il 1640 e rappresentanti i \"Segni dello Zodiaco\".\nGiardini del Lussemburgo.\nIl giardino (circa 22 ettari) venne aperto al pubblico per la prima volta nel 1778. Presenta davanti al palazzo una vasta area semicircolare che assomiglia ad un anfiteatro, come nel giardino di Boboli, ma qui il centro dello spiazzo \u00e8 occupato da una grande vasca ottagonale. Attorno si dispongono varie terrazze con filari di ippocastani e numerose statue delle \"Regine e Donne illustri di Francia\", create dallo scultore Guillaume Berthelot.\nDavanti alla facciata occidentale del palazzo vi \u00e8 un piccolo canale con in fondo la Fontana de' Medici, voluta dalla stessa Maria de' Medici e realizzata da De Brosse in stile manierista.\nIl gruppo scultoreo ispirato alla \"Metamorfosi di Ovidio\", dove il gigante Polifemo sorprende Galatea fra le braccia di Aci.\nIl frutteto, con seicento qualit\u00e0 diverse di mele e pere, risale al 1650. Il giardino all'inglese fu aggiunto da Napoleone Bonaparte.\nCuriosit\u00e0.\nIl Palazzo del Lussemburgo \u00e8 presente anche su un videogioco: \"\".\nLa copertina del'album Lonerism dei Tame Impala mostra una foto dei giardini del Palazzo del Lussemburgo."}
{"id": "905092", "revid": "1075510", "url": "https://it.wikipedia.org/wiki?curid=905092", "title": "Georg von Peuerbach", "text": "A lui si deve l'invenzione di svariati strumenti scientifici, tra cui il regolo, ed il quadrato geometrico. Da molti Peuerbach \u00e8 ritenuto l'inventore del \"Bastone di Giacobbe\"; quest'affermazione non \u00e8 per\u00f2 plausibile, dato che l'originale Bastone di Giacobbe \u00e8 uno strumento sviluppato nel Trecento, quindi precedente alla sua nascita.\nBiografia.\nIntorno all'anno 1440 egli consegu\u00ec la laurea in Filosofia e Scienze \"cum insigni laude\" presso l'Universit\u00e0 di Vienna. Il suo insegnante di matematica fu probabilmente Johann von Gm\u00fcnden.\nNel 1448 intraprese un viaggio di studio in Italia, dove incontr\u00f2 Giovanni Bianchini di Ferrara ed il cardinale Nicola Cusano a Roma, che lo introdussero allo studio dell'astronomia presso l'Universit\u00e0 di Ferrara. Rifiut\u00f2 offerte di docenza a Bologna e a Padova, oltre a un incarico come astronomo di corte presso Re Ladislao di Ungheria, e torn\u00f2 a Vienna nel 1450 per insegnare all'universit\u00e0. Tenne lezioni di filologia e letteratura classica ed intraprese lo studio dell'opera astronomica di Claudio Tolomeo. I suoi insegnamenti scientifici si tennero principalmente in forma privata, ed il suo allievo pi\u00f9 celebre fu certamente Johannes M\u00fcller, meglio noto come Regiomontano. Tra i suoi allievi all'Universit\u00e0 di Vienna anche il costruttore di strumenti Hans Dorn.\nPeuerbach viene definito il padre dell'astronomia matematica e osservativa del mondo occidentale. Egli cominci\u00f2 a lavorare sull\"'Almagesto\" di Tolomeo, sostituendo alle corde le funzioni sinusoidali, e calcolando le tabelle delle funzioni sinusoidali per ogni minuto d'arco per un raggio di 600\u00a0000 unit\u00e0. Questa fu la prima transizione dal sistema in base 12 al sistema in base 10. Le sue osservazioni furono effettuate con strumenti molto semplici, quali un filo a piombo usato per misurare gli angoli di declinazione delle stelle.\nIl suo lavoro principale, le \"Theoricae novae planetarum\", edite solo nel 1474, costituiscono l'esposizione elementare dell'astronomia geocentrica dell'Almagesto, mediata dalla particolare struttura cosmologica a sfere cristalline escogitata da alcuni astronomi islamici del XIII e XIV secolo.\nIn questo lavoro, Peuerbach port\u00f2 a termine il tentativo di conciliare le opposte teorie dell'universo, ovvero quella delle sfere omocentriche di Eudosso di Cnido e di Aristotele, con quella dei cammini epiciclici di Tolomeo. Il testo ebbe un enorme successo e rappresent\u00f2 la base dell'istruzione accademica in astronomia fino a quando, molti anni dopo, Niccol\u00f2 Copernico avrebbe spazzato via entrambe le ipotesi.\nIl cardinale Giovanni Bessarione lo invit\u00f2 a Roma per studiare Tolomeo sui testi originali greci, e non attraverso le erronee traduzioni latine. Egli accett\u00f2, a condizione che Regiomontano lo accompagnasse. A causa della morte del maestro, il discepolo and\u00f2 da solo per completare il suo lavoro.\nLavor\u00f2 presso l'osservatorio di Oradea/Oradea in Transilvania, stabilendo il primo meridiano terrestre passante per l'osservatorio di quella citt\u00e0 transilvana nella sua \"Tabula Varadiensis\".\nOpere.\nDi lui sono noti venti lavori. Tra questi, i seguenti sono i pi\u00f9 importanti:\nGli \u00e8 stato dedicato il cratere Purbach sulla Luna."}
{"id": "905093", "revid": "81195", "url": "https://it.wikipedia.org/wiki?curid=905093", "title": "Alogenazioni", "text": ""}
{"id": "905102", "revid": "834", "url": "https://it.wikipedia.org/wiki?curid=905102", "title": "Palazzo del Luxembourg", "text": ""}
{"id": "905104", "revid": "1391297", "url": "https://it.wikipedia.org/wiki?curid=905104", "title": "Hotel de Ville", "text": ""}
{"id": "905105", "revid": "1391297", "url": "https://it.wikipedia.org/wiki?curid=905105", "title": "H\u00f4tel de Ville", "text": "H\u00f4tel de Ville pu\u00f2 avere i seguenti significati:"}
{"id": "905106", "revid": "86599", "url": "https://it.wikipedia.org/wiki?curid=905106", "title": "Bernard Walther", "text": "Fu un personaggio di larghe vedute, dedito ai propri interessi scientifici. Quando Regiomontano arriv\u00f2 a Norimberga, nel 1471, collaborarono insieme per costruire un osservatorio ed una pressa per la stampa. Dopo la morte di Regiomontano, avvenuta a Roma nel 1476, Walther acquist\u00f2 i suoi strumenti e continu\u00f2 a Norimberga l'osservazione dei pianeti fino alla fine della sua vita.\nNel 1484 Walther introdusse l'uso di orologi guidati da pesi, principalmente per le determinazioni degli eventi astronomici. Successivamente sottoline\u00f2 l'importanza degli effetti della rifrazione sulla posizione apparente dei corpi celesti, ed utilizz\u00f2 il pianeta Venere al posto della Luna per le osservazioni incrociate relative al Sole ed alle stelle. Come risultato le sue osservazioni furono le pi\u00f9 precise fino ai tempi dell'astronomo danese Tycho Brahe (1546-1601).\nLe osservazioni effettuate a Norimberga da Walther e Regiomontano furono pubblicate solamente nel 1544 dal suo discepolo Johannes Sch\u00f6ner. Niccol\u00f2 Copernico ricevette i dati da Sch\u00f6ner prima della pubblicazione e li utilizz\u00f2 per i suoi calcoli, attribuendoli erroneamente a quest'ultimo. Nel 1618, Willebrord Snell li riport\u00f2 in appendice alle sue \"Observationes Hassiaceae\".\nBernard Walther \u00e8 anche l'eponimo del cratere Walther sulla Luna."}
{"id": "905108", "revid": "486946", "url": "https://it.wikipedia.org/wiki?curid=905108", "title": "European Community Monitor Mission", "text": ""}
{"id": "905109", "revid": "716632", "url": "https://it.wikipedia.org/wiki?curid=905109", "title": "ECMM", "text": ""}
{"id": "905111", "revid": "19933", "url": "https://it.wikipedia.org/wiki?curid=905111", "title": "MINOM", "text": ""}
{"id": "905113", "revid": "1305772", "url": "https://it.wikipedia.org/wiki?curid=905113", "title": "Icom", "text": "Icom pu\u00f2 riferirsi a:"}
{"id": "905114", "revid": "287204", "url": "https://it.wikipedia.org/wiki?curid=905114", "title": "Le porte di Camelot", "text": "Le porte di Camelot \u00e8 il settimo volume delle \"Cronache di Camelot\", la serie di Jack Whyte. Il titolo originale \u00e8 \"Uther\", si tratta di una pubblicazione divisa in due parti che racconta in un'altra chiave di lettura gli eventi del libro \"La stirpe dell'Aquila\". \u00c8 stato pubblicato dalla Piemme.\nTrama.\nInfanzia ed adolescenza di Uther Pendragon, futuro padre di Re Art\u00f9, che si divide tra la Cambria e Camelot, tra giochi, amori, avventure, sempre in compagnia dell'inseparabile Merlino, fin quando la morte del padre Uric lo costringe a diventare adulto ed affrontare un pericoloso viaggio di ritorno per reclamare il suo ruolo di re dei Pendragon."}
{"id": "905119", "revid": "115233", "url": "https://it.wikipedia.org/wiki?curid=905119", "title": "Carta natale", "text": ""}
{"id": "905120", "revid": "76963", "url": "https://it.wikipedia.org/wiki?curid=905120", "title": "Yannick Dauby", "text": "Le sue attivit\u00e0 principali si rivolgono alla musica concreta, la improvvisazione, la elettroacustica, la fonografia, l'installazione sonora in-situ ed il documentario audio.\nCentro nevralgico dei suoi interessi sono le relazioni intercorrenti tra i mondi sonori animali e quelli degli umani."}
{"id": "905122", "revid": "363629", "url": "https://it.wikipedia.org/wiki?curid=905122", "title": "Missione di monitoraggio dell'Unione europea", "text": "La missione di monitoraggio dell'Unione europea (EUMM), \u00e8 una missione operativa della UE, dispiegata nei Balcani Occidentali e in Georgia.\nFu creata a seguito degli Accordi di Brioni del 7 luglio 1991 come \"missione di monitoraggio della Comunit\u00e0 europea\" o (ECMM) ovvero, al fine di monitorare i confini, le relazioni inter-etniche, gli spostamenti dei rifugiati e gli sviluppi politici e di sicurezza nell'area gi\u00e0 iugoslava dei Balcani occidentali\nIl programma EUMM opera all'interno della Politica estera e di sicurezza comune (PESC) dell'Unione europea.\nDal 22 dicembre 2000 la missione ha assunto il nome di \"European Union Monitoring Mission\".\nDal 2008, la sua area geografica di dispiegamento si \u00e8 allargata alla Georgia.\nL'EUMM nei Balcani Occidentali.\nL'EUMM ha iniziato ad operare nel giugno 1991 come ECMM. La missione era finanziata dalla Commissione europea, ed era costituita da 75 specialisti del campo. Il quartier generale era a Zagabria, e la sua area di operazioni includeva Bosnia ed Erzegovina, Croazia, Serbia, Montenegro, Albania e Repubblica di Macedonia.\nIl 7 gennaio 1992 a Produte, non lontano da Novi Marof, sui cieli tra Vara\u017edin e Zagabria nell'estremo nord della Croazia e nei pressi del confine con Slovenia e Ungheria, quattro militari italiani e un francese rimasero uccisi a seguito all'abbattimento dell'elicottero AB-205 dell'Aviazione Leggera dell'Esercito sul quale volavano impegnati per conto dell'ECMM, da parte di una coppia di MiG-21 di cui uno pilotato dal maggiore Emir \u0160i\u0161i\u0107 (autore materiale dell'abbattimento). Nella battaglia aerea rimase coinvolto anche un altro elicottero dell'ALE, che riusc\u00ec ad evitare il fuoco iugoslavo e ad atterrare indenne in una radura. L'episodio \u00e8 conosciuto come eccidio di Podrute.\nL'EUMM in Georgia.\nA seguito della seconda guerra in Ossezia del Sud dell'agosto 2008, l'UE ha deciso il 15 settembre 2008 di dispiegare una missione di monitoraggio in Georgia. La missione, composta da pi\u00f9 di 200 specialisti, conduce ispezioni di routine all'interno della zona di missione (Georgia, Ossezia del Sud e Abcasia), per contribuire al ristabilimento e alla normalizzazione dell'area. I suoi compiti includono l'osservazione del rispetto dei diritti umani e dell'accordo in sei punti stabilito dall'accordo Russia-Georgia del 12 agosto 2008.\nL'EUMM ha operato in stretto coordinamento con le missioni gi\u00e0 attivate nel Paese dall'OSCE e dall'ONU (United Nations Observer Mission in Georgia - UNOMG). \nAlla missione, iniziata il 1\u00ba ottobre 2008, hanno partecipato 26 Paesi membri dell'Unione Europea.\nIl 30 dicembre 2011, tutto il personale italiano impiegato nell'operazione ha fatto rientro in Patria ed \u00e8 terminato il contributo nazionale."}
{"id": "905124", "revid": "486946", "url": "https://it.wikipedia.org/wiki?curid=905124", "title": "EUMM", "text": ""}
{"id": "905126", "revid": "486946", "url": "https://it.wikipedia.org/wiki?curid=905126", "title": "Missione Europea di Osservazione", "text": ""}
{"id": "905127", "revid": "1318658", "url": "https://it.wikipedia.org/wiki?curid=905127", "title": "Fontana di Saint-Michel", "text": "La fontana di Saint-Michel si trova all'incrocio tra boulevard Saint-Michel e piazza Saint-Andr\u00e9-des-Arts, nel VI \"arrondissement\" di Parigi.\nOccupa tutta la parete di un edificio affacciato sul pont Saint-Michel e fu inaugurata nel 1860, come parte del \"risanamento\" cittadino del barone Haussmann, che qui si trov\u00f2 di fronte al problema di sistemare la prospettiva dal ponte, al posto di una parete esteticamente poco gradevole.\nLa fontana \u00e8 alta 26 metri e larga 15."}
{"id": "905129", "revid": "395393", "url": "https://it.wikipedia.org/wiki?curid=905129", "title": "Pacci\u00fbgo e Pacci\u00fbga", "text": "Pacci\u00fbgo e Pacci\u00fbga sono una coppia di personaggi protagonisti di una delle pi\u00f9 antiche leggende popolari a sfondo religioso di Genova.\nSono ricordati in due tele di Marcello Baschenis esposte presso il Santuario di Nostra Signora Incoronata, che custodisce anche due statue, poste in un corridoio laterale.\nLa leggenda di Pacci\u00fbgo e Pacci\u00fbga.\nTali figure rappresentano due sposi vestiti con i tipici costumi genovesi del XVIII secolo. Pacci\u00fbgo era un marinaio che abitava in via Pr\u00e8 e che aveva sposato una donna buona e devota. Insieme vivevano d'amore e d'accordo ed erano entrambi devoti alla Madonna. Durante un viaggio in mare, Pacci\u00fbgo venne fatto prigioniero dai Turchi e condotto in Algeria dove dovette rimanere per ben dodici lunghi anni senza poter far ritorno a casa.\nLa moglie non pensava che a lui e ogni sabato si recava al santuario della Madonna di Coronata e pregava ardentemente perch\u00e9 il marito tanto amato tornasse a casa. Ma la gente, che la vedeva uscire ogni sabato, cominciava a pensare male di lei e inizi\u00f2 a mormorare.\nUn giorno Pacci\u00fbgo riusc\u00ec a fuggire e fece ritorno a Genova. Era sabato e la moglie si era recata, come sempre, al santuario a pregare. Quando Pacci\u00fbgo giunse, non trov\u00f2 la moglie e chiese notizie ai vicini cercando di non farsi riconoscere. Ma una vecchina, avendo capito che l'uomo era Pacci\u00fbgo ed essendo stata sempre invidiosa dei due sposi, gli disse che Pacci\u00fbga tutti i sabati scompariva con la scusa di recarsi al santuario della Coronata a pregare, ma che in verit\u00e0 si incontrava con un uomo.\nSentendo ci\u00f2 il marinaio fu colto da forte gelosia e senza esitazione si avvi\u00f2 verso Coronata; giunto a met\u00e0 strada incontr\u00f2 la moglie che nel vederlo e avendolo immediatamente riconosciuto gli corse incontro abbracciandolo e baciandolo. Pacci\u00fbga, asciugandosi poi le lacrime di felicit\u00e0, inizi\u00f2 a ringraziare la Madonna che aveva ascoltato le sue preghiere e disse al marito che il sabato seguente sarebbero andati tutti e due al santuario per ringraziarla.\nPacci\u00fbgo per\u00f2 non riusciva a togliersi di mente il tarlo della gelosia e cos\u00ec, il giorno dopo, propose alla moglie di fare una gita in barca a Cornigliano e quando furono al largo le domand\u00f2 spiegazioni sul suo presunto tradimento. Pacci\u00fbga, che non si aspettava tale domanda dal marito, rimase un attimo in silenzio e Pacci\u00fbgo, interpretando il silenzio della moglie come ammissione di colpevolezza, fuori di s\u00e9, la colp\u00ec con un coltello e la gett\u00f2 in mare.\nPacci\u00fbgo allora vog\u00f2 verso riva e scese a Sampierdarena, ma il rimorso per quanto aveva fatto lo perseguitava ed egli si rec\u00f2 al santuario di Coronata per chiedere perdono alla Madonna. Grande fu la meraviglia e la gioia di Pacci\u00fbgo quando, entrando in chiesa, vide la sua buona moglie, salva, in ginocchio davanti all'altare che pregava.\nCap\u00ec allora che la Vergine aveva compiuto quel miracolo perch\u00e9 sapeva che Pacci\u00fbga gli era sempre stata fedele e cos\u00ec le corse incontro e la abbracci\u00f2 con tutto il suo amore."}
{"id": "905130", "revid": "486946", "url": "https://it.wikipedia.org/wiki?curid=905130", "title": "Missione di Osservazione della Comunit\u00e0 Europea", "text": ""}
{"id": "905134", "revid": "287204", "url": "https://it.wikipedia.org/wiki?curid=905134", "title": "La donna di Avalon", "text": "La donna di Avalon \u00e8 la seconda parte del settimo volume delle \"Cronache di Camelot\", la serie di Jack Whyte. Il titolo originale \u00e8 \"Uther\", si tratta di una pubblicazione divisa in due parti che racconta in un'altra chiave di lettura gli eventi del libro \"La stirpe dell'Aquila\". \u00c8 stato pubblicato dalla Piemme.\nTrama.\nLa morte violenta di Cassandra, \u00e8 l'evento che divide per sempre il futuro stregone dal suo compagno e amico di sempre, il cugino Uther Pendragon. Quest'ultimo si prepara intanto alla sua campagna finale contro l'acerrimo nemico Lot, re di Cornovaglia, cui rapisce la moglie Ygraine, di cui Uther si innamora. E proprio al momento della battaglia finale, Uther sapr\u00e0 della nascita di suo figlio, a cui \u00e8 stato dato il nome di Art\u00f9. Qui inizia la leggenda."}
{"id": "905135", "revid": "729019", "url": "https://it.wikipedia.org/wiki?curid=905135", "title": "Medea (P\u00e9ruse)", "text": "Medea (\"M\u00e9d\u00e9e\") \u00e8 una tragedia in cinque atti scritta dal poeta e drammaturgo francese Jean Bastier de La P\u00e9ruse (1529-1554).\nL'opera di La P\u00e9ruse segue di soli due anni \"\u00abCl\u00e9op\u00e2tre captive\u00bb\" di \u00c9tienne Jodelle - la prima tragedia francese - e nasce sull'onda del grande successo che aveva ottenuto l'opera di Jodelle e, in generale, la riproposizione attualizzata dei classici.\nLa \"M\u00e9d\u00e9e\" appartiene, infatti, al periodo pi\u00f9 fiorente dell'umanesimo e rinascimento francese presentando da una parte, il frutto della ricercata ispirazione ai due principali drammi antichi su Medea: la \"Medea\" di Seneca, in particolare, di cui riprende alcune parti significative della trama come la versione senechiana dello smembramento di Apsirto e la sua apparizione nel finale come ombra che conduce Medea all'assassinio dei figli, e, naturalmente, la Medea di Euripide; dall'altra enfatizzando la parte pi\u00f9 cupa e passionale (nella crudelt\u00e0 o nell'amore) di questa complessa figura drammatica della tragedia greca.\nLa prima edizione dell'opera (\"\u00abLa M\u00e9d\u00e9e, trag\u00e9die et autres diverses po\u00e9sies\u00bb\") risale al 1555 ed \u00e8 stata pubblicata postuma come gran parte delle opere del giovane drammaturgo. Il dramma di La P\u00e9ruse costituisce il capostipite delle diverse riproposizioni in lingua francese - da Pierre Corneille e Bernard de Longepierre a Marc-Antoine Charpentier - del tema tragico di Medea."}
{"id": "905136", "revid": "124627981", "url": "https://it.wikipedia.org/wiki?curid=905136", "title": "Tammaro (fiume)", "text": "Il fiume Tammaro \u00e8, con una lunghezza di 78,2\u00a0km e un bacino di 792,8\u00a0km\u00b2, il principale tributario del Calore, nel quale sfocia presso Benevento.\nDescrizione.\nNasce in Molise dalla Sella di Vinchiaturo (558\u00a0m) tra le montagne di Sepino in contrada \"Castelvecchio Tappone\", poco lontano dal confine con la Campania, entrando poi in provincia di Benevento fra Sassinoro e Santa Croce del Sannio.\nScorrendo da nord-ovest a sud-est lascia sulla destra Sassinoro, Morcone, Campolattaro e Fragneto l'Abate, volgendo presso il centro di Pesco Sannita a nord-est per \"Valle Cupo\", per poi attraversare localit\u00e0 \"Calise\" tra Pago Veiano e San Giorgio la Molara.\nIn seguito torna verso mezzogiorno lasciando a sinistra il centro di Paduli e a destra Pietrelcina per poi sboccare nel Calore poco a monte di Benevento, presso Ponte Valentino all'altezza della stazione ferroviaria di Paduli; il corso d'acqua \u00e8 caratterizzato dal regime torrentizio e dal letto solitamente angusto e fortemente incassato fra i monti.\nIl Tammaro, per il suo lungo e tortuoso sviluppo in regione montuosa, \u00e8 ingrossato da non pochi tributari; ben 22 sono i suoi affluenti, tra i quali si segnalano:\nDa ricordare poi il \"Rio Freddo\", il \"Rio Vivo\", il \"San Marco, il San Pietro,\" e il \"Sanzano\".\nPortata.\nPortata media mensile.\n\"Dati portata Fiume Tammaro (Stagione 2014).\"\nOrigini del nome.\nIn una cronaca latina anteriore al secolo XVII tradotta da un \"P. Girolamo da Paduli\" nel secolo seguente, viene specificato che anticamente il \"Tammaro\" si chiamava \"Verdemarino\" successivamente mutato in \"Tammarino\" (alla cui foce sarebbe stato anche sepolto re Manfredi), quindi poi Tammaro.\n\u00c8 comunque certo che in epoca romana portava gi\u00e0 il nome di \"Tamarum\", essendo citato nell'Itinerario antonino come \"Super Tamarum\".\nSecondo Enrico Isernia, invece, questo fiume ha preso il nome da una chiesa dedicata a San Tammaro (arcivescovo di Benevento nel 465 d.C.) posta presso la medesima foce. Anche lui per\u00f2 dimentic\u00f2 il \"Tamarum\" dell'Itinerario antonino.\n\u00c8 anche tenuta in considerazione la teoria secondo la quale tale nome potrebbe aver avuto comune origine a quello di tanti altri fiumi, quali \"Tanarus\", \"Tanus\", \"Tanager\", \"Tarus\", ed anche con \"Dan\" o \"Tan\", aggettivo che riferito al fiume o lago voleva dire \"concavo o profondo\" od anche dal sostantivo \"Tonn\". che voleva dire \"acqua, onda\".\nAlluvioni.\nDi particolare intensit\u00e0 le alluvioni registrate il 2 novembre 1949 e il 15 ottobre 2015. In quest'ultima occasione le eccezionali precipitazioni dei giorni precedenti ha causato un'eccezionale onda di piena, che ha investito i comuni di Morcone, Campolattaro, San Giorgio La Molara, Pago Veiano, Pesco Sannita, Pietrelcina e Paduli. I maggiori danni sono stati registrati per l'agricoltura e per le abitazioni vicine al fiume. La portata massima in mattinata ha raggiunto i 907 m\u00b3/s. La piena del Tammaro ha contribuito enormemente all'esondazione del Calore che ha poi provocato l'alluvione di Benevento."}
{"id": "905137", "revid": "124566429", "url": "https://it.wikipedia.org/wiki?curid=905137", "title": "Coppa Italia 1962-1963", "text": "La Coppa Italia 1962-1963 fu la 16\u00aa edizione della manifestazione calcistica. Inizi\u00f2 il 1\u00ba settembre 1962 e si concluse il 2 giugno 1963.\nIl tabellone principale, partito dagli ottavi (venne giocato un turno speciale per ridurre da 19 a 16 le squadre vincenti al primo turno), vide imporsi l'Atalanta e il . Le due squadre si ritrovarono a San Siro il 2 giugno e furono i bergamaschi ad imporsi per 3-1 sui pi\u00f9 quotati rivali grazie a una tripletta di Domenghini, con un successo che entr\u00f2 nell'epica della societ\u00e0 orobica."}
{"id": "905138", "revid": "137928", "url": "https://it.wikipedia.org/wiki?curid=905138", "title": "Guly\u00e0s", "text": ""}
{"id": "905139", "revid": "1522738", "url": "https://it.wikipedia.org/wiki?curid=905139", "title": "Crimson Mentone", "text": ""}
{"id": "905140", "revid": "1543377", "url": "https://it.wikipedia.org/wiki?curid=905140", "title": "Vercingetorige", "text": "Figlio del nobile Celtillo, fu re degli Arverni, influente popolo gallico insediato nell'attuale regione dell'Alvernia. Nel suo disegno di respingere l'invasione romana, riusc\u00ec a coalizzare la maggioranza dei popoli gallici e dei loro comandanti. Fu uno dei primi capi in grado di federare una parte importante dei popoli gallici, vincendo le tradizionali divisioni storiche. Di fronte a uno dei pi\u00f9 grandi strateghi di sempre, mise in mostra i suoi eccellenti talenti militari. Nel 52 a.C. fu sconfitto nell'assedio di Alesia da Caio Giulio Cesare. Consegnatosi, fu imprigionato a Roma per cinque anni. Nel 46 a.C. fu trascinato in catene per ornare la celebrazione del trionfo di Cesare. Immediatamente dopo fu mandato a morte nel carcere Mamertino.\nNei secoli XVIII e XIX la sua figura, similmente a quella di Ambiorige in Belgio, conobbe in Francia una riscoperta in chiave nazionalista. Con Napoleone III, la sua figura di rappresentante della civilt\u00e0 gallo-romana fu largamente messa in rilievo. In seguito, nel clima revanscista della rivalit\u00e0 franco-tedesca, ha incarnato la figura mitica di eroe nazionale per una parte importante della storiografia francese del XIX secolo. Negli anni dal 1870 al 1950, l'insegnamento della storia per generazioni di studenti lo presenter\u00e0 come il primo capo dei francesi.\nBiografia.\nFonti primarie.\nLe fonti storiche sulla sua vita sono alquanto rare e necessitano perci\u00f2 d'essere interpretate criticamente, particolarmente alla luce delle conoscenze archeologiche a nostra disposizione, laddove invece la stramaggior parte delle nostre conoscenze \"certe\" - per quanto spesso frammentarie ed aneddotiche - sulla sua figura sono desunte fondamentalmente da scritti d'autori antichi greci e romani, quali Strabone, Plutarco, Floro nella sua epitome di Tito Livio, e Cassio Dione, figure tutte vissute ben dopo il celebre condottiere gallico. Ci\u00f2 che difatti meglio concorre a definirne un ritratto dettagliato sono senz'altro i \"Commentarii de bello Gallico\", destinati al Senato romano, che Cesare redasse nel corso delle sue campagne militari in Gallia e che compil\u00f2 dopo la sua vittoria decisiva sui Galli ad Alesia. Le menzioni relative a Vercingetorige sono tutte contenute nel libro settimo dell'opera.\nPu\u00f2 risultare dunque sconfortante, nel tentar d'abbozzare il ritratto di un personaggio storico, dover attingere per forza proprio alle parole del suo principale avversario che, pur risultando abbastanza veritiero per buona parte dei suoi resoconti della vicenda che li vide entrambi legati, non si poneva certo lo scopo di riportarne la personalit\u00e0 ed il comportamento con la pi\u00f9 meticolosa obbiettivit\u00e0, anzi, non sono poche le volte in cui Cesare cerca di screditarne la progettualit\u00e0 politica in toto, comparandolo con personaggi della storia romana certamente non benvoluti dalle \"\u00e9lite\" della Repubblica (in certi passi dei \"Commentarii\" il condottiero romano, richiamando quelli del \"De Catilinae coniuratione\" di Sallustio, lo pone implicitamente alla pari dello stesso Catilina infatti), e negandogli perci\u00f2 qualsiasi forma di legittimazione.\nCiononostante, gli importanti progressi segnati dall'archeologia della Francia gallo-romana nel corso degli ultimi quarant'anni, hanno fornito numerosi elementi che hanno permesso di meglio tratteggiare il personaggio e il suo contesto.\nLe origini di Vercingetorige.\nNascita.\nVercingetorige nacque senza alcun dubbio nell'Alvernia, una regione storica sita nell'odierna Francia centro-meridionale, lungo il territorio del Massiccio Centrale. Stando a quanto asserisce Strabone, la sua citt\u00e0 natale sarebbe stata Gergovia - ma \u00e8 possibile prendere in considerazione anche la citt\u00e0 di \"Nemosso\" (menzionata tra l'altro quale capitale della trib\u00f9 degli \"Arverni\" da Strabone stesso) -, identificata talvolta con l'attuale Clermont-Ferrand, bench\u00e9 gli scavi archeologici pi\u00f9 recenti sembrerebbero farne propendere l'identificazione pi\u00f9 corretta con la vicina citt\u00e0 di Corent, nell'odierna zona di Limagne; a tal proposito, gli scavi attuali hanno rivelato infatti come la zona stessa fosse giunta a un livello d'urbanizzazione pi\u00f9 che eccezionale, dimostrando lo sviluppo policentrico d'un vasto agglomerato urbano. Sembrerebbe perci\u00f2 che ai tempi di Cesare l\"'oppidum\" fortificato di Gergovia coesistesse con quest'agglomerato individuato a Corent (ma questo campo potrebbe ancora riservare nuove scoperte).\nLa sua data di nascita non ci \u00e8 pervenuta d'alcuna fonte a noi conosciuta, se non indirettamente per una deduzione dal testo di Cesare, in cui Vercingetorige viene definito \u00ab\"adulescens\"\u00bb nel 52 a.C., ossia, nel diritto romano, un uomo di meno di trent'anni. Si pu\u00f2 dunque dedurre una data di nascita che s'aggiri intorno all'anno 80 a.C.\nVercingetorige era figlio di Celtillo, capo di uno dei clan principali degli Arverni, una delle trib\u00f9 galliche pi\u00f9 potenti e influenti, che sul finire del II secolo a.C. s'oppose a muso duro all'espansionismo sempre pi\u00f9 incalzante dei romani in Gallia. Celtillo, che presso la propria trib\u00f9 ricopriva inoltre la carica di \"vergobret\" (capo militare), sarebbe stato poi condannato a morte dalle stesse famiglie aristocratiche arverne per aver tentato di ristabilire a suo vantaggio il regime dinastico, abolito precedentemente su pressione romana, quando gli Arverni uscirono sconfitti dallo scontro con questi nel 121 a.C.; l'ultimo dei re d'Alvernia, Bituito, una volta sconfitto presso l'odierna Orange, fu infatti condotto a Roma in catene affinch\u00e9 trascorresse il resto dei suoi anni nel carcere ad Alba Fucens e, a seguito di ci\u00f2, alla monarchia si sostitu\u00ec coattamente un regime aristocratico. Questo netto rifiuto della monarchia rivelava senza dubbio il timore, in seno all'\u00e9lite aristocratica, che la restaurazione di Celtillo potesse preludere alla denuncia dei trattati stipulati con Roma, decretando cos\u00ec la fine di quel periodo di pace e di prosperit\u00e0 che essi avevano garantito per decenni.\nIl nome di Vercingetorige.\nL'origine del suo nome \u00e8 stata a lungo un mistero. Plutarco, nelle biografia di Cesare contenuta nelle sue \"Vite parallele\", deforma il suo nome in (Ouergentorix); Strabone lo cita sotto un'altra forma. Ma sia lo stesso Cesare sia numerose monete fanno fede del suo nome: le monete precisano l'esatta onomastica in VERCINGETORIXS. Per lo storico romano Floro il suo \u00abstesso nome sembrava fatto per incutere terrore\u00bb.\nPer lungo tempo, dopo la riscoperta ottocentesca dei Galli e di Vercingetorige, gli autori si sono interrogati per scoprire se la parola \u00abVercingetorige\u00bb fosse realmente un nome proprio di persona, o se esso volesse semplicemente dire \u00abil capo\u00bb in lingua gallica. Cos\u00ec Jules Michelet, nella sua \"Histoire de France\" lo chiama \u00abil Vercingetorige\u00bb (\"\u00able Vercing\u00e9torix\u00bb\"). Vi sarebbero quindi vari re cos\u00ec denominati nella storia della Gallia, il che darebbe ragione alla relativa abbondanza e distribuzione dei pezzi monetali gallici recanti questa iscrizione. Tuttavia la difficolt\u00e0 resta dal momento che \u00abil\u00bb Vercingetorige portava gi\u00e0 quel nome prima ancora che gli venisse conferita la responsabilit\u00e0 suprema.\nEtimologia.\nOggi \u00e8 comunemente accettato quello che i filologi vanno scrivendo da tempo: il nome di per s\u00e9 non riporterebbe nient'altro che un titolo onorifico, ricavato dai termini gallici \"Ver-\" (da pronunciarsi \u00abuer\u00bb), che si tratta d'una forma di superlativo, \"-cingeto-\" (da pronunciare verosimilmente \u00abkingh\u00e9to\u00bb), traducibile grossomodo come \"guerriero\", e \"-rix\", letteralmente \"re\", equivalente del latino \"rex\", un suffisso presente peraltro in molti nomi di condottieri e sovrani celtici (nel suo \"De bello Gallico\", ad esempio, Cesare menziona due capi celtici di nome \"Cingetorige\").\nLo si pu\u00f2 tradurre perci\u00f2 come \u00abIl grandissimo re dei guerrieri\u00bb oppure, pi\u00f9 alla lettera, \u00abIl grandissimo re guerriero\u00bb\nIconografia.\nNon vi \u00e8 alcun ritratto di Vercingetorige censito nella scultura dell'epoca. Nel XIX secolo, scultori, pittori e illustratori, rappresenteranno Vercingetorige secondo i canoni e i criteri dell'epoca, ispirandosi alle descrizioni letterarie degli autori antichi, tra cui Cesare, che ci presentano i Galli, grossi, capelluti, baffuti. Questa rappresentazione fu utilizzata ad esempio da scultori come Fr\u00e9d\u00e9ric Bartholdi.\nIn realt\u00e0, non ci si pu\u00f2 basare su null'altro se non sulle monete ritrovate. Grazie ai lavori di Jean-Baptiste Colbert de Beaulieu, che rivoluzioneranno la numismatica della Gallia negli anni cinquanta e sessanta del XX secolo, sono stati censiti 25 stateri aurei e due di bronzo, mentre restano dubbi su un altro segnalato nel XIX secolo e poi sparito. Questi pezzi sembrano provenire tutti dal tesoro di Pionsat. A partire da questi esemplari, sono stati identificati 11 diversi conii sul dritto e 10 sul rovescio, da cui si pu\u00f2 dedurre che almeno pezzi d'oro devono essere stati battuti. Le monete d'oro sono leggere e con un titolo millesimale molto basso. I due pezzi in bronzo sono stati trovati ad Alesia e rappresentano delle monete ossidionali, coniate d'urgenza durante le fasi dell'assedio. Queste monete sono interessanti perch\u00e9 esibiscono un ritratto sottolineato dalla legenda \"Vercingetorixs.\"\nIl profilo, senza caratterizzazioni, raffigurato sulle monete con la legenda del suo nome, rappresenta davvero Vercingetorige? Gli storici continuano a discuterne, ma l'opinione pi\u00f9 diffusa propende a vedervi l'iconografia idealizzata, alla maniera ellenistica di un dio greco, in questo caso Apollo.\nBrigitte Fischer, seguendo in questo Jean-Baptiste Colbert de Beaulieu, non vede altro su queste monete che delle rappresentazioni di Apollo, a imitazione degli stateri macedoni di Filippo II, ritrovati fino in Dordogna, e riportati in Gallia da mercenari celti.\nIl vero volto di Vercingetorige?\nParadossalmente, il vero volto di Vercingetorige potrebbe apparire su un denario romano in argento battuto nel 48 a.C. dal magistrato monetario Lucio Ostilio Saserna. Raffigura il ritratto di un capo gallico che indossa nobilmente un \"paludamentum\" con una fibula: mostra un viso stanco ed emaciato, i capelli rivolti all'indietro e raccolti in ciocche, con baffi e barba, e uno scudo dietro la testa. L'altra faccia mostra un auriga che guida una biga che conduce un guerriero gallico nudo che brandisce una lancia e uno scudo, una delle tecniche di combattimento preferite dai Galli. Questo denario \u00e8 stato battuto da un magistrato assai vicino a Giulio Cesare, nell'epoca in cui Vercingetorige era prigioniero a Roma; per questo motivo alcuni numismatici ritengono che potrebbe trattarsi di un vero ritratto dello stesso Vercingetorige. In effetti, al momento della realizzazione di questa moneta, il personaggio gallico pi\u00f9 celebre a Roma non poteva che essere il modello per eccellenza per gli incisori. Altri ritengono che si tratti di un personaggio in et\u00e0 pi\u00f9 avanzata di Vercingetorige (allora di circa 32 anni) e pensano a un'allegoria della vittoria romana sui Galli.\nI romani si inorgoglivano nel mostrare sulle loro monete dei trofei simboleggianti i popoli vinti (guerrieri incatenati) o loro simboli prestigiosi (armi, carnyx), mentre rimane eccezionale la rappresentazione su moneta del viso di un capo nemico. Il pezzo di Ostilio Saserna potrebbe trovare spiegazione nella volont\u00e0 di rappresentare una personalit\u00e0 fuori dal comune, Vercingetorige, colui che ha federato i popoli gallici. Il suo ritratto emaciato sarebbe il riflesso di un corpo provato da quattro anni di dura prigionia, o vorrebbe tradurre la volont\u00e0 di marcare l'aspetto indebolito e disperato di un nemico prestigioso.\nLe guerre galliche.\nLa situazione in Gallia nel I secolo a.C..\nNell'anno 60 a.C., la Gallia cisalpina e quella transalpina (ridenominata poi \"narbonense\") erano province romane, mentre la Gallia Aquitania, la Gallia Belgica e la Gallia Lugdunense restavano in mano a trib\u00f9 galliche, di diversa importanza, non sottomesse all'autorit\u00e0 di Roma. Cesare, che era governatore della Gallia cisalpina e della transalpina, parla di questo insieme di popoli e territorio, non facenti parte dell'effettivo della Repubblica ma nondimeno variamente dipendenti dal potere di Roma, come costituenti quella che veniva definita la \"Gallia Comata\" (\"Gallia chiomata\", in riferimento cio\u00e8 alle capigliature tipicamente lunghe dei galli e con ci\u00f2 ad esemplificare la loro estraneit\u00e0 al mondo romano-alessandrino), in contrapposizione a quella \"Togata\" (cio\u00e8 \"cinta\" dalla toga, in riferimento dunque al loro far ormai parte della societ\u00e0 romana), costituenti invece le sue parti conquistate.\nCome poi illustrato dallo stesso Cesare nei suoi \"Commentarii\", la \"Comata\" veniva solitamente divisa in tre parti, ognuna delle quali abitata a parer suo da popolazioni tra loro diverse tanto sul piano socioeconomico, quanto su quello politico e culturale: \u00ab \"Gallia est omnis divisa in partes tres, quarum unam incolunt Belgae, aliam Aquitani, tertiam qui ipsorum lingua Celtae, nostra Galli appellantur\". \u00bb, esordisce infatti Cesare nel suo famoso incipit: \u00ab \"Tutta la Gallia \u00e8 divisa in tre parti: una \u00e8 abitata dai Belgi, un'altra dagli Aquitani, la terza da quelli che nella loro lingua si chiamano Celti e nella nostra Galli.\" \u00bb.\nDopo la conquista della Francia meridionale, la transalpina, avvenuta negli anni dal 125 al 122 a.C., numerosi accordi commerciali avevano dato forma a importanti legami con Roma. La Gallia di allora comprendeva pi\u00f9 di sessanta popoli, di cui alcuni ben conosciuti, come gli Arverni, gli Edui, i Sequani e i Remi. In quei territori, molto popolosi, si contavano dai 9 ai 10 milioni di abitanti\nDopo la met\u00e0 del II secolo a.C. e, soprattutto, dopo la conquista romana della Gallia meridionale, gli Edui avevano stretto un'alleanza con Roma, intessendo rapporti commerciali, politici e militari molto forti. Gli Arverni, popolo molto influente, che egemonizzava la regione del Massiccio Centrale, vi si opponeva, dando vita a conflitti sporadici che si susseguirono fino alla disfatta arverna del 121 a.C.\nLa guerra nel cuore della Gallia.\nNel 58 a.C., Vercingetorige \u00e8 un giovane di natali aristocratici, sulla ventina, nell'et\u00e0 giusta per combattere, quando Giulio Cesare, prendendo a pretesto la migrazione degli Elvezi che intendevano spingersi verso la Saintonge sotto la crescente pressione dei Germani di Ariovisto, invade la Gallia alla testa delle sue legioni e di contingenti di Galli alleati per venire in soccorso dei suoi tradizionali alleati, gli Edui, a loro volta minacciati anch'essi dai Germani.\nA questi motivi, nell'opinione di molti studiosi, vanno sovrapposti i propositi di Cesare miranti ad accrescere il proprio potere e il prestigio personale, anche in relazione ai successi conseguiti dal suo rivale Pompeo.\nCeltillo, uno dei principali capi trib\u00f9 arverni, tenta allora di prendere la testa della \u00abfazione anti-romana\u00bb in Gallia, che i Sequani, ora indeboliti dalla recente rivalit\u00e0 con Ariovisto, avevano capeggiato nel corso del secolo precedente.; ma, come gi\u00e0 detto, fu ucciso dalla \u00e9lite aristocratica del suo popolo.\nIn quel momento, suo figlio Vercingetorige entra probabilmente a far parte dell'entourage militare di Cesare, di cui diviene uno dei \"contubernales\" (compagni di tenda). \u00c8 Cesare a istruirlo sui metodi e le tecniche di guerra dei romani, in cambio della sua collaborazione e della sua conoscenza del territorio e delle usanze della Gallia comata.\nLa guerra che ha inizio durer\u00e0 sei anni, con Cesare che condurr\u00e0 vittoriosamente le aquile romane al di l\u00e0 del Reno e in Britannia (l'attuale Gran Bretagna). La guerra sar\u00e0 un susseguirsi di campagne condotte ciascun anno contro le trib\u00f9 ribelli.\nNel 58 a.C., Cesare decide di intervenire per impedire ai Germani di Ariovisto di minacciare la pace in Gallia. Li sconfigge in Alsazia, presso Mulhouse, e fissa sul Reno quella che sar\u00e0 per secoli la frontiera tra i Galli e i Germani. Questi non potevano pi\u00f9 oltrepassare il fiume per stabilirsi in Gallia senza l'avallo dei Romani.\nNel 57 a.C., contando sulla rapidit\u00e0 di dispiegamento delle sue truppe, Cesare si dirige verso il Nord-Est e decide di affrontare i Belgi che avevano ammassato ingenti forze sulle rive del fiume Aisne. Egli si attesta nei suoi accampamenti fortificati a nord del fiume, attendendosi di vedere all'opera gli effetti della mancanza di coesione dello schieramento avverso; successivamente egli affronta i Nervii di Ambiorige, e poi i Bellovaci. Nel frangente, i popoli dell'Armorica si sottomettono. La Gallia \u00e8 sottomessa, la guerra \u00e8 finita e Roma celebra l'eroe concedendo dieci giorni di festeggiamenti.\nTuttavia Cesare rimane in Gallia e, a partire dal 56 a.C., si trova ad affrontare il montare della resistenza, in particolare nei confronti dell'imposizione fiscale, e la ribellione dei potenti Veneti del Morbihan e dei loro alleati di oltre-Manica. La repressione contro la defezione dei Bretoni \u00e8 impietosa: le \u00e9lite sono massacrate e il popolo ridotto in schiavit\u00f9.\nNel 55 a.C. Cesare deve affrontare un nuovo esodo di popolazioni germaniche, che in massa si riversavano in Gallia attraversando il Reno; Cesare considera il Reno un limite invalicabile a difesa delle sue conquiste d'oltralpe, per cui non appena i Germani oltrepassano il fiume vengono sterminati dall'esercito romano, lasciando sul terreno, a dire di Cesare, quattrocentomila persone tra morti e feriti.\nNell'inverno del 54/53 a.C. una nuova rivolta interessa un popolo della Mosa, gli Eburoni, che riescono ad annientare una legione. Questo obbliga Cesare a mobilitare una decina di legioni con cui non esita a sterminare letteralmente quel popolo. Alcune rivolte sporadiche, come quelle dei Carnuti o dei Senoni, infiammano la primavera del 53 a.C. Il capo senone Accone \u00e8 decapitato e Labieno, luogotenente di Cesare, richiama agli ordini i Treveri.\nCon l'arrivo dell'inverno del 53 a.C., Cesare ritorna in Italia, spostandosi in Gallia cisalpina, uno dei suoi distaccamenti militari.\n\u00c8 questo il momento dell'entrata in scena di Vercingetorige.\nVercingetorige a capo della rivolta gallica del 52 a.C..\nPresa del potere.\nVolendo forse approfittare della difficile situazione creatasi nel 53 a.C., nella guerra contro i Parti, a seguito dell'annientamento delle legioni guidate da Crasso nella battaglia di Carre, e del malcontento latente in una Gallia stanca di guerre, Vercingetorige, tradendo l'alleanza con i romani, aspira di nuovo al potere regale la cui rivendicazione fu fatale a suo padre:\nNell'inverno 53/52 a.C., alcuni cittadini romani e italici, arrivati in quelle terre come commercianti e funzionari di Roma, furono massacrati dai Carnuti a Cenabum (Orl\u00e9ans). All'annuncio del massacro Vercingetorige prende il potere presso gli Arverni e si impone alla testa del partito \"anti romano\", grazie soprattutto all'abilit\u00e0 dialettica appresa presso i Galli e presso i Romani con cui era stato in contatto. Tra la fine del 53 e l'inizio del 52 a.C., i tradizionali alleati dei romani fanno a poco a poco defezione e si schierano sotto la bandiera di Vercingetorige.\nLa ribellione dei Galli.\nSecondo Cesare, il massacro di Cenabum fu preceduto da una riunione tenuta \"in mezzo al bosco\", identificato con la foresta dei Carnuti, durante la quale venne preparato il piano della sollevazione generale della Gallia. Cesare tuttavia non nomina nessuno dei Galli presenti alla riunione. Secondo Christian Goudineau, \"queste righe vanno prese con molta cautela\", dato che il resoconto organizza la classica messa in scena di una congiura, simile a quella di Catilina descritta da Sallustio. In ogni caso, l'annuncio del massacro di Orl\u00e9ans vola di bocca in bocca, giungendo in serata fino al paese degli Arverni, distante pi\u00f9 di 160 miglia, e determina l'apparizione di Vercingetorige nel resoconto di Cesare. Si vede Vercingetorige rivendicare una posizione politica forte, simile a quella che era stata di suo padre. Secondo Cesare, egli trascina i Galli suoi clienti in armi.\nMa Vercingetorige incontra la contrariet\u00e0 dell'oligarchia arverna, in capo a tutti lo zio paterno Gobannizione, forse responsabile dell'esecuzione di suo padre, e viene cacciato dalla citt\u00e0. L'opposizione dello zio al nipote potrebbe non essere casuale: per Serge Lewuillon essa \u00e8 determinata dal sistema parentale dei Galli in cui \"la relazione tra zio e nipote mette in gioco delle preferenze per lato materno, vale a dire dalla parte pi\u00f9 sofisticata del sistema parentale, ma anche quella che produce le formule pi\u00f9 accomodanti ed efficaci dello scambio\". L'opposizione di Gobannizione a Vercingetorige aveva quindi cause politiche ma pu\u00f2 essere spiegata anche attraverso quello che ci rivela l'antropologia dei sistemi di parentela.\nScacciato da Gergovia, Vercingetorige arruola le sue truppe tra la gente abbandonata e miserabile delle campagne per ritornare in forze qualche giorno pi\u00f9 tardi, mobilitando il popolo e imponendosi come il vero comandante supremo: viene acclamato re e invia i suoi messi tra i principali popoli della Gallia. Secondo Robin Seager il lessico utilizzato da Cesare nell'esporne la presa di potere \u00e8 estremamente connotato e molto significativo per i destinatari a Roma; le parole che sceglie sono allo stesso tempo familiari ma in grado di ottenere da una parte dei lettori le reazioni attese: Vercingetorige \u00e8 descritto come un uomo dal considerevole potere, ma la qualificazione dei suoi sostenitori reclutati nelle campagne utilizza dei termini idonei a gettare discredito agli occhi dei senatori romani. I termini di Cesare sono in effetti gli stessi utilizzati all'epoca per definire i sostenitori di Catilina o Clodio: Cesare quindi nega a Vercingetorige ogni legittimazione politica presentandolo come un uomo pericoloso.\nLa tattica di Vercingetorige.\nVercingetorige, nel corso di quell'anno, mostrer\u00e0 il suo reale talento militare e politico creando dei problemi a uno degli strateghi romani pi\u00f9 talentuosi. La sua azione prende due strade: innanzitutto, organizza la resistenza concependola come una \"guerra di disturbo\" (alla quale la geografia gallica si prestava peraltro in maniera eccellente) ricorrendo alla \"tattica della terra bruciata\", avendo compreso che l'esercito romano era molto dipendente dalla logistica degli approvvigionamenti; nello stesso tempo si impegna a federare il maggior numero possibile di trib\u00f9 galliche contro Giulio Cesare. Una sola citt\u00e0 viene risparmiata dalle fiamme che ardono la Gallia, Avarico, la vecchia fortezza dei Biturigi.\nNel gennaio del 52 a.C. mette in gioco con successo le sue carte diplomatiche: invia una serie di ambasciate presso vari popoli gallici per cercare di legarli a s\u00e9, non esitando a prendere ostaggi a garanzia dell'alleanza. Tenta di imporsi agli Edui (nell'attuale Saona e Loira), alleati dei romani o, almeno di ottenerne la neutralit\u00e0. Invia uno dei suoi alleati, il cadurco Lucterio, verso sud, ai confini della provincia narbonense, riuscendo a guadagnarsi l'alleanza dei Ruteni. La Gallia Narbonense \u00e8 in questo modo direttamente minacciata.\nVercingetorige in persona riesce a guadagnare alla propria causa i Biturigi Cubi, normalmente membri della confederazione edua. In breve tempo \u00e8 l'ispiratore di un'alleanza dei popoli del centro e dell'ovest della Gallia contro il proconsole.\nCesare, in seria difficolt\u00e0, percepisce il pericolo imminente di un'insurrezione generale in Gallia, e decide di interrompere il soggiorno in Cisalpina per raggiungere Narbona alla fine di gennaio, con lo scopo di ristabilire la sicurezza in quei territori. Con audace e imprevista mossa tattica, decide di imboccare la difficile strada a nord tra i valichi innevati delle Cevenne, attraverso il Massiccio Centrale, in pieno territorio degli Arverni, per raggiungere Agendicum (Sens) la capitale dei Senoni. Vi ritrova in febbraio le sei legioni acquartierate per l'inverno, con cui fronteggiare la rivolta che si espande al centro della Gallia. Altre quattro vengono dispiegate sulla frontiera con i Treveri e lungo quella con i Germani.\nLe campagne della primavera del 52 a.C..\nVercingetorige mette in opera la sua strategia: evitare lo scontro diretto con le legioni, sfiancando l'esercito romano con una logorante corsa all'inseguimento e privandolo, al contempo, della possibilit\u00e0 di approvvigionarsi sul territorio grazie alla tattica della terra bruciata.\nVedendo Cesare concentrare le proprie legioni, Vercingetorige riprende l'iniziativa e affronta i Boi, un popolo alleato di Roma e soprattutto membro della confederazione edua, mettendo cos\u00ec alla prova la sua solidit\u00e0 e sfidando l'unico popolo gallico che gli resisteva. Impone l'assedio all'oppidum di Gorgobina (presso Sancerre), ma il talento e l'intelligenza strategica di Cesare permettono ai Romani di beneficiare dell'aiuto logistico di trib\u00f9 galliche come i Boi, i Remi, (regione di Reims) e soprattutto degli Edui, stringendo patti con tutti quelli che da tempo erano riluttanti a unirsi alle truppe arverne e alla coalizione ribelle.\nAssedio di Avarico.\nCos\u00ec, Giulio Cesare, attraversata una Brie devastata, punta su Cenabum (Orl\u00e9ans), che conquista, saccheggia e d\u00e0 alle fiamme; poi attraversa la Sologne, anch'essa deserta, e cinge d'assedio la citt\u00e0 di Avarico (Bourges) che non era stata data alla fiamme. Ci si \u00e8 chiesto per quali motivi la citt\u00e0 fu preservata dai Galli, visto che pi\u00f9 di venti citt\u00e0 dei Biturigi erano state bruciate poco prima. Cesare sostiene che Vercingetorige si era lasciato impietosire dai notabili biturigi che volevano salvare la citt\u00e0. Christian Goudineau, riassumendo il dibattito storiografico, propende per una tattica deliberata di Vercingetorige che vuole \u00abfermare\u00bb le legioni, esporle a una guerra di logoramento impegnandole in un lungo assedio di una citt\u00e0 ritenuta inespugnabile, per meglio attaccarle quando esse fossero state sufficientemente indebolite.\nMa la tecnica si arena contro l'incredibile abilit\u00e0 di Cesare in materia di assedi: egli, nel difficile clima di quel mese di marzo, non esita a far realizzare dai suoi legionari un terrapieno fin quasi sulle mura riuscendo, dopo lunghe settimane, a conquistare la citt\u00e0. I vincitori si abbandonano al massacro indiscriminato: dei assediati ne scamperanno solo 800, riusciti a sfuggire ai primi clamori.\nLa fine della confederazione edua (aprile-maggio del 52 a.C.).\nSe la caduta di Avarico \u00e8 senza dubbio un rovescio per Vercingetorige, una parte della sua strategia \u00e8 a un passo dal successo: le legioni soffrono le privazioni e, soprattutto, gli alleati di Roma iniziano a passare sull'altro campo. Ma ancora pi\u00f9 minaccioso per Cesare \u00e8 il fatto che gli Edui, divisi e sull'orlo di una guerra civile, sembrano sul punto di unirsi alla coalizione gallica. In effetti, la fazione capeggiata dal nobile Coto, perde il potere a vantaggio di Convictolitave, proveniente da un'antica e potente famiglia, come Dumnorige l'antico capo eduo che Cesare aveva fatto mettere a morte nel 55 a.C. Il passaggio di consegne \u00e8 peraltro sancito dallo stesso Cesare, che intendeva in questo modo ripristinare la legalit\u00e0 della nomina, dopo essere intervenuto di persona per sedare le divisioni. Ma nel giro di qualche settimana, gli Edui, divisi ed esitanti, sotto l'impulso di Convictolitave, secondo le parole di Cesare corrotto dal denaro, finiranno per passare al fianco di Vercingetorige.\nContemporaneamente, si ribellano altri popoli della confederazione edua, come Parisii e Senoni, obbligando Cesare a inviare Labieno con quattro legioni per ristabilire l'ordine.\nLa vittoria di Gergovia in giugno.\nCesare, con le altre sei legioni, risale la sponda destra del fiume Elaver puntando verso Gergovia; Vercingetorige allora, interrotti tutti i ponti, lo segue lungo la riva opposta. Questo non impedir\u00e0 a Cesare di attraversare il fiume, servendosi di uno stratagemma:\nDi fronte a questo, Vercingetorige, fedele alla sua tattica, evita ancora lo scontro aperto: con una marcia a tappe forzate precede Cesare e raggiunge Gergovia, presso l'attuale Clermont-Ferrand, dove si attesta con i suoi uomini.\nUna volta giunti i Romani, la battaglia che si combatt\u00e9 si volse a favore delle forze galliche perch\u00e9 Cesare aveva preferito attaccare rinunciando alla sua condotta di assediare e affamare la citt\u00e0.\nDopo la sconfitta, i Romani levano il campo imboccando la strada di nord-ovest per ricongiungersi con le legioni di Labieno e reprimere la rivolta dei Senoni.\nCesare, nei suoi commentari, sostiene di aver raggiunto a Gergovia lo scopo di \u00abrespingere la iattanza gallica e ridare coraggio ai suoi\u00bb, avendo limitato le perdite a 700 legionari. Ma altre fonti parlano di un inquietante rovescio: Plutarco precisa che tutto and\u00f2 bene \u00ab \"fino a che gli Edui entrarono a loro volta in guerra. Unendosi ai ribelli, provocarono un profondo scoraggiamento nell'esercito di Cesare. \u00c8 per questo che lev\u00f2 il campo\" \u00bb.\nVercingetorige si riguadagna ancora l'alleanza degli Edui, che nel corso della battaglia di Gergovia erano ritornati a fianco di Cesare, grazie all'intervento diretto del proconsole romano.\nNel frattempo l'insurrezione \u00e8 ormai generalizzata:\nCerca di scagliare i ritrovati Edui, insieme ai Segusiavi, al comando di Eporedorige, contro la Provincia romana per portare a termine la destabilizzazione. Ma non vi riuscir\u00e0: le sorti della guerra, come si vedr\u00e0, sono vicinissime a una svolta.\nApogeo di Vercingetorige e isolamento di Cesare.\nVercingetorige si impone definitivamente come \"leader\" della coalizione a Bibracte. Una gran parte dei popoli gallici, per la prima volta nella storia, si trovano ora uniti in un unico sentimento nazionale formatosi tra tante realt\u00e0 rissose e individualistiche. Egli vuole probabilmente sconfiggere Cesare in maniera definitiva e crede nella propria superiorit\u00e0, sebbene met\u00e0 delle sue potenziali truppe non gli sia ancora pervenuta (quelle truppe costituiranno in seguito l'esercito che correr\u00e0 in suo aiuto nell'assedio di Alesia).\nCesare sa di non poter contare ormai su nessun alleato in Gallia, a parte i Lingoni e i Remi. Solo contro tutti, deve assolutamente tentare di ricongiungere le sue legioni a quelle di Labieno, cercando lo scontro risolutivo contro Vercingetorige: in quello scontro, Cesare, in grande inferiorit\u00e0 numerica, potr\u00e0 affidarsi solo al suo genio militare e alla miglior disciplina dell'esercito romano.\nLe legioni romane rompono l'isolamento.\nDi fronte a questa situazione Labieno si trova costretto a cambiare i propri piani: provenendo da Lutezia, riesce a sfuggire all'accerchiamento dei Bellovaci, ora avversari, per trovarsi di fronte una confederazione di Galli guidata dall'aulerca Camulogeno. Nello scontro che ne segue riesce a forzare il blocco: spezzato l'accerchiamento gli si spiana la strada per il ricongiungimento con Cesare ad Agendicum.\nSi tratta di un esercito, quello romano, che pu\u00f2 contare adesso su 11 o 12 legioni per una consistenza di circa legionari, senza per\u00f2 alcun appoggio di truppe ausiliarie galliche.\nLa capitolazione.\nDopo aver riparato presso gli alleati Lingoni, Cesare punta verso la Provincia narbonense ma Vercingetorige, che non vuole lasciarlo sfuggire, invia la sua cavalleria ad affrontare quella di Cesare: lo scontro, a nord di Digione e a qualche chilometro da Alesia, si volge per\u00f2 in favore dei Romani.\nVercingetorige ripiega su Alesia.\nLa fiducia dei ribelli comincia a vacillare. Vercingetorige, raccolte le forze dei Galli, intorno agli combattenti, decide di ripiegare ad Alesia, oppidum dei Mandubi, sovvertendo la tattica della guerriglia. Chiede agli alleati di fornire dei rinforzi: sar\u00e0 l'esercito di soccorso, forte di pi\u00f9 di tra cavalieri e soldati.\nMa forse non immagina, giunto a questo punto, che la piazzaforte di Alesia diventer\u00e0 una trappola mortale.\nL'assedio di Alesia.\nInfatti, di fronte a questa mossa, Cesare non esita un attimo a precipitarsi sulla cittadella e dispiegare le sue legioni in accampamenti piazzati tutto intorno; si pone in posizione di assedio facendo costruire, attorno alla piazzaforte, un'enorme doppia fortificazione, per impedire agli assediati di uscire e approvvigionarsi, e, allo stesso momento, per proteggersi le spalle dall'attacco delle truppe galliche esterne.\nL'esercito di rinforzo, quando giunger\u00e0 infine sul lato esterno delle fortificazioni di Alesia, sotto la guida dei capi lemovici e edui, lancer\u00e0 una serie di attacchi coordinati con quelli sul lato interno: i Romani si trovano quasi sul punto di cedere, ma l'assedio non verr\u00e0 spezzato.\nLa resa di Vercingetorige (ottobre 52 a.C.).\nDopo una quarantina di giorni di disperata resistenza, con le truppe ridotte alla fame, Vercingetorige, umiliandosi, decide di arrendersi al cospetto di Cesare, gettandosi ai suoi piedi e offrendo la propria vita in cambio di quella dei assediati: \"Hai vinto un uomo forte, o uomo fortissimo\", \"habe fortem virum, vir fortissime; vicisti\". I Galli escono disarmati dalla cittadella e vengono ridotti in prigionia.\nLa sconfitta si rivela conseguenza di numerosi fattori, fra i quali la superiore preparazione militare dei romani e la mancanza di intesa fra i diversi popoli e comandanti gallici, poco abituati a battersi insieme, e il ritardo nella mobilitazione delle truppe di soccorso.\nI restanti ribelli, in un primo momento guidati da Lucterio, resistono ancora fino alla presa di Uxellodunum nel 51 a.C., con la quale subiscono una terribile punizione.\nLa morte di Vercingetorige.\nGiulio Cesare conduce Vercingetorige con s\u00e9, come trofeo della sua lunga campagna militare in vista della celebrazione del suo trionfo a Roma. Il principe gallico viene tenuto prigioniero, probabilmente nel carcere Mamertino (Tullianum), fino al 26 settembre 46 a.C., quando, dopo aver ornato in catene il trionfo di Cesare, verr\u00e0 subito mandato a morte, probabilmente per strangolamento. Vercingentorige, dall'opinione pubblica, fu ritenuto indirettamente colpevole dei massacri di civili avvenuti a Cenabum e a Noviodunum durante il 52 (in seguito alla rivolta gallica).\nVercingetorige nella storiografia francese.\nFino al XIX secolo, gli storici non fanno menzione di Vercingetorige: per lungo tempo, i lavori hanno ricondotto le scaturigini della storia di Francia a narrazioni mitiche (come le origini troiane delle dinastie regali...), non menzionano come primi abitanti che i Franchi e, come primi re, Clodoveo o Meroveo.\nLa \"scoperta\" di Vecingetorige coincide con quella dei Galli quando Am\u00e9d\u00e9e Thierry, nel 1828, pubblic\u00f2 la sua \"Histoire des Gaulois depuis les temps les plus recul\u00e9s\". Pur seguendo da vicino il testo di Cesare, egli restituisce di Vercingetorige e della rivolta una versione viva e romantica che d\u00e0 alla sua opera un immenso successo popolare. In seguito Henri Martin nella sua \"Histoire de France populaire\" (1867-1875), con una \u00abvena nazionale\u00bb, celebrer\u00e0 i Galli - grandi, biondi, occhi azzurri - e i loro capi, tra essi Vercingetorige. Un altro storico, R\u00e9mi Mallet dir\u00e0: \"Henri Martin arriva a fornire alla Francia e ai francesi degli antenati reali e simpatici [...]. Riesce a divulgare e a far ammettere definitivamente l'esistenza di Vercingetorige\".\nLa valorizzazione della Francia gallo-romana con Napoleone III.\nAmmiratore di Giulio Cesare quale portatore di civilt\u00e0 su terre allora considerate come barbare, l'imperatore Napoleone III contribu\u00ec alla riscoperta e alla valorizzazione della storia della nazione gallica e dei popoli che la componevano.\nNel 1866 fece realizzare, ad Aim\u00e9 Millet, una statua di Vercingetorige alta sette metri; fu eretta sul sito presunto di Alesia, che aveva fatto indagare al colonnello Stoffel in una localit\u00e0 presso Alise-Sainte-Reine, a 60\u00a0km a nord-ovest di Digione, in Borgogna. Sul piedistallo, progettato dall'architetto Eug\u00e8ne Viollet-le-Duc, si pu\u00f2 leggere:\nL'eroe gallico della Terza Repubblica.\n\u00c8 soprattutto la Terza Repubblica a strumentalizzare Vercingetorige insistendo sul suo ruolo eroico di \"resistente all'invasore\" e di simbolo di ci\u00f2 che costituisce l'essere francesi. Questa propaganda \u00e8 destinata ad esaltare il patriottismo dei francesi esacerbando il sentimento di \"revanche\" dopo la sconfitta nella guerra del 1870 contro la Germania, appena unificata nella Prussia. L'immagine del patriota gallico che si erge contro l'invasore \u00e8 magnificata dai manuali scolastici, tra i quali il \"Lavisse\": Questa visione della storia \u00e8 ripresa dal celebre \"Tour de France par deux enfants\" di G. Bruno, comparso nel 1877, e stampato in 7 milioni di copie nei trent'anni successivi, che, in un capitolo, faceva dialogare il giovane alsaziano con uno scolaro dell'Alvernia:\nSolo nel XX secolo, con Camille Jullian, e la pubblicazione della sua opera \"Vercing\u00e9torix\" nel 1901, si crea l'immagine moderna del principe gallico. Come ha osservato Albert Grenier, suo successore al Coll\u00e8ge de France: \nUn'immagine che in seguito \u00e8 stata costantemente puntualizzata, sebben, come visto, gli elementi precisi sulla sua vita riposino ancora essenzialmente sulla lettura critica del testo eminentemente \"politico\" di Cesare.\nVercingetorige nelle arti e nella scrittura.\nPittura e scultura.\nLe sole possibili immagini di Vercingetorige sono le 27 monete dell'epoca giunte ai giorni nostri, degli stateri, nonostante gli specialisti in numismatica esprimono dei dubbi: Brigitte Fischer, seguendo in questo Jean-Baptiste Colbert de Beaulieu, contesta l'idea che le monete raffigurino Vercingetorige e non vi vede altro che rappresentazioni di Apollo, a imitazione dello statere di Filippo II di Macedonia.\nCon la sparizione dei Galli e di Vercingetorige dalla storia ufficiale per pi\u00f9 di diciotto secoli, non vi saranno pi\u00f9 sue rappresentazioni nella statuaria o nella pittura prima del XIX secolo. Bisogna infatti attendere il 1866 per vedere realizzate delle statue monumentali ufficiali di Vercingetorige a Alise-Sainte-Reine (Millet, 1866) e a Clermont-Ferrand (Bartholdi, 1903). Nel XX secolo, Vercingetorige e Giulio Cesare sono stati rappresentati di eguale statura in due delle tre \"statue d'onore\" in quella strana opera di architettura na\u00eff che \u00e8 il Palazzo ideale del postino \"Cheval\" a Hauterives, nel dipartimento della Dr\u00f4me.\nNumerosissime rappresentazioni di Vercingetorige, images d'\u00c9pinal, quadri, sono state realizzate nel corso del XIX secolo.\nFumetti.\nNella seconda parte del XX secolo, l'immagine del popolare eroe appare a pi\u00f9 riprese nei fumetti:\nVercingetorige appare nella popolare serie francese \"Asterix\", sempre raffigurato nell'atto di gettare le armi ai piedi di Cesare.\nDella serie di fumetti \"Alix\", scritta e disegnata da Jacques Martin, dal titolo \"Vercing\u00e9torix\", il volume 18, comparso nel 1985, \u00e8 incentrato sul ruolo di Vercingetorige nella lotta tra Pompeo e Cesare.\nIl volume 11 della serie \"Vae Victis!\", \"Celtil le Vercing\u00e9torix\", comparso nel 2001, descrive alcuni episodi delle Guerre galliche.\nI volumi 2 e 3 di \"l'Extraordinaire Aventure d'Alcibiade Didascaux\" (\u00e9ditions Ath\u00e9na), narrano le migrazioni celtiche, le Guerre galliche e la romanizzazione.\nCinema.\nVi sono infine una serie di film, succedutisi nel corso degli anni:"}
{"id": "905146", "revid": "1318658", "url": "https://it.wikipedia.org/wiki?curid=905146", "title": "Place des Vosges", "text": "Place des Vosges () situata nel quartiere Marais, \u00e8 la pi\u00f9 antica piazza di Parigi.\nCaterina de' Medici, dopo la morte del marito Enrico II, fece demolire nel 1563 l'antico H\u00f4tel des Tournelles, palazzo reale dal 1388, e realizzare come sua nuova residenza il Palazzo delle Tuileries, lasciando uno spazio libero in questo sito, che dal 1604 fu occupato da una fabbrica di tessuti in seta e da abitazioni per operai. Pochi decenni dopo, per\u00f2, Enrico IV di Francia decise di realizzare l'attuale piazza, la prima piazza reale di Parigi, facendovi costruire edifici identici sui quattro lati, uno dei primi esempi di pianificazione urbanistica razionale in Francia. La piazza fu inaugurata nel 1612 in occasione dello spettacolo equestre indetto per festeggiare le nozze di Luigi XIII di Francia con Anna d'Austria.\nSu ciascuno dei quattro lati, lunghi 140 metri, si affacciano nove caseggiati che formano una parete continua, con quattro finestre ciascuno, tre piani e un ampio solaio. Al piano terra si aprono dei porticati e nel mezzo della piazza \u00e8 presente un giardino, una \"square\", che prende il nome dal monumento equestre a Luigi XIII che si trova al suo interno. Ogni casa presenta fasce verticali e cornici di conci in pietra calcarea bianca alternate a fasce di mattoni, che creano una raffinata tricromia con l'ardesia blu dei tetti.\nI padiglioni destinati al re e alla regina, abitati solo in circostanze occasionali, furono disposti al centro dei lati orizzontali a nord e a sud, e sono rialzati e leggermente sporgenti verso il centro, mentre sotto ad essi passano le strade che portano all'esterno. \nLa piazza offriva cos\u00ec l'immagine dell'Assolutismo razionale, con le differenze tra i singoli abitanti livellate in favore dell'uniformit\u00e0 esteriore.\nLa piazza divenne luogo privilegiato dall'aristocrazia e mantenne il nome di \"Place Royale\" fino alla Rivoluzione francese, quando dal 1799 prese il nome del primo dipartimento che pag\u00f2 le tasse al nuovo stato repubblicano (i Vosgi appunto).\nUn palazzo che si affaccia su Place des Vosges \u00e8 il teatro del delitto che fa da sfondo al romanzo \"L'ombra cinese\" di Georges Simenon, con protagonista il Commissario Maigret. Altro palazzo importante \u00e8 l\"'H\u00f4tel Arnaud\", ove visse Victor Hugo, fino a prima dell'esilio. Oggi il suo appartamento ospita un museo a lui dedicato."}
{"id": "905148", "revid": "599013", "url": "https://it.wikipedia.org/wiki?curid=905148", "title": "Pausa (musica)", "text": "Nella notazione musicale, una pausa \u00e8 un segno grafico che rappresenta un preciso momento di silenzio. Tale scrittura comprende una serie di segni grafici per indicare i valori di durata sia del suono che del silenzio.\nI valori di durata dei silenzi (pause) trovano corrispondenza nei valori di durata dei suoni.\nStoria.\nLa scrittura musicale in occidente \u00e8 il risultato di una lunga evoluzione storica che si pu\u00f2 far risalire alle prime forme di indicazione adoperate dai monaci, per \"fissare su carta\" le varie intenzioni melodiche che doveva assumere un testo da cantare (si veda la voce canto gregoriano).\nFino al XIV secolo la scrittura fu sostanzialmente di tipo. Con l'Ars nova furono introdotti i primi essenziali valori musicali che qualsiasi compositore poteva adoperare. Vi si parla, per\u00f2, solo di valori intesi come durate del suono, non si parla ancora di pause.\nInfine, la scrittura musicale utilizzata ancora oggi si consolid\u00f2, dopo una lunga evoluzione, nel XVI secolo (vedi notazione musicale).\nTabella comparativa.\nEcco, di seguito, una tabella comprendente i valori di durata di suoni e pause, i nomi e le rispettive durate:"}
{"id": "905150", "revid": "125872284", "url": "https://it.wikipedia.org/wiki?curid=905150", "title": "Michail Ju\u017enyj", "text": "Ha vinto 10 tornei ATP in singolare e 9 in doppio. Le sue migliori posizioni nel ranking mondiale sono state l'8\u00aa in singolare nel 2008 e la 38\u00aa in doppio nel 2011.\n\u00c8 stato protagonista in Coppa Davis, manifestazione che ha conquistato nel 2002 e nel 2006. Ha disputato due semifinali agli US Open ed \u00e8 arrivato ai quarti di finale nelle altre tre prove del Grande Slam. Vanta quattro vittorie su Rafael Nadal, che ha battuto 6-0, 6-1 nella finale del Chennai Open 2008 infliggendogli la pi\u00f9 pesante sconfitta in carriera. Dopo il ritiro dall'agonismo ha iniziato l'attivit\u00e0 di allenatore e nell'agosto 2019 \u00e8 diventato il coach di Denis Shapovalov.\nCaratteristiche tecniche.\nGiocatore destrimano, i suoi colpi migliori erano la vol\u00e9e e il rovescio, che giocava a una mano. Il suo efficace rovescio in topspin era la sua migliore arma di attacco e lo eseguiva in modo non ortodosso, per imprimere maggiore potenza alla palla in fase di caricamento impugnava la racchetta con entrambe le mani e toglieva la sinistra un attimo prima di colpire la palla. Lo slice di rovescio, che utilizzava spesso sia in fase di difesa che in fase di attacco, era molto spettacolare e considerato uno dei migliori del circuito. I punti deboli erano il servizio e la sua limitata velocit\u00e0 negli spostamenti. Aveva uno stile di gioco elegante ed era imprevedibile. Sopperiva con intelligenza alle proprie lacune in virt\u00f9 di un ottimo senso tattico e variando spesso il proprio gioco, in particolare quando giocava con avversari pi\u00f9 dotati dal punto di vista atletico.\nHa ottenuto buoni risultati su tutte le superfici e in particolare era uno specialista sull'erba. Era considerato un grande combattente per la sua forza mentale che gli consentiva di mantenere la concentrazione nei momenti di difficolt\u00e0 e di ribaltare incontri i cui esiti sembravano compromessi. A questo proposito sono famosi il suo trionfo nella finale della Coppa Davis 2002, quando era sotto di due set, e l'episodio accaduto durante un incontro al Miami Masters del 2008, nel quale sbaglia una facile palla break per portarsi sul 5-5 del set decisivo e si colpisce la fronte tre volte con la racchetta procurandosi una ferita profonda. Riprende dopo qualche minuto e vince l'incontro. Un altro suo limite \u00e8 stata la mancanza di continuit\u00e0, alternando spettacolari vittorie contro grandi giocatori a banali sconfitte.\nBiografia.\nFiglio dell'ufficiale dell'esercito russo Mikhail e di Lubov, anche il fratello Andrei \u00e8 stato tennista professionista. Da bambino il suo giocatore preferito era Stefan Edberg. Inizia a giocare a tennis a sei anni e nell'adolescenza pratica la disciplina nei circoli di tennis dell'esercito. A 13 anni \u00e8 uno dei raccattapalle nella finale di Mosca della Coppa Davis 1995. Si laurea in filosofia all'Universit\u00e0 di Mosca il 15 novembre 2011. Il 22 novembre 2008 sposa Yulia, dalla quale ha i figli Maxim nel 2009 e Igor nel 2012. Annuncia il ritiro dall'agonismo dopo aver giocato il St. Petersburg Open 2018, quando era alla posizione n\u00ba 110 del ranking ATP. Soprannominato \"colonnello\", era famoso per il saluto militare al pubblico al termine degli incontri, con una mano sulla fronte e la racchetta appoggiata in testa al posto del cappello.\nCarriera da giocatore.\nJuniores.\nIl suo primo allenatore \u00e8 A.M. Abashkin e nel 1992 passa sotto la guida di Boris Sobkin, che sar\u00e0 il suo coach per tutta la carriera. Debutta tra gli juniores nell'aprile 1995 al torneo internazionale di Sochi perdendo al primo turno contro Andrei Stoliarov. Nel 1997 perde contro Maxim Belski la semifinale della Ozeroc Cup, dopo aver battuto nei quarti Nikolay Davydenko. Nello stesso torneo perde la finale del doppio, giocando in coppia con Davydenko, contro Belski/Igor Kunitsyn. Nell'agosto 1997 vince il primo torneo da juniores in doppio in coppia con Kunitsyn e nel febbraio 1998 vince il primo torneo di categoria in singolare battendo in finale Frantisek Babej. Debutta in una prova juniores dello Slam al torneo di Wimbledon 1998 e al primo turno viene eliminato da Andrej Kracman. Quell'anno viene sconfitto da David Nalbandian nel terzo turno degli US Open. All'Australian Open 1999 perde la finale in tre set contro Kristian Pless. Il suo best ranking da juniores \u00e8 il 20\u00ba posto raggiunto nel gennaio 2000.\n1998-1999: primi titoli ITF e top 300.\nFa il suo esordio nel circuito ITF al torneo Futures Russia F1 del maggio 1998 e la settimana successiva vince il primo incontro da professionista al Russia F2, si spinge fino ai quarti e guadagna i primi 4 punti nel ranking. Al torneo di doppio del Russia F3 disputa in coppia con Igor Tchelychev la sua prima semifinale ITF. Comincia a giocare stabilmente nel circuito ITF nel 1999 e in agosto vince il primo titolo di categoria battendo per 6-3, 6-4 Micha\u00ebl Llodra nella finale del torneo Belarus F1. La settimana dopo vince il titolo sia in singolare che in doppio, in coppia con il fratello Andrei, al Russia F2. Subito dopo disputa il suo primo incontro nel circuito Challenger e perde al primo turno del Bulgarian Open dopo aver vinto il primo set. In ottobre vince i due tornei Futures Great Britain F10 e F11 ed entra nella top 400 del ranking. Il mese dopo esordisce nel circuito maggiore con una sconfitta al primo turno del torneo ATP di Mosca. Vince il primo incontro in un Challenger al successivo torneo di N\u00fcmbrecht, al primo turno batte in rimonta il n\u00ba 55 ATP Jeff Tarango, cogliendo la prima vittoria su un top 100, e si spinge fino ai quarti di finale. Grazie a questi risultati approda alla posizione n\u00ba 287 del ranking. \n2000: debutto in Coppa Davis e primi titoli Challenger.\nViene convocato per la prima volta nella squadra russa di Coppa Davis in vista della sfida con il Belgio a Mosca, debutta il 6 febbraio del 2000 a risultato acquisito di 3-0 per la Russia superando Olivier Rochus con il punteggio di 7-6, 6-2. Abbandona definitivamente il circuito ITF e in marzo accede alla sua prima finale Challenger a Cherbourg, nella quale Julien Boutter gli concede un solo gioco. In aprile fa il suo ingresso nella top 200. Il 21 maggio si aggiudica il primo titolo Challenger battendo nella finale di Samarcanda Jan Frode Andersen per 7-6, 2-6, 7-6. Dopo aver fallito la qualificazione al Roland Garros (prima esperienza in una prova dello Slam), in giugno vince il suo primo incontro nel circuito maggiore al torneo sull'erba di 's-Hertogenbosch battendo in tre set Daniel Nestor. In luglio vince il primo Challenger in doppio a Ulm in coppia con Orlin Stanoj\u010dev. In ottobre raggiunge per la prima volta i quarti di finale in un torneo ATP a Mosca, dove supera i top 100 Fabrice Santoro e Thomas Johansson per poi arrendersi al tiebreak del set decisivo a Marc Rosset. Nel corso della stagione continua a progredire nel ranking e dopo Mosca raggiunge il 110\u00ba posto mondiale.\n2001: debutto nei tornei del Grande Slam e top 60.\nInizia il 2001 sconfiggendo il n\u00ba 14 ATP Franco Squillari al primo turno a Pune e viene eliminato al secondo. Due settimane dopo debutta in una prova del Grande Slam all'Australian Open, supera i primi due turni ed esce al terzo per mano di Andrew Ilie; a fine torneo si trova per la prima volta nella top 100, in 93\u00aa posizione. Prosegue la scalata in classifica arrivando in semifinale nel successivo torneo ATP di Copenaghen, dove viene eliminato in tre set da Andreas Vinciguerra dopo aver battuto nei quarti Magnus Gustafsson. In aprile prende parte alla sfida di Coppa Davis persa 1-4 contro la Svezia e viene sconfitto in tre set in entrambi i singolari contro Magnus Norman e Thomas Johansson, rispettivamente n\u00ba 5 e 25 del ranking. Partecipa al suo primo torneo Masters Series in aprile a Monte-Carlo e nei primi due turni supera in due set il n\u00ba 38 ATP Nicolas Kiefer e in tre set il n\u00ba 39 Jonas Bj\u00f6rkman prima di essere eliminato in due set da Alberto Mart\u00edn. Alla sua prima apparizione nel main draw del Roland Garros esce al primo turno per mano di Jacobo Diaz in 4 set.\nPrepara Wimbledon sull'erba del Queen's, al primo turno sconfigge in due set l'emergente Andy Roddick e al secondo viene sconfitto in tre set da Raemon Sluiter. Esce al secondo turno anche al Nottingham Open. Al suo debutto a Wimbledon batte al primo turno Vladimir Voltchkov in 4 set, al secondo Antony Dupuis in 3 set e accede al quarto turno per il ritiro di Santoro. Viene estromesso dal torneo dal n\u00ba 10 del mondo Patrick Rafter, che vince in quattro set dopo aver perso il primo. In agosto fa il suo esordio all'ultimo Slam che gli mancava, gli US Open, al primo turno supera in 4 set Bohdan Ulihrach e approfitta del ritiro di Jan-Michael Gambill per sfidare al terzo turno il tre volte campione ed ex numero 1 del mondo Pete Sampras, il quale gli infligge un pesante 3-6, 2-6, 2-6. A fine torneo Ju\u017enyj ritocca il suo best ranking salendo in 53\u00aa posizione. Non ottiene altri risultati di rilievo nel prosieguo della stagione, che termina al 58\u00ba posto mondiale.\n2002: primo titolo ATP, trionfo in Coppa Davis e n\u00ba 32 del ranking.\nViene eliminato al primo turno a Doha al suo esordio stagionale, ma nel torneo di doppio raggiunge la semifinale in coppia con Rainer Sch\u00fcttler. L'unico risultato di rilievo a inizio stagione in singolare \u00e8 il terzo turno all'Australian Open. In aprile si ferma in semifinale a Casablanca, sconfitto in due set dal padrone di casa Younes El Aynaoui che si aggiudicher\u00e0 il titolo. Subisce identica sorte in maggio al torneo ATP di Monaco di Baviera, dove per\u00f2 viene battuto al tie-break del set decisivo da El Aynaoui che va a vincere il torneo. A Wimbledon raggiunge gli ottavi di finale dopo aver sconfitto Gast\u00f3n Gaudio in 5 set e Nicolas Escud\u00e9 in 4, si arrende quindi al n\u00ba 1 del mondo Lleyton Hewitt che lo supera in tre set e finir\u00e0 per vincere l'unico Slam londinese della sua carriera. Il 21 luglio 2002, Ju\u017enyj alza il suo primo titolo ATP vincendo l'International Series di Stoccarda; al primo turno supera in tre set Hicham Arazi, al secondo elimina in due set il n\u00ba 21 ATP Nicol\u00e1s Lapentti, si prende quindi la rivincita su El Aynaoui lasciandogli appena 5 game, in semifinale piega in tre set Lars Burgsm\u00fcller e trionfa in finale battendo per 6-3, 3-6, 3-6, 6-4, 6-4 il n\u00ba 19 ATP Guillermo Ca\u00f1as.\nAl successivo torneo di Sopot raggiunge i quarti e deve quindi fermarsi 6 settimane per un infortunio alla schiena. Rientra in settembre e in ottobre torna a disputare un ottavo di finale di un Master Series a Madrid; dopo aver disposto con facilit\u00e0 del n\u00ba 23 ATP Juan Ignacio Chela e del n\u00ba 13 Andy Roddick, viene piegato in due set dal n\u00ba 8 S\u00e9bastien Grosjean. La settimana dopo arriva in finale a San Pietroburgo, ed \u00e8 di nuovo Grosjean che gli sbarra la strada imponendosi con il punteggio di 7-5, 6-4. La sequenza di risultati porta Ju\u017enyj al 32\u00ba posto del mondo, nuovo best ranking.\nL'impresa in Coppa Davis.\nA fine novembre si tiene a Parigi l'attesa finale della Coppa Davis 2002 tra la Francia campione uscente e la Russia, che cerca il primo titolo dopo le due finali perse nel 1994 e 1995. Ju\u017enyj viene portato a Parigi come riserva di Marat Safin e Evgenij Kafel'nikov, rispettivamente n\u00ba 3 e 27 del mondo. Safin vince entrambi i singolari mentre Kafel'nikov non si trova in un gran momento di forma e perde il primo contro Grosjean e in doppio con Safin. Per l'incontro decisivo del 1\u00ba dicembre contro Paul-Henri Mathieu, Ju\u017enyj viene quindi preferito a Kafel'nikov. Nella prima parte del match subisce il potente gioco del francese che si porta in vantaggio due set a zero, cambia quindi tattica e rompe il ritmo dell'avversario variando il gioco alternando precisi colpi in topspin a efficaci palle smorzate. Cambia cos\u00ec l'inerzia dell'incontro e porta a casa il successo pi\u00f9 importante della carriera con il punteggio di 3-6, 2-6, 6-3, 7-5, 6-4, regalando alla Russia il primo titolo.\n2003: tre semifinali ATP.\nComincia bene la stagione a Doha arrivando in semifinale, nella quale cede il passo a Jan-Michael Gambill. Agli Australian Open si presenta per la prima volta testa di serie in uno Slam, la n\u00ba 25, e raggiunge gli ottavi di finale superando al terzo turno il n\u00ba 7 del mondo Jiri Novak; \u00e8 la sua prima vittoria su un top 10, l'anno prima aveva passato il turno contro il n\u00ba 7 Tommy Haas, che si era per\u00f2 ritirato durante il match. Viene quindi eliminato dal n\u00ba 10 Andy Roddick dopo essere stato in vantaggio di due set. Nei tornei successivi e in Davis subisce altre sei sconfitte consecutive e si sblocca a Monaco di Baviera, dove arriva ai quarti di finale ed esce per mano del n\u00ba 5 del mondo Federer che gli concede solo 5 giochi. All'Amburgo Masters sconfigge nuovamente Novak e al terzo turno si arrende al n\u00ba 16 ATP Guillermo Coria. Vince per la prima volta un incontro al Roland Garros, ma al secondo turno viene eliminato a sorpresa dal qualificato Attila S\u00e1volt. Sull'erba di Halle sconfigge ancora Novak ma si deve arrendere in semifinale a Federer, al quale strappa un set. Si presenta a Wimbledon con la testa di serie n\u00ba 16 ma non raggiunge il quarto turno come gli era riuscito nelle precedenti edizioni, viene sconfitto in tre set al secondo da Feliciano L\u00f3pez.\nAl ritorno sulla terra battuta raggiunge i quarti di finale sia a B\u00e5stad, eliminato in tre set da Mariano Zabaleta, che a Stoccarda, dove aveva vinto l'anno precedente; nell'edizione del 2003 supera per la quarta volta in pochi mesi Novak e viene eliminato ancora da Guillermo Coria, salito nel frattempo alla 7\u00aa posizione mondiale, che gli infligge un umiliante 6-0, 6-0. Subisce la terza sconfitta consecutiva da Coria al terzo turno del Cincinnati Masters, riuscendo a vincere solo 3 game. Il momento negativo prosegue agli US Open con l'eliminazione al primo turno da parte del n\u00ba 64 ATP Antony Dupuis. Torna a disputare una semifinale in ottobre a Lione e cede in tre set al n\u00ba 6 del mondo Rainer Sch\u00fcttler, assieme al quale perde la semifinale nel torneo di doppio. Sch\u00fcttler lo elimina anche nei quarti a San Pietroburgo, questa volta in due set. Il bilancio di fine stagione segna un passo indietro rispetto all'anno precedente, e chiude il 2003 al 43\u00ba posto del ranking.\n2004: secondo titolo ATP e top 20.\nInizia il 2004 prendendosi la rivincita su Sch\u00fcttler sconfiggendolo in due set al primo turno del torneo di Doha, subisce quindi 4 sconfitte consecutive tra cui quella all'Australian Open contro Grosjean. Torna al successo in febbraio a Milano e nei quarti di finale cede nel tiebreak del set decisivo a Antony Dupuis, che vincer\u00e0 il torneo. Torna a disputare una semifinale in marzo a Dubai dopo aver eliminato al primo turno il n\u00ba 4 del mondo Guillermo Coria e al terzo l'emergente Rafael Nadal. Esce dal torneo per mano di Feliciano L\u00f3pez, che si impone in tre set. Al successivo Indian Wells Masters arriva al quarto turno e viene eliminato in due set dal n\u00ba 5 del mondo Andre Agassi. Comincia male la stagione sulla terra rossa ma in maggio raggiunge per la prima volta i quarti di un torneo Masters ad Amburgo, dove viene sconfitto in tre set da Ivan Ljubi\u010di\u0107. Al terzo turno del Roland Garros esce per mano di Nicolas Escud\u00e9. La stagione sull'erba si rivela una delusione che culmina nella sorprendente eliminazione al primo turno di Wimbledon contro Goran Ivani\u0161evi\u0107, ormai prossimo al ritiro e n\u00ba 415 del ranking.\nAnche i successivi tornei non lo vedono protagonista e torna alla ribalta in agosto al suo esordio olimpico, ai Giochi di Atene; supera nei primi tre turni Xavier Malisse, Jiri Novak e Nicolas Kiefer prima di arrendersi nei quarti a Mardy Fish, che perder\u00e0 al quinto set la finale contro Nicol\u00e1s Mass\u00fa. Al secondo turno degli US Open sconfigge in 5 set il n\u00ba 9 del mondo David Nalbandian e al terzo si arrende al quinto set a Tom\u00e1\u0161 Berdych. In settembre disputa la sua terza finale del circuito maggiore a Pechino dopo aver sconfitto senza perdere set le teste di serie Rainer Sch\u00fcttler, Dominik Hrbat\u00fd e Paradorn Srichaphan. In finale d\u00e0 vita a un incontro equilibrato con il n\u00ba 13 ATP Marat Safin, che si aggiudica il titolo battendolo per 7-6, 7-5. Dopo i quarti raggiunti a Lione, in ottobre viene eliminato in semifinale del torneo casalingo di Mosca da Nikolay Davydenko con il punteggio di 5-7, 7-6, 5-7. A fine mese vince il suo secondo titolo ATP in carriera, a San Pietroburgo; fatica nella strada per la finale concedendo un set a Andy Ram, Max Mirnyi e Greg Rusedski, ma trionfa nell'incontro decisivo regolando Karol Beck con un secco 6-2, 6-2. Insieme a Mirnyi raggiunge la semifinale in doppio. Ottiene un buon risultato anche all'ultimo impegno stagionale, il Paris Masters 2004, dove raggiunge i quarti battendo tra gli altri il n\u00ba 8 del mondo Tim Henman prima di soccombere in due set a Radek \u0160t\u011bp\u00e1nek. Termina l'ottima annata con il nuovo best ranking, in 16\u00aa posizione.\n2005: primo titolo ATP in doppio e n\u00ba 15 del ranking in singolare.\nNei primi due tornei del 2005, al primo turno di Doha e al secondo degli Australian Open, Ju\u017enyj viene eliminato da Nadal, che nello Slam australiano impiega 5 set per batterlo. A Doha viene sconfitto da Nadal anche nella finale in doppio, giocata in coppia con Andrei Pavel. Nei quarti a Dubai viene sconfitto in due set dal n\u00ba 1 del mondo Federer. In marzo partecipa alla sfida di Davis a Mosca contro il Cile, perde il primo singolare contro Fernando Gonz\u00e1lez ma vincendo il doppio in coppia con Safin contribuisce al passaggio del turno dei russi, che si impongono per 3-2. Nei successivi 6 tornei, tra i quali il Roland Garros, vince solo due incontri, mentre a Wimbledon passa i primi tre turni prima di incassare la seconda sconfitta stagionale contro Fernando Gonzalez. Chiude la stagione sulla terra rossa raggiungendo i quarti a B\u00e5stad, dove viene sconfitto in tre set da Tommy Robredo, e a Kitzb\u00fchel, eliminato dal vincitore del torneo Gast\u00f3n Gaudio. Tra questi due tornei perde l'incontro di doppio nella sfida vinta dalla Russia per 3-2 sulla Francia, e non viene impiegato in singolare.\nIn agosto arriva ai quarti anche al Cincinnati Masters, battendo Berdych e Ga\u00ebl Monfils prima di essere eliminato in tre set dal n\u00ba 5 del mondo Andy Roddick. Agli US Open non va oltre il terzo turno, sconfitto al tiebreak del quinto set da Xavier Malisse. A Pechino esce nei quarti per mano di Coria, ma arriva in finale nel torneo di doppio in coppia con Dmitry Tursunov. Subito dopo arriva la grande delusione dell'eliminazione in semifinale di Coppa Davis a Spalato contro la Croazia, Ju\u017enyj gioca solo il primo singolare contro Ivan Ljubi\u010di\u0107, perso al quinto set; i croati superano i russi per 3-2 e si aggiudicheranno per la prima volta il trofeo sconfiggendo 3-2 in finale la Slovacchia. Non conferma gli ottimi risultati ottenuti alla fine del 2004, fermandosi nei quarti sia a Mosca che a San Pietroburgo, battuto in tre set rispettivamente da Tursunov e Robin Vik, e non partecipando al Paris Masters. In doppio vince per\u00f2 a Mosca il suo primo titolo ATP della specialit\u00e0, battendo in finale in due set in coppia con Maks Mirny il duo Igor' Andreev / Nikolaj Davydenko. Chiude al 43\u00ba posto del ranking in singolare la stagione nella quale era stato 15\u00ba in gennaio.\n2006: seconda Coppa Davis e semifinale agli US Open.\nAl debutto stagionale esce nei quarti a Doha, sconfitto in due set da Tommy Haas. Al primo turno dell'Australian Open si fa rimontare due set di vantaggio da Malisse, che si impone al tiebreak del quinto set. Arriva ai quarti anche al successivo torneo di Zagabria battendo in rimonta negli ottavi il n\u00ba 26 ATP Jarkko Nieminen, viene eliminato dal vincitore del titolo e padrone di casa Ljubi\u010di\u0107 riuscendo a strappargli appena 5 giochi. In marzo torna a giocare una semifinale ATP a Dubai, sconfiggendo i quotati Dominik Hrbat\u00fd, Igor Andreev e Olivier Rochus, ma oppone scarsa resistenza al n\u00ba 1 mondiale Federer che vince 6-2, 6-3. Esce al primo turno nei due Masters americani di Indian Wells e Miami. Nella sfida di Davis contro la Francia perde il doppio in coppia con Tursunov ed \u00e8 ininfluente la sua vittoria nell'ultima giornata su Micha\u00ebl Llodra ottenuta a risultato gi\u00e0 acquisito per la Russia, che si qualifica per la semifinale. La prima parte della stagione sulla terra rossa \u00e8 deludente, su sette incontri disputati ne vince solo due, uno dei quali al Roland Garros, dove viene eliminato al secondo turno da Carlos Moy\u00e1. A Wimbledon esce al terzo turno facendosi rimontare un set di vantaggio da Novak \u0110okovi\u0107, che vince in 4 set. Raggiunge la sua seconda semifinale stagionale a Kitzb\u00fchel, perdendola in tre set da Juan Ignacio Chela.\nLa trasferta americana inizia con le eliminazioni al secondo turno nei Masters di Toronto e Cincinnati, ma raddrizza la stagione ottenendo agli US Open uno dei suoi risultati pi\u00f9 prestigiosi, raggiungendo la prima semifinale di uno Slam in carriera. Vince facilmente al primo turno contro il n\u00ba 22 ATP Dominik Hrbat\u00fd, al secondo turno rimonta due set a Nicol\u00e1s Mass\u00fa e si impone 6-0 al quinto; al terzo turno batte in quattro set il n\u00ba 13 ATP David Ferrer e al quarto concede 3 soli giochi al n\u00ba 5 Tommy Robredo. Nei quarti compie l'impresa di eliminare il n\u00ba 2 del mondo Nadal con il punteggio di 6-3, 5-7, 7-6, 6-1. Il sogno si infrange dopo aver vinto il primo set contro Andy Roddick, che lo sconfigge per 6-7, 6-0, 7-6, 6-3 e perder\u00e0 la finale contro Federer. Questi risultati consentono a Ju\u017enyj di recuperare 30 posizioni nel ranking, arrivando alla 24\u00aa. Figura bene anche nel torneo di doppio, disputato in coppia con Leo\u0161 Friedl, esce nei quarti dopo aver eliminato negli ottavi di finale i fratelli Bob e Mike Bryan teste di serie numero 1. In settembre viene schierato a Mosca nella semifinale di Davis contro gli Stati uniti e porta la Russia in vantaggio 2-0 battendo in 4 set il n\u00ba 9 del mondo James Blake. Il giorno dopo perde nettamente in doppio con Tursunov contro i fratelli Bryan, ma la Russia si assicura l'accesso alla finale con la drammatica vittoria di Tursunov su Andy Roddick con il 17-15 nel quinto set. Ju\u017enyj chiude la stagione al 24\u00ba posto del ranking dopo che in ottobre uno strappo ai legamenti della caviglia durante il torneo di San Pietroburgo gli nega la possibilit\u00e0 di partecipare alla trionfale finale di Davis a Mosca nella quale la Russia batte l'Argentina per 3-2.\n2007: un titolo ATP in singolare e due in doppio, top 10 e finale di Coppa Davis.\nA inizio stagione raggiunge i quarti di finale a Doha e si fa rimontare il set di vantaggio dal n\u00ba 5 ATP Ivan Ljubi\u010di\u0107, che vince l'incontro grazie a due tiebreak. Nel torneo di doppio vince il titolo in coppia con Nenad Zimonji\u0107 battendo in due set Martin Damm / Leander Paes. All'Australian Open viene eliminato in tre set al terzo turno dal n\u00ba 1 del mondo e futuro vincitore del torneo Roger Federer. Si ferma in semifinale al torneo di Zagabria, battuto per l'ennesima volta da Ljubi\u010di\u0107, che questa volta si impone per 7-5 al terzo set. Al successivo torneo di Marsiglia batte in tre set Djokovic al primo turno ed esce nei quarti per mano di Marcos Baghdatis. Il 25 febbraio a Rotterdam vince il suo terzo titolo ATP in carriera, il primo ATP International Series Gold, sconfiggendo sulla strada per la finale i top 15 Tom\u00e1\u0161 Berdych, David Ferrer e in semifinale di nuovo Djokovic. Vince il torneo battendo per 6-2, 6-4 Ljubi\u010di\u0107, contro il quale aveva perso tutti i 6 incontri giocati in precedenza. Lo splendido momento di forma continua a Dubai con la vittoria nei quarti sul n\u00ba 2 del mondo Nadal, sconfitto con il punteggio di 7-6, 6-3; in semifinale supera Robin S\u00f6derling e in finale si deve arrendere ancora a Federer. Dopo i deludenti risultati ottenuti ai Masters americani viene schierato nei quarti di finale di Coppa Davis a Mosca contro la Francia, si fa rimontare due set dal n\u00ba 15 ATP Richard Gasquet ma si impone 8-6 al quinto, contribuendo cos\u00ec al successo per 3-2 della Russia. Il 5 maggio disputa a Monaco di Baviera la sua terza finale stagionale perdendo in tre set contro il padrone di casa Philipp Kohlschreiber, assieme al quale vince il torneo di doppio battendo in finale Jan H\u00e1jek / Jaroslav Levinsk\u00fd. Nadal si prende la rivincita su Youzhny lasciandogli solo 4 giochi negli ottavi degli Internazionali d'Italia.\nAl Roland Garros raggiunge per la prima volta gli ottavi, ma di fronte a Federer subisce la decima sconfitta in altrettanti incontri disputati. Sull'erba di Halle si ritira dal torneo dopo aver superato il secondo turno a causa di un mal di schiena. Come a Parigi, a Wimbledon si presenta con la testa di serie n\u00ba 13 e al quarto turno si porta in vantaggio di due set a zero contro Nadal, nel terzo set gli torna il mal di schiena e chiede il time-out medico, al termine del quale Nadal prende il controllo del gioco e negli ultimi tre set concede a Youzhny solo 5 giochi. Si presenta con la testa di serie n\u00ba 1 ad Amersfoort e in semifinale viene eliminato dalla sorpresa del torneo Steve Darcis, n\u00ba 297 del ranking passato dalle qualificazioni, che vincer\u00e0 il titolo. Con il terzo turno del Canada Masters, dove viene sconfitto da Davydenko, Youzhny entra per la prima volta nella top 10 del ranking. Al secondo turno degli US Open subisce la seconda sconfitta stagionale da Philipp Kohlschreiber. Subito dopo partecipa alla semifinale di Davis contro la Germania, perde il doppio con Dmitrij Tursunov contro Philipp Petzschner / Alexander Waske e riporta in parit\u00e0 sul 2-2 la sfida battendo lo stesso Petzschner; i russi conquistano la seconda finale consecutiva grazie alla vittoria di Igor' Andreev su Kohlschreiber. Si ferma in semifinale al torneo di San Pietroburgo, sconfitto al tiebreak del set decisivo dall'emergente Andy Murray. Al Paris Masters supera i top 10 Fernando Gonz\u00e1lez e Tommy Haas prima di cedere in due set nei quarti a Nadal. L'ultimo impegno stagionale \u00e8 la finale di Davis a Portland contro gli Stati Uniti, Youzhny perde in singolare in 4 set contro Blake e non viene schierato nel doppio vinto dai fratelli Brian, che conquistano il punto del 3-0 e regalano il titolo agli americani. A fine anno \u00e8 il 19\u00ba del ranking ATP.\n2008: un titolo ATP in singolare e 2 in doppio, n\u00ba 8 del ranking.\nLa nuova stagione inizia molto bene per Youzhny, che vince subito a Chennai il suo quarto titolo ATP perdendo un solo set in tutto il torneo; in finale demolisce Nadal con un eloquente 6-0, 6-1, infliggendogli la pi\u00f9 pesante sconfitta della carriera. Conferma il buono stato di forma arrivando per la prima volta nei quarti all'Australian Open dopo aver battuto in tre set il n\u00ba 4 mondiale Davydenko, si inchina quindi in tre set a Jo-Wilfried Tsonga, che batter\u00e0 anche Nadal e perder\u00e0 contro Djokovic l'unica finale di uno Slam giocata in carriera. La sequenza di risultati garantisce a Youzhny l'8\u00ba posto del ranking, che rimarr\u00e0 la miglior posizione raggiunta in carriera. Arriva ai quarti anche al successivo torneo di Marsiglia, sconfitto da Baghdatis in due set. Al torneo di doppio di Rotterdam arriva in finale in coppia con Kohlschreiber. Il grande avvio del 2008 non trova molto seguito nel resto della stagione. In primavera raggiunge gli ottavi al Miami Masters e, dopo un infortunio che lo tiene tre settimane lontano dai campi, in maggio arriva alla finale di Wold Team Cup con la Russia. Al Roland Garros cede in 4 set al terzo turno contro Fernando Verdasco. Il 15 giugno vince il suo quarto titolo ATP in doppio a Halle superando in tre set, in coppia con Mi\u0161a Zverev, il duo Luk\u00e1\u0161 Dlouh\u00fd / Leander Paes. A Wimbledon viene eliminato al quarto turno da Nadal, che gli concede solo 7 giochi. Vince di nuovo due incontri consecutivi in agosto alle Olimpiadi di Pechino e al terzo turno viene sconfitto in due set da Djokovic. Un'infezione virale lo costringe a sei settimane di stop e salta gli US Open, il primo Slam in cui \u00e8 assente dopo averne giocati 23 consecutivi. Il 5 ottobre vince il titolo in doppio a Tokyo in coppia con Mi\u0161a Zverev, battendo di nuovo in finale Dlouh\u00fd / Paes. Termina la stagione senza altri risultati di rilievo al 32\u00ba posto del ranking.\n2009: un titolo ATP in singolare e uno in doppio, crisi e risalita nella top 20.\nNon conferma il brillante inizio della stagione precedente, con l'eliminazione al secondo turno a Doha e al primo all'Australian Open, e nel giro di un mese si trova al 62\u00ba posto ATP. In febbraio raggiunge i quarti a Rotterdam, superando David Ferrer e venendo eliminato da Mario An\u010di\u0107, e a Marsiglia, dove cede a Llodra al termine di due tiebreak. Nei successivi 6 tornei non supera mai il secondo turno e ne risente la classifica, in aprile scende al 76\u00ba posto e a Roma \u00e8 costretto a superare le qualificazioni, per poi essere eliminato al secondo turno. Si risolleva in maggio con la finale a Monaco di Baviera, nella quale perde al tiebreak del terzo set contro Berdych. Due settimane dopo raggiunge la semifinale a Kitzb\u00fchel sconfiggendo nei quarti in due set il padrone di casa e testa di serie n\u00ba 2 J\u00fcrgen Melzer prima di essere eliminato al tiebreak del terzo set da Guillermo Garc\u00eda L\u00f3pez, che vincer\u00e0 il torneo e il primo titolo ATP in carriera. Viene sconfitto da Victor H\u0103nescu al secondo turno del Roland Garros. Inizia bene la stagione sull'erba al Queen's vincendo il torneo di doppio insieme a Wesley Moodie, battendo in finale in tre set la coppia Marcelo Melo / Andr\u00e9 S\u00e1; in singolare supera al terzo turno il n\u00ba 7 ATP Gilles Simon e nei quarti si arrende al n\u00ba 16 James Blake. \u00c8 l'ultimo risultato positivo dell'estate, che prosegue con una serie quasi ininterrotta di sconfitte, tra cui quella al primo turno di Wimbledon contro Juan Carlos Ferrero\nLa trasferta americana inizia con il terzo turno al Canada Masters, in cui viene eliminato da Djokovic, e prosegue con il secondo turno raggiunto sia a Cincinnati che agli US Open, dove perde contro il n\u00ba 161 ATP Marco Chiudinelli. Inizia a risalire in classifica con i quarti a Kuala Lumpur, dove batte Ferrer e Baghdatis e viene estromesso da Gonzalez. La ritrovata vena lo porta alla finale dell'11 ottobre a Tokyo eliminando giocatori di primo piano come Simon, Berdych e Hewitt; il titolo lo vince Tsonga, che lo supera con il punteggio di 6-3, 6-3. Due settimane dopo vince a Mosca il quinto titolo ATP, sconfiggendo in finale Janko Tipsarevi\u0107 in rimonta per 6-7, 6-0, 6-4. In novembre disputa la sua quarta finale stagionale all'ATP 500 di Valencia eliminando tra gli altri Simon e Davydenko, all'atto conclusivo viene battuto dal n\u00ba 4 del mondo Andy Murray per 3-6, 2-6. Torna cos\u00ec tra i top 20, al 19\u00ba posto, secondo miglior russo a fine anno dietro a Davydenko, che \u00e8 7\u00ba.\n2010: due titoli ATP in singolare e uno in doppio, semifinale agli US Open e ritorno all'8\u00aa posizione del ranking.\nLa stagione 2010 inizia con l'eliminazione al primo turno a Doha. Al primo turno dell'Australian Open rimonta due set a Richard Gasquet e vince 69-7, 4-6, 7-62, 7-64, 6-4 nonostante un infortunio al polso. Riesce comunque a vincere agevolmente contro Jan H\u00e1jek ma si ritira dal torneo prima dell'inizio dell'incontro successivo per il dolore al polso. Dopo due settimane di riposo raggiunge la finale a Rotterdam, eliminando nei quarti il n\u00ba 12 ATP Monfils e soprattutto il n\u00ba 2 del mondo Novak \u0110okovi\u0107 in semifinale grazie a due tiebreak. Un problema a un tendine della coscia destra lo costringe al ritiro prima della finale con Robin S\u00f6derling. Le ottime prestazioni fornite lo fanno arrivare alla 15\u00aa posizione del ranking. Raggiunge la sua seconda finale consecutiva al successivo torneo di Dubai, altro ATP 500, battendo nell'ordine Luk\u00e1\u0161 Lacko, Bj\u00f6rn Phau, Janko Tipsarevi\u0107 e J\u00fcrgen Melzer. In finale Novak \u0110okovi\u0107 si prende la rivincita superandolo con il punteggio di 5-7, 7-5, 3-6 e per il tennista russo \u00e8 la quarta finale consecutiva persa in un torneo ATP World Tour 500 series. A inizio marzo vince entrambi gli incontri in singolare nella sfida di Davis contro l'India e la Russia accede ai quarti di finale imponendosi per 3-2. Raggiunge quindi per la prima volta i quarti al Miami Masters e viene sconfitto in due set da S\u00f6derling. Dopo le eliminazioni al primo incontro sia a Monte-Carlo che a Roma, il 9 maggio conquista il sesto titolo in singolare battendo Marin \u010cili\u0107 6-3, 4-6, 6-4 in finale a Monaco di Baviera, dove aveva perso le finali nel 2007 e nel 2009. Partecipa al Roland Garros con la testa di serie numero 11 e per la prima volta raggiunge i quarti, viene eliminato da Tom\u00e1\u0161 Berdych raccogliendo appena 6 game.\nIl 13 giugno vince per la seconda volta il titolo in doppio a Halle, questa volta insieme a Sergiy Stakhovsky, sconfiggendo in tre set Martin Damm / Filip Pol\u00e1\u0161ek. A Wimbledon non va oltre il secondo turno e nei quarti di finale di Davis contro l'Argentina vince il primo singolare ma perde quello decisivo con il quale Nalbandian regala la semifinale ai sudamericani. In settembre raggiunge per la seconda volta la semifinale agli US Open eliminando nell'ordine Andrey Golubev, Dudi Sela, John Isner, Tommy Robredo e nei quarti Stan Wawrinka. Viene eliminato con lo score di 2-6, 3-6, 4-6 da Rafael Nadal, che vincer\u00e0 il suo primo Slam newyorkese battendo in finale Djokovic. Con queste performance il tennista russo rientra tra i primi 10 tennisti al mondo, dopo 31 mesi di assenza. Il periodo di forma continua al successivo Malaysian Open, nel quale vince in rimonta la finale contro l'emergente Andrej Golubev con il punteggio di 6-7, 6-2, 7-6. Con questa vittoria si riporta all'8\u00aa posizione mondiale, eguagliando il proprio best ranking. Il 31 ottobre perde contro Mikhail Kukushkin la finale di San Pietroburgo. Sar\u00e0 l'unica stagione in cui termina l'anno nella top 10 del ranking.\n2011: un titolo in doppio.\nFa il suo esordio stagionale direttamente all'Australian Open ed \u00e8 eliminato al terzo turno per mano di Milos Raonic. In febbraio non conferma la finale dell'anno prima a Rotterdam, e viene sconfitto nei quarti da S\u00f6derling. A Marsiglia supera Gilles Simon e il n\u00ba 16 ATP Jo-Wilfried Tsonga per poi cedere in tre set in semifinale a Marin \u010cili\u0107. Nei successivi 6 tornei vince in totale 2 soli incontri in singolare, uno dei quali a Monaco di Baviera dove l'anno prima aveva conquistato il titolo. A fine febbraio a Dubai vince per\u00f2 il torneo di doppio insieme a Serhij Stachovs'kyj, e sar\u00e0 il suo unico titolo della stagione; grazie a questo successo in aprile raggiunger\u00e0 il 38\u00ba posto nella classifica mondiale, che rester\u00e0 il suo best ranking in doppio. In maggio si impone solo in uno dei tre macth disputati alla World Team Cup, con la Russia che viene eliminata nel gruppo di semifinale. Al Roland Garros si ferma al terzo turno, battuto in tre set da Albert Montanes. Sull'erba di Wimbledon elimina al terzo turno il n\u00ba 15 ATP Nicol\u00e1s Almagro e al quarto strappa un set al n\u00ba 3 del mondo Federer. Subito dopo disputa due semifinali consecutive ad Amburgo e a Gstaad, perse entrambe in tre set contro i futuri vincitori dei tornei, rispettivamente Simon e Granollers. La trasferta americana si rivela disastrosa, con le sconfitte al primo turno di Montreal, Cincinnati e soprattutto agli US Open, dove aveva da difendere la semifinale dell'anno prima e i punti persi lo fanno retrocedere di 17 posizioni nel ranking. Si riscatta in settembre nello spareggio di Coppa Davis contro il Brasile a Kazan', in cui ottiene due vittorie in singolare (la seconda dopo aver salvato due match-ball contro Thomaz Bellucci) che permettono alla Russia di vincere per 3-2 la sfida e di evitare la retrocessione nel gruppo I. Gli ultimi risultati rilevanti di fine stagione sono i quarti a Pechino e la semifinale a San Pietroburgo, incontri in cui viene sconfitto rispettivamente da Ljubicic e Cilic.\n2012: un titolo in singolare e uno in doppio.\nInizia la stagione perdendo in due set da Nadal al terzo turno di Doha per poi venire sorprendentemente eliminato al primo turno dell'Australian Open dal n\u00ba 146 del ranking Andrey Golubev. Si riscatta subito a Zagabria conquistando il titolo in singolare, battendo in finale in due set Luk\u00e1\u0161 Lacko, e in doppio in coppia con Marcos Baghdatis, superando i padroni di casa Ivan Dodig / Mate Pavi\u0107. Un problema al piede lo costringe al ritiro durante il torneo di Rotterdam; rientra dopo 3 settimane a Dubai e negli ottavi sconfigge in due set in n\u00ba 8 ATP Mardy Fish, nei quarti subisce contro Federer l'ennesima sconfitta raccogliendo 7 giochi. In maggio raggiunge i quarti anche a Monaco di Baviera e cede in tre set a Marin \u010cili\u0107. Nei Masters di Madrid e Roma viene battuto entrambe le volte al secondo turno da Juan Mart\u00edn del Potro. Nei primi turni del Roland Garros supera senza perdere set Blake e Haase, ma al terzo turno il n\u00ba 6 ATP Ferrer gli concede solo 4 giochi. Gioca bene nei tornei sull'erba di Halle e di Wimbledon raggiungendo la semifinale nel primo e, per la prima volta, i quarti nel secondo, ma in entrambe le occasioni perde nettamente contro la sua bestia nera Federer. Dopo queste prestazioni rientra nella top 30 da cui era uscito in settembre. Vince un solo incontro nei 5 tornei che seguono, uscendo al primo turno alle Olimpiadi di Londra e agli US Open, dove spreca due set di vantaggio e viene sconfitto nel tiebreak decisivo da Gilles M\u00fcller. Perde il tiebreak nel set decisivo anche in semifinale a San Pietroburgo, contro Martin Kli\u017ean, e raggiunge i quarti a Pechino, Stoccolma e Basilea, venendo eliminato rispettivamente da Tsonga, Berdych e Gasquet. Nel ranking mondiale di fine anno \u00e8 25\u00ba e primo tra i russi.\n2013: ultimi 2 titoli ATP e 15\u00ba nel ranking.\nL'unico risultato soddisfacente di inizio stagione \u00e8 la semifinale raggiunta a Zagabria, dove peraltro era campione uscente, persa contro Cilic. Negli altri tornei disputati fino a maggio vince solo 5 dei 9 incontri giocati, uscendo al secondo turno dell'Australian Open per mano di Evgeny Donskoy. Al secondo turno del Monte Carlo Masters si fa rimontare il primo set vinto contro il n\u00ba 1 del mondo Djokovic. In maggio elimina gli specialisti della terra rossa Fognini e Almagro al Madrid Masters prima di cedere nel terzo turno al futuro vincitore del torneo Nadal. Viene sconfitto al quarto turno del Roland Garros dal n\u00ba 14 ATP Tommy Haas dopo aver eliminato il n\u00ba 12 Janko Tipsarevi\u0107. In preparazione a Wimbledon si rende protagonista sull'erba di Halle sconfiggendo i top 20 Kei Nishikori e Philipp Kohlschreiber e in semifinale il n\u00ba 9 ATP Gasquet; in finale strappa per la quarta volta in carriera un set a Federer, che vince in rimonta il suo 15\u00ba match consecutivo contro Youzhny. Arriva al quarto turno dello Slam londinese e si deve arrendere all'idolo di casa Andy Murray, che vincer\u00e0 per la prima volta il titolo battendo Djokovic in finale.\nIl 28 luglio Youzhny vince sulla terra rossa di Gstaad il suo 9\u00ba titolo ATP in singolare; perde un set nei primi turni contro Mathieu, Andujar e Monaco, regola in due set \nHanescu in semifinale e si aggiudica il titolo battendo 6-3, 6-4 Robin Haase. Nella trasferta americana esce al secondo turno nei Masters di Montr\u00e9al, sconfitto dal padrone di casa Milos Raonic, e di Cincinnati, nel quale Murray gli lascia 5 soli game. Raggiunge per la terza volta i quarti di finale agli US Open ma, a differenza delle due volte precedenti, non arriva in semifinale, pur riuscendo a strappare un set al n\u00ba 1 del mondo Djokovic. A fine settembre si fa rimontare e perde nei quarti di Bangkok da Gasquet. La stagione finisce trionfalmente con il titolo vinto nel torneo ATP 500 di Valencia, il decimo in singolare e ultimo della carriera; al primo turno approfitta del ritiro di Bernard Tomi\u0107, al quale aveva concesso un set, al secondo batte 6-4, 6-3 Kohlschreiber e al terzo supera in tre set Jarkko Nieminen. In semifinale lascia solo 6 giochi a Tursunov e in finale piega il valenciano David Ferrer, n\u00ba 3 del mondo, con il punteggio di 6-3, 7-5. Conclude cos\u00ec il 2013 al 15\u00ba posto del ranking, la sua migliore posizione dall'agosto 2011.\n2014: una semifinale ATP.\nNei primi 4 tornei del 2014 supera il primo turno solo agli Australian Open, dove esce al secondo per mano di Florian Mayer al quinto set. Si qualifica per i quarti a Dubai ma un'indisposizione lo costringe a rinunciare alla sfida con Djokovic. La stagione sulla terra rossa inizia con 4 sconfitte in 5 incontri, supera il secondo turno a Roma e negli ottavi vince il primo set contro il campione uscente Nadal, che gli concede solo 3 giochi nei restanti due set. Eliminato al secondo turno sia al Roland Garros che a Wimbledon, in luglio raggiunge la sua unica semifinale del 2014 a Stoccarda e viene battuto in due set da Luk\u00e1\u0161 Rosol. Termina la stagione sul rosso con i quarti di finale a Gstaad, eliminato in due set da Robin Haase. Al primo turno del Cincinnati Masters sconfigge in due set il n\u00ba 10 ATP Tsonga, supera quindi Andreas Seppi e negli ottavi perde in due set da Ferrer. Agli US Open esce al primo turno per mano dell'emergente Nick Kyrgios e perde molte delle posizioni in classifica guadagnate con i quarti disputati l'anno prima. A Shanghai raggiunge per la sesta e ultima volta in carriera i quarti di finale in un Masters, ma come nelle precedenti occasioni gli viene negato l'accesso alla semifinale, questa volta da Feliciano L\u00f3pez che si impone per 5-7, 6-4, 6-4. Youzhny viene rimontato nei quarti anche a Mosca, vincendo contro Kukushkin il primo set e cedendo al tiebreak nel secondo prima di essere travolto 0-6 nel terzo. \u00c8 l'ultimo risultato importante dell'anno, l'eliminazione al primo turno a Valencia, dove era campione uscente, gli fa perdere 20 posizioni nel ranking e a fine stagione \u00e8 48\u00ba.\n2015: crollo nel ranking, un titolo Challenger.\nIl momento negativo prosegue nel 2015 con l'eliminazione al primo turno a Doha, contro il n\u00ba 171 ATP Nikoloz Basilashvili, e all'Australian Open, dove il sorteggio gli mette di fronte Nadal che gli concede solo 7 giochi. A inizio febbraio raggiunge i quarti a Zagabria e viene eliminato in tre set da Baghdatis. Nei successivi 15 tornei vince solo 4 incontri, tra le sconfitte al primo turno vi sono quelle al Roland Garros e a Wimbledon. A fine luglio esce dalla top 100 per la prima volta da quando vi era entrato nel gennaio 2001. Vi rientra grazie agli ottavi di finale al Masters di Montr\u00e9al con le vittorie in due set sul n\u00ba 19 ATP Viktor Troicki e sul n\u00ba 11 Gilles Simon, deve quindi inchinarsi di nuovo in due set a Nadal. Non supera le qualificazioni a Cincinnati ed esce al secondo turno agli US Open. La mancata partecipazione allo Shanghai Masters e l'eliminazione al primo turno a Mosca, tornei nei quali aveva raggiunto i quarti l'anno prima, lo trascinano al 153\u00ba posto del ranking. Deve quindi dedicarsi ai tornei Challenger e inizia la risalita in novembre battendo Benjamin Becker nella finale di Eckental.\n2016: tre titoli Challenger, tre quarti di finale ATP e rientro nella top 50.\nCostretto a saltare l'Australian Open dopo 14 partecipazioni consecutive, in gennaio Youzhny rientra nella top 100 con tre titoli Challenger consecutivi conquistati nei due tornei di Bangkok (Bangkok Challenger e Bangkok Challenger II) e in quello di Manila, battendo nelle finali rispettivamente G\u014d Soeda, Adam Pavl\u00e1sek e Marco Chiudinelli. Abbandona quindi il circuito Challenger per dedicarsi nuovamente al circuito maggiore; supera le qualificazioni a Dubai e perde al primo turno. Raggiunge il secondo turno nei due Masters statunitensi di Indian Wells (nel quale deve dare forfait) e Miami, mentre nei 6 tornei a cui partecipa in Europa sulla terra rossa supera il primo turno solo a Barcellona. Al Roland Garros esce al primo turno con la sconfitta in 5 set per mano di Ivan Dodig. Torna a disputare un quarto di finale ATP sull'erba di Stoccarda con le vittorie sul n\u00ba 22 ATP Feliciano L\u00f3pez e su Sergiy Stakhovsky, viene eliminato dal n\u00ba 7 del mondo Dominic Thiem in un match equilibrato terminato con il punteggio di 6-3, 4-6, 5-7. Supera due turni a Nottingham mentre viene eliminato al secondo turno di Wimbledon costringendo per\u00f2 al quinto set il n\u00ba 22 ATP Alexander Zverev. In luglio raggiunge i quarti a Gstaad e viene sconfitto da Dustin Brown.\nInizia la trasferta americana con le sconfitte al secondo turno nei Masters di Toronto (6-7, 6-7 contro il n\u00ba 5 del mondo Wawrinka) e di Cincinnati (3-6, 2-6 contro il n\u00ba 5 Nishikori). Deve dare forfait durante il torneo di Winston-Salem per una distorsione ma la settimana dopo \u00e8 in campo agli US Open; sconfigge senza perdere set nei primi due turni Martin Kli\u017ean e Guido Pella, ed \u00e8 costretto al ritiro nel primo set del match contro Djokovic. Prosegue la risalita in classifica arrivando nei quarti a San Pietroburgo grazie alla vittoria in tre set sul n\u00ba 6 del mondo Milos Raonic prima di incassare la seconda sconfitta stagianale da Alexander Zverev. In ottobre supera le qualificazioni a Shanghai e nonostante la sconfitta al primo turno sale alla 49\u00aa posizione del ranking, la migliore dal gennaio 2015. Termina la stagione 57\u00ba dopo altre 4 sconfitte consecutive.\n2017. due titoli Challenger e un quarto di finale ATP.\nRaggiunge i quarti di finale nel primo torneo dell'anno a Chennai e dopo essere stato in vantaggio 6-2, 4-1 perde in tre set da Roberto Bautista Agut, che vincer\u00e0 il titolo. Questo risultato non compensa i tre Challenger vinti un anno prima e con il ritiro nel match di primo turno all'Australian Open scende al 91\u00ba posto del ranking. Nonostante la classifica precaria disputa la maggior parte della stagione nel circuito maggiore ma non supera pi\u00f9 il secondo turno. Tra i risultati degni di nota in questo periodo vi sono la vittoria su Medvedev a Indian Wells, la sconfitta al quinto set al Roland Garros contro Rogerio Dutra Silva dopo aver sprecato due match-ball, la vittoria in due set sul n\u00ba 24 ATP Ivo Karlovi\u0107 a Halle e quella su Mahut al primo turno di Wimbledon, dove al secondo turno strappa il primo set nell'equilibrato incontro perso contro il n\u00ba 7 ATP Milos Raonic. Al secondo turno degli US Open sfiora l'impresa di battere per la prima volta Federer, che vince dopo essere stato in svantaggio 2 set a 1 e si aggiudica il 17\u00ba e ultimo incontro con Youzhny. Verso fine anno torna a giocare nel circuito Challenger e grazie ai titoli conquistati a Ningbo (6-1, 6-1 in finale a Taro Daniel) e a Ho Chi Minh (6-4, 6-4 a John Millman) termina la stagione all'84\u00ba posto del ranking, dopo essere stato 126\u00ba in ottobre.\n2018: il ritiro.\nInizia l'ultima stagione della carriera con l'eliminazione al primo turno dell'Australian Open. In febbraio raggiunge il secondo turno a New York e a Delray Beach. A fine marzo arriva il risultato pi\u00f9 significativo della stagione al Miami Masters con le vittorie sul n\u00ba 61 ATP Guido Pella e sul n\u00ba 28 Gilles M\u00fcller prima di essere eliminato al terzo turno da John Isner, che vincer\u00e0 il torneo aggiudicandosi l'unico Masters 1000 della carriera. Nel corso della stagione Youzhny vincer\u00e0 altri tre incontri nei tabelloni principali ATP e nessuno negli Slam, con le eliminazioni al primo turno al Roland Garros e a Wimbledon e con il ritiro sempre al primo turno agli US Open. Vince il suo ultimo incontro in settembre al primo turno nell'ATP 250 di San Pietroburgo battendo in due set il n\u00ba 78 ATP Mirza Ba\u0161i\u0107 e nel turno successivo chiude la carriera con la sconfitta al terzo set contro il n\u00ba 26 Roberto Bautista Agut. Annuncia il ritiro alla fine del torneo, all'et\u00e0 di 36 anni, quando era il n\u00ba 115 del ranking.\nCarriera da allenatore.\nDopo il ritiro dall'agonismo inizia la carriera di allenatore e nell'agosto 2019 diventa il nuovo coach di Denis Shapovalov, gi\u00e0 n\u00ba 20 del ranking ATP, che stava attraversando un periodo negativo ed era sceso al 38\u00ba posto. Sotto la guida di Youzhny, il tennista canadese vince il suo primo titolo ATP a Stoccolma nell'ottobre 2019, due settimane dopo raggiunge la finale al Paris Masters ed entra nella top 10 nel settembre 2020.\nRisultati in progressione.\nStatistiche aggiornate al \"30 maggio 2017\":"}
{"id": "905155", "revid": "48040", "url": "https://it.wikipedia.org/wiki?curid=905155", "title": "Juan Tacchi", "text": ""}
{"id": "905157", "revid": "174852", "url": "https://it.wikipedia.org/wiki?curid=905157", "title": "Nemrud Dag", "text": ""}
{"id": "905159", "revid": "892776", "url": "https://it.wikipedia.org/wiki?curid=905159", "title": "Bocchino (musica)", "text": "Il bocchino \u00e8 quella parte degli strumenti musicali a fiato del gruppo degli ottoni che viene a contatto diretto con le labbra. Per altri strumenti a fiato si parla invece di imboccatura.\nIl suono viene generato per vibrazione di entrambe le labbra sul bocchino e per questo motivo gli ottoni e gli strumenti in cui il suono \u00e8 emesso dalla vibrazione delle labbra vengono definiti anche \"strumenti ad ancia labiale\".\nDescrizione.\nOgni ottone ha il proprio tipo di bocchino e solitamente i bocchini consistono in una apertura circolare che conduce, tramite una cavit\u00e0 semisferica, conica o cilindrica, ad un cannello e da qui al canneggio dello strumento.\nLe differenze stanno nelle dimensioni e nelle forme dei componenti e nei materiali, dove strumenti dal suono grave hanno grandi dimensioni, in modo da massimizzare la risonanza acustica, strumenti acuti hanno bocchini di minori dimensioni.\nLa forma dei bocchini determina anche il timbro del suono emesso: ad esempio trombe, tromboni e flicorni hanno una cavit\u00e0 della tazza tendenzialmente semisferica, mentre nei corni francesi il bocchino ha una tazza conica.\nEsistono anche bocchini particolari con forme asimmetriche.\nMateriali.\nIl principale materiale utilizzato per la costruzione dei bocchini \u00e8 l'ottone. I bocchini vengono lavorati al tornio e successivamente rivestiti in argento oppure oro.In passato, per alcuni antichi strumenti musicali come il cornetto, venivano utilizzati altri materiali come l'avorio o l'ebano.\nEsistono anche dei bocchini in plastica (dalla qualit\u00e0 sonora scadente, ma utili per suonare al freddo) oppure in acciaio o titanio (ancora poco diffusi ma dalle eccellenti qualit\u00e0 sonore).\nLa scelta del bocchino.\n\u00c8 importante considerare che il bocchino \u00e8 solo un supporto che favorisce e raccoglie la vibrazione delle labbra, le quali sono il principale mezzo con cui il musicista emette i suoni. Le labbra sono una parte anatomica del corpo che si adatta all'esercizio ed al bocchino.\nNon esistono i bocchini per il registro acuto o per quello grave, ma solo modelli che possono aiutare nei due registri, o che possono favorire determinate sonorit\u00e0, timbri e caratteristiche di emissione, ma solo a condizione che il musicista sia in grado di ottenere i propri scopi con studio impegnativo e costante. Alcuni insegnanti paragonano la scelta del bocchino come quella di un paio di scarpe: \u00e8 una scelta personale e dipende da forma e dimensioni del piede. Non ci sono indicazioni generali per la scelta di un bocchino, dal momento che le labbra son tutte diverse fra di loro, ed in pratica \"il miglior bocchino \u00e8 quello al quale le labbra sono abituate\".\nLa tabella seguente descrive quali siano le influenze delle varie parti del bocchino, in modo da dare una indicazione di massima sul funzionamento e sulle caratteristiche principali. La scelta di un bocchino \u00e8 comunque sempre il risultato di un compromesso.\nTecnica dell'emissione sonora.\nIl suono degli ottoni viene generato dalla vibrazione delle labbra, mentre il bocchino funge da risuonatore, che passa la vibrazione dalle labbra alla colonna d'aria, generando l'onda stazionaria che \u00e8 poi amplificata dallo strumento musicale.\nLe labbra vengono messe in vibrazione dal flusso d'aria. La pressione del bocchino sulle labbra svolge due funzioni principali: creare una ermeticit\u00e0 che impedisca all'aria di fuoriuscire dal bocchino ed aiutare nel delimitare la divisione dei tessuti delle labbra in base alla loro funzione. Le labbra coinvolte nella produzione del suono sono formate da fibre muscolari che attraversano tutte le labbra, ma per creare un'ancia labiale questi stesse fibre muscolari dovranno svolgere funzioni diverse, riassumibili in tre funzioni principali:\n1) la parte di labbro che star\u00e0 all'esterno del bocchino e che avr\u00e0 una forte componente muscolare, che permetter\u00e0 diverse tensioni nell'imboccatura;\n2) la parte di labbro che star\u00e0 tra il bocchino e la dentatura del suonatore, che funzioner\u00e0 da isolante fra la parte esterna e quella interna dell'imboccatura;\n3) la parte di labbro che star\u00e0 all'interno del bocchino, che funzioner\u00e0 da corpo vibrante e che svolger\u00e0 al meglio la propria funzione se non sar\u00e0 interessata dalle tensioni muscolari esterne dell'imboccatura.\nIl flusso dell'aria che dai polmoni arriva alle labbra deve essere lasciato libero e quindi fluido, evitando di creare tensioni dei muscoli della gola o della lingua, che andrebbero inevitabilmente a creare strozzature e resistenze.\nA seconda degli effetti e del tipo di articolazione che si vuole ottenere \u00e8 possibile emettere il suono soffiando liberamente (legato), oppure con un colpo di lingua, la quale funge da valvola per l'emissione dell'aria. Lo staccato viene eseguito spesso pronunciando la sillaba TA o TU, ma esistono numerose scuole e teorie a tale riguardo, e svariati gradi intermedi di staccato, che alcuni insegnanti identificano con altre sillabe come DU, TUI eccetera. Per staccati veloci spesso si utilizza la tecnica del \"doppio staccato\" (o anche \"triplo staccato\") ovvero la pronuncia della sillaba TA con la punta della lingua e la sillaba KA sul palato (o sillabe analoghe), utilizzando la lingua come una sorta bilanciere. Nel jazz, ed in particolare nella tecnica del trombone, si utilizza una tecnica chiamata \"doodle tonguing\", in cui si utilizzano sillabe come DU, DL e TL per ottenere degli agili effetti di fraseggio.\nGli armonici emessi mediante la vibrazione delle labbra sono cambiati dal musicista con una istintiva contrazione (o rilassamento) muscolare del labbro. In realt\u00e0 la maggior frequenza di vibrazione non \u00e8 data semplicemente dalla tensione delle labbra, perch\u00e9 questo significherebbe per esempio che per suonare 4 ottave pi\u00f9 in alto bisognerebbe contrarre le labbra con una forza ben 256 volte superiore, fatto fisicamente impossibile. Quello che i musicisti fanno per modificare l'armonico di vibrazione \u00e8 certamente contrarre o rilassare i muscoli labiali, ma contemporaneamente modificare la porzione di labbro che vibra, e dunque variare la massa in vibrazione, che ha un maggior effetto sulla frequenza (masse minori generano alte vibrazioni, masse maggiori generano basse vibrazioni). I tipici movimenti che i musicisti compiono istintivamente per suonare note pi\u00f9 alte \u00e8 ridurre l'apertura fra le labbra e portare in alto e verso l'interno il labbro inferiore in maniera da fornire un supporto saldo per la vibrazione di una minore porzione del labbro superiore.\nImpostazione dell'imboccatura.\nUna corretta impostazione \u00e8 fondamentale per permettere al musicista di suonare lo strumento con un ampio registro, un suono chiaro e pulito, senza affaticarsi eccessivamente o addirittura danneggiarsi le labbra.\nIl modo in cui il bocchino \u00e8 posizionato sulle labbra pu\u00f2 variare a seconda della forma di bocca e labbro del musicista, del tipo di strumento e della scuola.\nIl cornista Philip Farkas (1914-1992) not\u00f2, osservando i suoi colleghi della Symphony Orchestra di Chicago, che la maggior parte dei musicisti ha una impostazione in cui il labbro superiore occupa circa i 2/3 del bocchino, ed il terzo restante occupa la parte inferiore. In seguito il trombonista Donald S. Reinhardt (1908-1989) svilupp\u00f2 un sistema analitico per lo sviluppo dell'imboccatura, e classific\u00f2 ben nove tipi differenti di impostazione, a seconda del posizionamento del labbro sul bocchino e della direzione del flusso d'aria al suo interno.\nSecondo Reinhardt i musicisti che posizionano il bocchino pi\u00f9 in alto sulle labbra (pi\u00f9 labbro superiore che inferiore all'interno del bocchino, ovvero l'impostazione pi\u00f9 comune notata anche da Farkas) direzionano l'aria dentro il bocchino - con varie angolazioni - verso il basso, e viceversa. Per avere una buona impostazione il musicista deve trovare la propria impostazione personalizzata, basata sulle proprie caratteristiche anatomiche. Lloyd Leno conferm\u00f2 scientificamente l'esistenza di queste differenti tipologie.\nIn passato alcuni insegnanti, come Carmine Caruso, puntavano sul rafforzamento muscolare mediante esercizi particolari, fra cui il \"buzzing\", ovvero l'emissione di un suono simile ad un ronzio con le sole labbra. Questa pratica \u00e8 considerata assolutamente dannosa da docenti come il tubista e insegnante Arnold Jacobs, che affermava che \u00e8 meglio suggerire allo studente di concentrarsi sul messaggio musicale, che permetterebbe all'imboccatura di svilupparsi naturalmente.\nProduttori.\nLe forme e le misure dei vari bocchini per ottoni sono codificate mediante codici tipici di ogni produttore. La codifica Bach sembra comunque essersi affermata come standard comparativo.\nSegue un elenco dei principali produttori:"}
{"id": "905160", "revid": "1543377", "url": "https://it.wikipedia.org/wiki?curid=905160", "title": "Chiesa di Saint-Merri", "text": "La chiesa di San Mederico (in francese \"\u00e9glise Saint-Merri\") \u00e8 un luogo di culto di Parigi situata in Rue St-Martin 78, a pochi passi dal Centre Georges Pompidou, nel IV \"arrondissement\" e nell'omonimo quartiere. \u00c8 sede degli omonimi parrocchia e centro pastorale.\nStoria.\nSecondo la tradizione, Mederico, abate dell'Abbazia di san Martino di Autun, negli ultimi anni del VII secolo si stabil\u00ec sulla riva destra della Senna e presso la cappella di Saint-Pierre-des-Bois visse da eremita gli ultimi anni della sua vita; dopo la sua morte, avvenuta il 29 agosto 700, fu sepolto nella cappella stessa. Nell'884, per volont\u00e0 del vescovo di Parigi Gauzlin, San Mederico venne scelto come santo patrono della riva destra e i suoi resti furono riesumati.\nNel X secolo, venne costruita sul luogo della prima sepoltura una nuova chiesa, Saint-Pierre-Saint-Merri, che nell'XI secolo venne eretta parrocchia, con un proprio capitolo di canonici. Ampliata nel XII e nel XIII secolo, a causa dello sviluppo demografico della zona venne, alla fine del XV secolo, demolita per far spazio ad una nuova chiesa.\nQuesta fu costruita a partire dal 1515: la cripta, la navata centrale e le navate laterali furono ultimate nel 1520; tra il 1526 e il 1530 furono costruiti la crociera e il transetto; l'abside e il deambulatorio, invece, furono terminati nel 1552. La costruzione si concluse solo nel 1612, con l'ultimazione della torre campanaria.\nNel corso del XVIII secolo la chiesa ha subito pesanti trasformazioni: nel 1706 venne demolito il jub\u00e9 cinquecentesco, e nel 1759, su progetto dei fratelli Slodtz, l'abside venne restaurata con l'aggiunta di decorazioni in stile barocco sulle pareti e sui pilastri del deambulatorio, con la costruzione del nuovo altare maggiore e con il rifacimento del pavimento della chiesa\nNel 1793, durante la Rivoluzione francese, venne chiusa ed adibita a fabbrica di salnitro, mentre tra il 1797 e il 1801 fu luogo di culto dei teofilantropici con il nome di \"Temple du Commerce\"; nel 1803 fu riaperta al culto cattolico. Il 5 giugno 1832 vi furono celebrati i funerali di Jean Maximilien Lamarque.\nTra i parrocchiani illustri vi sono stati Giovanni Boccaccio ed Edmondo Rich, in seguito arcivescovo di Canterbury. \u00c8 stato parroco di San Mederico Jean Beaupere, uno di giudici di Giovanna d'Arco.\nDal 1862, la chiesa di San Mederico \u00e8 monumento storico di Francia.\nDescrizione.\nArchitettura.\nNonostante sia stata costruita a partire dal 1515, la chiesa di San Mederico si presenta in un omogeneo stile gotico, privo di elementi in stile rinascimentali; tuttavia sono alquanto evidenti le aggiunte barocche del XVIII secolo. Nella costruzione, \u00e8 stata presa come modello la cattedrale di Notre-Dame e, anche per la presenza di un proprio capitolo dei canonici dipendente da quello metropolitano, era chiamata \"la piccola Notre-Dame\" (in francese: \"Notre-Dame la petite\").\nEsterno.\nLa facciata della chiesa, orientata verso ovest, \u00e8 a salienti. La fascia inferiore del prospetto \u00e8 decorata con motivi architettonici costituiti da archi ogivali ciechi appena accennati; in corrispondenza di ciascuna delle tre navate centrali interne si apre un portale con strombatura; tra i portali, entro nicchie, vi sono le statue degli Apostoli, realizzate nel XIX secolo da Louis Desprez e Joseph Brun. Ai lati del portale, si elevano due guglie appoggiate alla parete, che percorrono la facciata in quasi tutta la sua altezza. Nella fascia superiore, invece, in corrispondenza della navata centrale, vi \u00e8 un grande finestrone ogivale, sormontato dalla cuspide che corona la facciata, con al centro il quadrante di un orologio. In corrispondenza della navata di destra si trova la torre campanaria, pi\u00f9 bassa della cuspide, con la cella campanaria che si apre sull'esterno con una bifora per lato. Nella particolare torretta ottagonale alla sinistra della facciata, \u00e8 custodita la pi\u00f9 antica campana di Parigi, del 1331.\nInterno.\nPiedicroce.\nL'interno della chiesa \u00e8 a croce latina, con quattro navate, di cinque campate ciascuna, divise da archi a tutto sesto poggianti su pilastri polistili e coperte con volta a crociera. Questa divisione continua anche oltre il transetto nell'area absidale, con un deambulatorio che gira intorno al presbiterio corrispondente alle navate laterali sinistra e interna destra.\nLa navata centrale \u00e8 priva di triforio o matroneo e il cleristorio, posto direttamente sopra le arcate di comunicazione con le navate laterali, d\u00e0 sull'esterno tramite grandi quadrifora. Alle finestre, vi sono le vetrate policrome, le pi\u00f9 antiche delle quali risalgono agli inizi del XVI secolo; i soggetti sono scene dalle vite di Sant'Agnese, San Francesco d'Assisi, Santa Maria Maddalena e San Nicola di Myra. Nell'ultima campata, sotto l'arcata di sinistra, si trova il pulpito ligneo barocco.\nSulla navata esterna di destra, in corrispondenza della seconda, terza e quarta campata, si apre la barocca cappella del Santissimo Sacramento, attualmente (2012) adibita a spazio espositivo. Essa \u00e8 stata costruita nel 1734 su progetto di Pierre-Louis Richard e Germain Boffrand ed \u00e8 costituita da tre campate, coperte con volta a cupola in vetro. Nell'ultima campata della stessa navata si trova un'acquasantiera ricavata nell'antico fonte battesimale del XV-XVI secolo, ornata con gli stemmi di Luigi XII di Francia e Anna di Bretagna.\nLungo la navata esterna di sinistra, vi sono una serie di cappelle laterali decorate, alle pareti, con dipinti. Nella terza cappella, si trova la statua in marmo bianco \"Piet\u00e0\", attribuita a Nicolas Legendre (XVII secolo); mentre nella quarta cappella vi \u00e8 il dipinto \"Leggenda di Santa Filomena\", di Amaury-Duval (XIX secolo).\nCapocroce.\nIl transetto \u00e8 costituito da due campate gemelle poste una alla destra e una alla sinistra della crociera ed entrambe coperte con volta a crociera. Ognuno dei due bracci ospita due altari laterali gemelli, uno a ridosso della parte est, uno a ridosso del pilastro di divisione tra il coro e il deambulatorio. I quattro altari furono costruiti in stil barocco nel XVIII secolo e sono caratterizzati da un'ancona formata da un timpano triangolare poggiante su due colonne corinzie; il primo altare di sinistra ospita il dipinto \"San Mederico libera i prigionieri\" di Simon Vouet (1640).\nL'abside, cinta da deambulatorio, ha la stessa lunghezza della navata centrale, ed \u00e8 costituita da tre campate gemelle, una pi\u00f9 stretta e dalla conca. La fascia bassa, in corrispondenza degli archi che la mettono in comunicazione con il deambulatorio, \u00e8 stata oggetto del restauro del 1759 da opera dei fratelli Slodtz, che sovrapposero alla struttura originaria gotica un apparato decorativo barocco in stucco dipinto a finto marmo e celando le originarie arcate a sesto acuto sotto archi a tutto sesto. In fondo all'abside, oltre gli stalli lignei del coro, rialzato di alcuni gradini, vi \u00e8 l'altare maggiore ottocentesco; esso \u00e8 costituito dalla mensa, poggiante su cinque archetti a sesto ribassato sostenuti da colonnine, dall'alzata, con il tabernacolo e le immagini dei dodici apostoli e dal gruppo scultoreo in marmo bianco del \"Cristo crocefisso tra due angeli\"; sulla parete fondale, dietro la scultura, vi \u00e8 una fastosa decorazione in stucco dorato con angeli e nuvole. Le vetrate dell'abside sono del XVI secolo, ad eccezione della vetrata centrale, con la \"Risurrezione di Ges\u00f9\", realizzata nell'Ottocento su disegno di Claudius Lavergne.\nLungo il deambulatorio si apre una serie di cappelle radiali; quella situata, alle spalle dell'altare maggiore, in stile barocco, \u00e8 dedicata alla Madonna. Sull'altare, affiancato da due monofore con vetrate policrome, la pala di Hyacinthe Collin de Vermont \"Annunciazione\" (1740).\nOrgani a canne.\nOrgano maggiore.\nSulla cantoria in controfacciata, si trova l'organo a canne principale della chiesa. Esso venne costruito tra il 1647 e il 1650 dagli organari francesi Jean Fran\u00e7ois de Heman; la realizzazione della cassa lignea, invece, venne affidata a Germain Pillon. In seguito, lo strumento, pur mantenendo la cassa originaria, \u00e8 stato pi\u00f9 volte modificato: da Fran\u00e7ois-Henri Clicquot nel 1779, da Aristide Cavaill\u00e9-Coll nel 1855-1857 e da Victor Gonzales nel 1947. \u00c8 classificato come monumento storico sia per la cassa (dal 1905), sia per la parte strumentale (1938). Sono stati organisti titolari in San Mederico Camille Saint-Sa\u00ebns, Nicolas Leb\u00e8gue, Jean-Fran\u00e7ois Dandrieu e Norbert Dufourcq.\nL'organo \u00e8 a trasmissione mista, meccanica per i manuali e il pedale e pneumatica per i registri e le combinazioni, ed ha quattro tastiere di 56 note ciascuna ed una pedaliera di 30.\nOrgano del coro.\nNella seconda campata dell'abside, sotto l'arcata di sinistra, si trova un secondo organo a canne, costruito nel 1880 da Joseph Merklin e restaurato nel 1986 dalla ditta organaria Danion-Gonzales; nell'ambito di quest'ultimo restauro \u00e8 stata eliminata la cassa originaria ed \u00e8 stata creata la nuova mostra, composta da canne di principale disposte a palizzata in pi\u00f9 cuspidi.\nLo strumento, a trasmissione integralmente meccanica, ha due tastiere di 56 note ciascuna ed una pedaliera di 30."}
{"id": "905164", "revid": "921573", "url": "https://it.wikipedia.org/wiki?curid=905164", "title": "Women (film 2000)", "text": "Women (\"If These Walls Could Talk 2\") \u00e8 un film per la televisione del 2000, prodotto per la HBO negli USA, seguito del film del 1996 \"Tre vite allo specchio\". Nella cornice di una stessa casa vengono narrate tre storie diverse che si avvicendano con il passare degli anni (1961, 1972, 2000). Diviso in episodi descrive alcune delle difficolt\u00e0 che due donne innamorate possono incontrare nel loro percorso di coppia. \u00c8 un film che tocca temi delicati in modo altrettanto delicato e ironico, anche nei momenti pi\u00f9 drammatici."}
{"id": "905169", "revid": "287204", "url": "https://it.wikipedia.org/wiki?curid=905169", "title": "H\u00f4tel de Sens", "text": "LH\u00f4tel de Sens \u00e8 un palazzo di Parigi situato nel quartiere del Marais, fino al 1366 era conosciuto come H\u00f4tel d'Hestomesnil.\nFino al 1622 la diocesi di Parigi era sotto il controllo dell'arcivescovado di Sens, che aveva quindi in citt\u00e0 una residenza, precedentemente sita al 2-8, quai des C\u00e9lestins, quindi fuori dalle mura di Filippo Augusto.\nIl re Carlo V, acquistando questo immobile per il suo Palazzo Saint-Pol, don\u00f2 in cambio all'arcivescovo l'edificio in rue de Figuier 1.\nTristan de Salazar, arcivescovo di Sens tra il 1475 e il 1519, fece ricostruire il palazzo secondo i suoi gusti di magnificenza.\nNel 1528 il cardinale Antoine du Prat riunisce i suoi vescovi in un concilio per condannare Lutero.\nEnrico IV di Navarra lo regal\u00f2 a Margherita di Valois, la \"regina Margot\", sua prima moglie.\nUn pesante restauro venne condotto dal 1936 al 1962, marcando l'aspetto fiabesco dell'edificio con le numerose torrette dai tetti appuntiti a cono e comignoli. Al termine dei lavori vi fu collocata la Biblioth\u00e9que Forney, specializzata nelle pubblicazioni sull'Arte.\nNella cultura di massa.\nIl palazzo appare nel gioco ambientato nella Parigi della rivoluzione francese."}
{"id": "905170", "revid": "287204", "url": "https://it.wikipedia.org/wiki?curid=905170", "title": "Hotel de Sens", "text": ""}
{"id": "905171", "revid": "775372", "url": "https://it.wikipedia.org/wiki?curid=905171", "title": "Emir \u0160i\u0161i\u0107", "text": "All'epoca dei fatti era tenente pilota appartenente al 117. lap \"lovacko-avijacijski puk\" (Reggimento Aviazione da Caccia) della Jugoslovensko ratno vazduhoplovstvo i protivvazdu\u0161na odbrana (Aeronautica Militare Federale Jugoslava). Oggi \u00e8 Maggiore pilota.\nL'eccidio di Podrute.\nIl 7 gennaio 1992 a Produte, non lontano da Novi Marof, sui cieli tra Vara\u017edin e Zagabria nell'estremo nord della Croazia e nei pressi del confine con Slovenia ed Ungheria, quattro militari italiani ed un francese rimasero uccisi a seguito all'abbattimento dell'elicottero AB-205 dell'Aviazione Leggera dell'Esercito sul quale volavano impegnati a svolgere missioni per il controllo del \"cessate il fuoco\" per conto dell'European Community Monitor Mission (ECMM) da parte di una coppia di MiG-21 di cui uno pilotato dal Maggiore \u0160i\u0161i\u0107 (autore materiale dell'abbattimento) decollati su allarme dalla base aerea \u017deljava (Biha\u0107 - allora ancora Repubblica Socialista di Bosnia ed Erzegovina e parte integrante della Jugoslavia).\nSull'elicottero abbattuto da \u0160i\u0161i\u0107 caddero:\nRimase coinvolto anche un altro elicottero dell'Aviazione Leggera Esercito, che i MiG cercarono di abbattere ma il pilota riusc\u00ec ad evitare il fuoco jugoslavo e ad atterrare indenne in una radura.\nFilmografia.\nSulla vicenda \u00e8 stato girato un film intitolato: \"Gli eroi di Podrute\", diretto dal regista Marco Currieri."}
{"id": "905173", "revid": "287204", "url": "https://it.wikipedia.org/wiki?curid=905173", "title": "Emir Sisic", "text": ""}
{"id": "905174", "revid": "7", "url": "https://it.wikipedia.org/wiki?curid=905174", "title": "Pacci\u00fbgo e Pacci\u00fbga (leggenda)", "text": ""}
{"id": "905191", "revid": "22475", "url": "https://it.wikipedia.org/wiki?curid=905191", "title": "H\u00f4tel de Sully", "text": "L'H\u00f4tel de Sully \u00e8 un palazzo barocco di Parigi situato in Rue Saint-Antoine, nel quartiere del Marais. \nAccessibile dalla stazione della metropolitana di Saint-Paul.\nStoria e descrizione.\nVenne eretto fra il 1624 e il 1630 dall'architetto parigino Jean Androuet du Cerceau per volere del controllore delle finanze Mesme Gallet. Si tratta di un H\u00f4tel particulier, con giardino ed orangerie che dava accesso alla \"Piazza reale\" (oggi place des Vosges).\nMassimiliano di B\u00e9thune, primo duca di Sully, gi\u00e0 ministro delle finanze e sovrintendente alle costruzioni del re Enrico IV, lo riscatt\u00f2 il 23 febbraio 1634. L'anziano duca ne complet\u00f2 le decorazioni e vi abit\u00f2 i suoi ultimi sei anni di vita. Suo nipote Massimiliano, il secondo duca di Sully, fece costruire un'ala supplementare nel 1660 a fianco del giardino. L'h\u00f4tel de Sully porta ancora oggi il nome della famiglia che ne ebbe la propriet\u00e0 fino al XVIII secolo. Da allora pass\u00f2 nelle mani di diversi proprietari.\nDivenuto \"immeuble de rapport\" nel XIX secolo, sub\u00ec varie trasformazioni per ospitare commercianti, artigiani ed altri locatari. Classificato Monumento storico di Francia nel 1862, il palazzo rinacque lentamente grazie ai nuovi proprietari, pi\u00f9 sensibili alla sua conservazione. Divenne propriet\u00e0 dello Stato nel 1944. \nUna lunga campagna di restauri termin\u00f2 con il restauro dell'orangerie, nel 1973.\nOspita, dal 1967, la sede della Cassa nazionale dei monumenti storici (\"Caisse Nationale des Monuments historiques et des Sites\"), divenuta nel 2000 Centro dei monumenti nazionali (\"Centre des Monuments Nationaux\"). Ospita anche una libreria specializzata in storia dell'Arte e dell'Architettura."}
{"id": "905192", "revid": "287204", "url": "https://it.wikipedia.org/wiki?curid=905192", "title": "Hotel de Sully", "text": ""}
{"id": "905195", "revid": "834", "url": "https://it.wikipedia.org/wiki?curid=905195", "title": "Nucleo Leone", "text": ""}
