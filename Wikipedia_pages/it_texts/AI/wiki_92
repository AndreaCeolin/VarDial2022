{"id": "1036074", "revid": "287204", "url": "https://it.wikipedia.org/wiki?curid=1036074", "title": "Pantodonta", "text": "I pantodonti (Pantodonta) sono un sottordine di mammiferi arcaici appartenenti al grande ordine dei cimolesti, vissuti nel Paleocene e nell'Eocene (tra 64 e 45 milioni di anni fa).\nI primi grandi mammiferi erbivori.\nGli appartenenti a questo gruppo sono tra i pi\u00f9 antichi mammiferi erbivori, e si svilupparono appena dopo l'estinzione dei dinosauri. Gi\u00e0 nel Paleocene inferiore, infatti, i pantodonti si svilupparono in una moltitudine di forme che, partendo da animali piccoli e forse onnivori, portarono ben presto alla nascita di grossi animali completamente erbivori. Gran parte dei pantodonti noti sono vissuti in Nordamerica e Asia, ma alcune forme sono note in Europa (ad es. \"Coryphodon\") e si conosce una forma, \"Alcidedorbignya\", particolarmente piccola e primitiva, vissuta nel Paleocene in Sudamerica. La loro massima diffusione si ebbe nel Paleocene superiore, quando nei continenti settentrionali i pantodonti rappresentavano i pi\u00f9 grandi tra gli animali erbivori terrestri. Il loro declino inizi\u00f2 nell'Eocene, contemporaneamente alla diffusione di ordini di erbivori pi\u00f9 specializzati, e le ultime forme (ad es. \"Hypercoryphodon\" ed \"Eudinoceras\") provengono dall'Eocene medio - superiore dell'Asia orientale.\nEvoluzione.\nIn generale sembra che le prime forme, di piccole dimensioni, si siano originate in Asia: tra queste, \"Wanglia\" doveva essere il pi\u00f9 primitivo. Altri animali simili, ma pi\u00f9 evoluti, erano \"Harpyodus\" e \"Bemalambda\", comunque di dimensioni modeste. Successivamente i pantodonti migrarono in Nordamerica e diedero origine a un ceppo pi\u00f9 evoluto e specializzato, caratterizzato da forme via via pi\u00f9 pesanti, dalle zampe robuste dotate di zoccoli. \"Pantolambda\" era della taglia di un montone e l'assai simile \"Caenolambda\" era di poco pi\u00f9 grande, ma \"Barylambda\" superava i due metri di lunghezza. \"Titanoides\", invece, era di taglia simile ma dotato di forti artigli. Relativamente simile a questi animali era \"Pastoralodon\", della Cina. Una forma asiatica, \"Pantolambdodon\", era fornita di una corta proboscide. Gli ultimi rappresentanti dei pantodonti furono i corifodontidi, tra cui \"Coryphodon\", che divennero ancora pi\u00f9 grandi e specializzati per una vita anfibia. I ciriacoteriidi, infine, sembrerebbero essere stati un gruppo di pantodonti di piccole dimensioni e dalla dentatura aberrante.\nClassificazione.\nIn passato i pantodonti erano stati raggruppati, insieme ai dinocerati e agli xenungulati, nel gruppo degli amblipodi (Amblypoda), un gruppo creato dai paleontologi per accogliere i primi grandi mammiferi erbivori. Successive ricerche hanno dimostrato che i tre gruppi non sono strettamente collegati fra di loro, e che i pantodonti potrebbero condividere un'origine comune con i folidoti (pangolini) e altri mammiferi arcaici come \"Buxolestes\", \"Sinclairella\" ed \"Ernanodon\", e pertanto sarebbero da collegare al variegato gruppo dei cimolesti. Ricerche pi\u00f9 recenti hanno ipotizzato che i pantodonti possano invece condividere un'origine comune con i periptichidi, un gruppo di ungulati basali paleocenici, e quindi non sarebbero da includere nei cimolesti (Halliday et al., 2017).\nCollegamenti esterni.\n\"Titanoides\", un rappresentante dei pantodonti\nPantodonti e altri erbivori"}
{"id": "1036075", "revid": "22356", "url": "https://it.wikipedia.org/wiki?curid=1036075", "title": "Ernanodon", "text": ""}
{"id": "1036076", "revid": "22356", "url": "https://it.wikipedia.org/wiki?curid=1036076", "title": "Pantodonti", "text": ""}
{"id": "1036081", "revid": "1543377", "url": "https://it.wikipedia.org/wiki?curid=1036081", "title": "Theodor Zwinger", "text": "Celebre medico e capo di una famiglia che per tre secoli si distinse per la propria attivit\u00e0 scientifica.\nBiografia.\nFiglio di una sorella dell'incisore Jean Oporin e di Leonard Zwinger, artigiano pellettiere, originario di Bischofszell, in Turgovia, discendente di un'antica e illustre famiglia, resa nobile nel 1492, per decisione dell'imperatore Massimiliano I.\nPerduto il padre a cinque anni, fu allevato dalla madre, risposatasi con Conrad Lycosth\u00e8nes e studi\u00f2 alla scuola del grammatico Thomas Plater, che gli insegn\u00f2 i primi rudimenti delle lingue classiche. Ammesso nel 1548 nell'Accademia, segu\u00ec con profitto le lezioni ma, preso dal desiderio di viaggiare, part\u00ec da Basilea pi\u00f9 carico di libri che di denaro e si diresse a Lione, persuaso che il proprio talento per la poesia non potesse non procurargli amici e mecenati. Qui frequent\u00f2 per tre anni la tipografia dei Bering come proto. \nAndato a Parigi, vi frequent\u00f2 i corsi dei pi\u00f9 celebri professori, tra gli altri quelli di Pietro Ramo, del quale Theodor riconobbe in seguito la benevolenza. Dopo cinque anni, nel 1553, torn\u00f2 a Basilea ma, dietro consiglio di Pietro Perna, editore di Lucca, espatriato per motivi religiosi, part\u00ec subito per l'Italia. Zwinger, dopo aver seguito i corsi dello Studio di Padova, and\u00f2 a Venezia per perfezionare le conoscenze delle societ\u00e0 pi\u00f9 colte. Il patrigno, ormai malato, intendeva associarlo alla redazione delle sue opere e lo sollecitava di tornare a Basilea. Prima di lasciare l'Italia, ricevette la laurea in medicina a Padova e, all'arrivo a Basilea, nel 1559, gli amici, per far in modo che non partisse pi\u00f9, gli trovarono una moglie, la vedova di un ricco commerciante.\nLibero da allora di seguire i suoi interessi di studioso, Zwinger divise il suo tempo tra la cultura delle lettere e la pratica medica. La sua nomina alla cattedra di lingua greca dell'Accademia gli forn\u00ec i mezzi per porre al servizio il suo talento alla giovent\u00f9. Pass\u00f2 alla cattedra di filosofia morale nel 1571 essendo anche nominato professore di medicina teorica. Trov\u00f2 anche il tempo di comporre un gran numero di opere e di occuparsi dei malati poveri, curandoli gratuitamente. Quando nel 1588 si diffuse a Basilea un'epidemia Zwinger, continuando a occuparsi del gran numero di malati colpiti dal morbo, ne fu vittima anch'egli, fino a morirne il 10 marzo.\nCompose, poco prima della morte, un'imitazione in versi latini del \"Salmo 122\", stampato con il titolo: \"Precatio cycnea Th. Zwingeri\". Uomo di rari meriti, univa ai suoi grandi talenti le qualit\u00e0 del cuore, con il suo sapere, l'amabilit\u00e0 della conservazione, la gentilezza e il candore dello spirito."}
{"id": "1036087", "revid": "1501558", "url": "https://it.wikipedia.org/wiki?curid=1036087", "title": "Coppa Internazionale 1927-1930", "text": "La Coppa Internazionale 1927-1930 fu la prima edizione della competizione calcistica internazionale dell'Europa centrale e venne disputata tra il 18 settembre 1927 e l'11 maggio 1930. La formula prevedeva un girone all'italiana con gare di andata e ritorno fra le cinque squadre coinvolte nel torneo.\nIn palio per il vincitore vi era una coppa in cristallo di Boemia donata dal primo ministro cecoslovacco Anton\u00edn \u0160vehla, per cui la manifestazione fu nota anche come Coppa Anton\u00edn \u0160vehla.\nComitato organizzatore.\nLe sedute del comitato hanno avuto luogo a Trieste il 9 e a Budapest l'11 marzo 1930. La composizione del comitato \u00e8 la seguente:\nAvvenimenti.\nIl 1927.\nIl torneo inizi\u00f2 il 18 settembre 1927 con la partita Cecoslovacchia-Austria, terminata 2-0. La settimana successiva, l'Austria viene sconfitta anche a Budapest, dall'Ungheria, col punteggio di 5-3.\nIl 23 ottobre a Praga l'Italia pareggia 2-2 contro i padroni di casa della Cecoslovacchia. L'ultima partita del 1927 \u00e8 quella di Bologna tra Italia e Austria, vinta per 1-0 dalla Nazionale ospite. Gli austriaci lamentarono anche un arbitraggio non completamente imparziale.\nIl 1928.\nIl 1928 si apr\u00ec con la vittoria dell'Italia contro la Svizzera, il 1\u00ba gennaio a Genova (3-2) e quindi, il 25 marzo a Roma, gli \"Azzurri\" riescono a battere per la prima volta nella storia l'Ungheria (4-3), ribaltando un iniziale svantaggio per 0-2 e portandosi sul 3-2 per poi subire il pareggio dei magiari. Era Libonatti, il primo oriundo della storia azzurra, a conquistare il successo a cinque minuti dalla fine. Il premio per ciascun giocatore fu di 24.000 lire. Il 1\u00ba aprile a Vienna l'Austria perde 0-1 contro la Cecoslovacchia; il 22 aprile a Budapest gli stessi cecoslovacchi vengono superati 2-0 dall'Ungheria.\nDopo la parentesi olimpica di Amsterdam, che ha visto scendere in campo due formazioni impegnate nella Coppa Internazionale (la Svizzera, eliminata nei quarti di finale e l'Italia, medaglia di bronzo) il torneo riprende in autunno: gli \"Azzurri\" vincono in Svizzera (3-2); l'Austria supera 5-1 l'Ungheria e 2-0 (in inferiorit\u00e0 numerica) gli elvetici. L'anno si chiude con la vittoria dell'Ungheria sulla Svizzera, il 1\u00ba novembre, per 3-1.\nIl 1929.\nIl 3 marzo 1929 l'Italia supera la Cecoslovacchia 4-2, il 7 aprile dello stesso anno gli \"Azzurri\" perdono 3-0 a Vienna. Il 14 aprile ed il 5 maggio, magiari e cecoslovacchi espugnano Berna e Losanna (5-4 e 4-1 rispettivamente) prima di pareggiare nello scontro diretto (1-1 a Praga) l'8 settembre. Il 6 ottobre la Cecoslovacchia supera 5-0 la Svizzera. Gli elvetici vengono sconfitti anche dall'Austria, il 27 ottobre a Berna, chiudendo all'ultimo posto in classifica dopo aver perso tutte le 8 partite disputate. Austriaci e cecoslovacchi si trovano appaiati con 10 punti alla testa del torneo, seguiti da Italia e Ungheria con 9.\nIl 1930.\nL'unica partita prevista per il 1930 \u00e8 quella tra Ungheria e Italia. L'incontro si gioc\u00f2 l'11 maggio 1930 a Budapest ed \u00e8 noto l'episodio secondo cui Pozzo, da sei mesi nuovo commissario tecnico della Nazionale, port\u00f2 i suoi giocatori a visitare i teatri di battaglia della Prima guerra mondiale prima di giocare l'ultima e decisiva partita: in pratica si trattava di battere nuovamente, in un colpo solo, le due nazioni eredi dell'Impero austro-ungarico, antico avversario nel passato conflitto in cui Pozzo e molti dei suoi atleti avevano combattuto come soldati.\nLa partita termin\u00f2 con la netta vittoria italiana (5-0) e sanc\u00ec la vittoria azzurra nella prima edizione della Coppa Internazionale.\nClassifica finale.\nLegenda:\nNote:"}
{"id": "1036091", "revid": "119915263", "url": "https://it.wikipedia.org/wiki?curid=1036091", "title": "Reggia di Capodimonte", "text": "La reggia di Capodimonte \u00e8 un palazzo reale, con annesso un parco, ubicato a Napoli nella localit\u00e0 di Capodimonte. Fu la residenza storica dei Borbone di Napoli, ma anche dei Bonaparte e Murat nonch\u00e9 dei Savoia.\nCostruita a partire dal 1738 per volere di Carlo di Borbone come luogo dove accogliere la collezione Farnese, \u00e8 stata successivamente adibita a reggia fino al 1957, anno dal quale ospita il Museo nazionale di Capodimonte.\nLa reggia si estende su due livelli ed al primo piano si trovano gli Appartamenti Reali: si tratta in parte di ricostruzione, in parte di originali, degli arredi appartenuti alle famiglie dinastiche che hanno abitato nella dimora; tra gli elementi di spicco: porcellane, oggetti di vita quotidiana e sculture e pitture di artisti italiani ed europei del XVIII e XIX secolo.\nNel 2015 il museo e parco hanno fatto registrare rispettivamente 144\u00a0694 e 974\u00a0531 visitatori.\nStoria.\nXVIII secolo.\nDopo due secoli di viceregno spagnolo e trent'anni di dominazione austriaca, nel 1734, con la salita al trono di Carlo di Borbone, Napoli ritorna ad essere capitale di un regno indipendente: il nuovo re decide di approntare un riassetto urbano della citt\u00e0 e tra le varie idee quella di costruire un palazzo dove ospitare una collezione di opere d'arte, la cosiddetta collezione Farnese, iniziata da papa Paolo III nel XVI secolo e continuata dai suoi discendenti, ereditata dalla madre Elisabetta Farnese e ancora divisa tra Roma e Parma, anche perch\u00e9 al Palazzo Reale non era mai stata realizzata una galleria d'arte. Il luogo prescelto per la costruzione dell'edificio \u00e8 la collina di Capodimonte, una zona boschiva di Napoli, ricca di selvaggina, con l'intenzione di affiancare all'uso museale anche un luogo dove risiedere durante le battute di caccia: la collina inoltre offre panorami sul Vesuvio, su San Martino e su Posillipo.\nLa prima pietra delle reggia viene posta il 10 settembre 1738 ed i lavori di costruzione sono affidati all'ingegnere militare Giovanni Antonio Medrano a cui \u00e8 affiancato Antonio Canevari, anche se la loro collaborazione risulter\u00e0 poi abbastanza travagliata. Una commissione di esperti, che inizia a lavorare dal 1739, si occupa invece di definire gli spazi interni per meglio assolvere alla funzione museale; il progetto prevede quindi un edificio a pianta rettangolare con tre cortili interni, le cui sale esposte a sud, con vista sul mare, destinate all'esposizione dei dipinti, mentre quelle pi\u00f9 interne, che guardano verso il giardino, adibite a biblioteca. I lavori procedono abbastanza lentamente; ad un affievolimento dell'entusiasmo iniziale si affiancano problemi di natura logistica, come la mancanza di acqua sulla collina di Capodimonte e la difficolt\u00e0 per raggiungere il sito, a causa dell'assenza di una strada diretta e la presenza del vallone della Sanit\u00e0, che impone diverse salite, tant'\u00e8 che Johann Joachim Winckelmann, durante una visita alla reggia sostiene:\nNel 1742 l'architetto Ferdinando Sanfelice comincia la sistemazione dei centoventiquattro ettari del parco di Capodimonte: da una spianata di forma ellittica che si apre di fronte al palazzo, il Sanfelice lascia partire cinque viali da cui si diramano altri pi\u00f9 piccoli che attraversano il bosco; a questo si affianca inoltre anche il restauro di tutte quelle costruzioni gi\u00e0 presenti all'interno del giardino e destinate o ad abitazione o a luoghi di culto o adibite a sedi di lavoro come, una fabbrica di arazzi aperta nel 1737, una fabbrica di porcellana, inaugurata nel 1743 per poi essere distrutta assieme a tutti gli impianti e i forni nel 1759 quando il re si trasferisce in Spagna, portando con s\u00e9 tutte le maestranze, risultando essere una delle pi\u00f9 importanti nella lavorazione del materiale che dalla fabbrica prende il nome, una Stamperia Reale, nel 1750, ed una fabbrica d'armi, nel 1753, oltre a diverse aziende agricole. Nel 1755, nel palazzo ancora in costruzione, viene aperta la Reale Accademia del Nudo, diretta da Giuseppe Bonito, mentre nel 1758 sono trasferiti i primi dipinti che vanno ad occupare dodici delle ventiquattro sale, ancora in fase di completamento.\nCon la salita al trono di Ferdinando I delle Due Sicilie nel 1759 i lavori della reggia continuano ad andare a rilento, sia perch\u00e9 si era paventata l'idea di creare a Napoli un unico polo museale dove raccogliere, oltre alle opere d'arte, anche la biblioteca e l'accademia, con la scelta ricaduta sul palazzo degli Studi, il futuro museo archeologico nazionale, sia per una questione di carattere economico, in quanto l'interesse del nuovo re si era spostato verso la costruenda reggia di Caserta: tuttavia, con Ferdinando Fuga a capo dei lavori, nel 1765 viene completata l'ala centrale e, negli ultimi trent'anni del XVIII secolo, \u00e8 ripristinata la fabbrica di porcellane. Sono inoltre completate le stanze del secondo cortile, unite a quelle gi\u00e0 realizzate tramite due lunghi saloni, destinati a diventare, con l'inizio del nuovo secolo, di rappresentanza e viene infine inaugurato un laboratorio di restauro. Con l'avvento della breve Repubblica Napoletana nel 1799, il palazzo viene in parte saccheggiato delle sue opere ed al ritorno di Ferdinando il resto della collezione viene trasferito al palazzo Francavilla, al centro della citt\u00e0, perdendo in parte la sua funzione museale e destinata a sede abitativa.\nXIX secolo.\nL'arrivo dei francesi a Napoli nel 1806 e dei suoi nuovi sovrani Giuseppe Bonaparte e Gioacchino Murat, quest'ultimo regnante dal 1808 al 1815, corrisponde ad una nuova fase di vita per la reggia, votata a diventare una residenza reale. I nuovi sovrani infatti attuano innanzitutto una politica di urbanizzazione della collina di Capodimonte con la costruzione di ville e casini per i dignitari di corte e studiano un collegamento diretto tra la citt\u00e0 e il palazzo, ossia una strada rettilinea, chiamata Corso Napoleone, divenuto poi via Santa Teresa degli Scalzi e corso Amedeo di Savoia. I lavori per la nuova strada iniziano nel 1807 sotto la direzione di Bartolomeo Grasso e l'esecuzione di Nicola Leandro e Gioacchino Avellino: questa supera il vallone della Sanit\u00e0 con un ponte, iniziato nel 1809, fino a terminare in una piazza ellittica, chiamata Tondo di Capodimonte, da dove una serie tornanti permette di giungere fino alla reggia. Circa trent'anni dopo, inoltre, viene realizzata una scala monumentale in piperno, su disegno di Antonio Niccolini, che partendo dal Tondo, taglia i tornanti, per un accesso rapido alla dimora, anche se solo pedonale. All'arrivo dei francesi la residenza \u00e8 completa solo per due terzi: gli interni sono arricchiti con arredi e oggetti fatti arrivare direttamente dalla Francia o commissionati ad artigiani locali, secondo il gusto dei sovrani.\nCon la restaurazione della dinastia borbonica a Napoli nel 1816, il re Ferdinando rimane entusiasta della nuova impronta data al palazzo, continuando quella politica residenziale di chi l'aveva preceduto: anche il secondo piano \u00e8 liberato dal resto delle opere d'arte rimanenti, trasferite al palazzo degli Studi e destinato alla servit\u00f9. La reggia di Capodimonte diventa quindi sede di eventi e feste: nel 1819 soggiorna Klemens von Metternich, accompagnato dalla consorte e dal primo ministro, durante la cui permanenza vengono allestiti banchetti per oltre mille invitati e vengono esaltati le portate preparate, tra cui la sfogliatella, e i giochi scenici creati, come quello di un quadrupede paracadutato da un pallone aerostatico; durante questo periodo il giardino viene aperto alla popolazione due volte all'anno, all'approssimarsi di festivit\u00e0 religiose, per consentire il pellegrinaggio ad un eremo di frati cappuccini, situato ai confini del parco. Sia Ferdinando che il suo successore, il figlio Francesco I delle Due Sicilie, utilizzano la reggia a scopo residenziale, affiancandola a quella di Portici e Caserta: in particolare Francesco preferisce soggiornare in una palazzina chiamata dei Principi, un antico casino nobiliare restaurato, situata all'interno del parco stesso, a poca distanza dal complesso principale.\nNel 1830 sale al trono Ferdinando II delle Due Sicilie, il quale trova un palazzo ancora incompiuto: completato nel 1833 il terzo cortile, nel 1834 affida i lavori agli architetti Antonio Niccolini e Tommaso Giordano, i quali provvedono alla realizzazione del cortile nord; dal 1836 al 1837 vengono effettuate anche le decorazioni delle sale destinate agli appartamenti, quelle dell'area meridionale, in stile neoclassico, in particolare di due saloni di rappresentanza, uno arricchito con dipinti ritraenti personalit\u00e0 della dinastia borbonica, l'altro destinato ai ricevimenti di corte: le sale sono inoltre abbellite con opere acquistate dai sovrani oppure spedite da giovani artisti napoletani mandati a studiare a Roma con contribuito reale, e da loro stessi realizzate per mostrare i progressi avuti. Il palazzo \u00e8 definitivamente completato nel 1838, anche se agli inizi degli anni '40 viene aggiunto lo scalone monumentale interno; inizia inoltre anche la sistemazione del parco, affidato alla cure di Friedrich Dehnhardt, il quale lo trasforma in un giardino all'inglese, con aiuole ed essenze arboree, oltre a piante esotiche e rare.\nIrrilevante \u00e8 la successione al trono di Francesco II delle Due Sicilie, mentre con l'unit\u00e0 d'Italia e la nomina di Annibale Sacco a direttore della Real Casa, quando la reggia di Capodimonte continua a svolgere la sua funzione abitativa per conto di casa Savoia, importanti furono alcune aggiunte alle decorazioni interne. Infatti Sacco vi trasferisce un gran numero di porcellane e Biscuit, l'armeria nel 1864, un salottino di porcellana nel 1866, realizzato nella met\u00e0 del XVIII secolo per volere della regina Maria Amalia di Sassonia e originariamente collocato nella reggia di Portici, ed un pavimento in marmo nel 1877, ritrovato circa cento anni prima durante gli scavi archeologici di una villa imperiale a Capri e sistemato temporaneamente a villa Favorita a Resina. Sempre grazie al nuovo direttore, intorno agli appartamenti sul piano nobile si viene a creare una sorta di pinacoteca che raccoglie opere pittoriche di artisti napoletani. Verso la fine del XIX secolo continuano a svolgersi feste e cerimonie, sia nel palazzo che nel parco; sono organizzati infatti banchetti in onore di Alessandro Dumas o dei reali d'Inghilterra, battute di caccia ed un ricevimento nel 1877 in occasione dell'Esposizione Nazionale di Belle Arti.\nXX secolo.\nAnche all'inizio del XX secolo il complesso continua nella sua funzione abitativa: sovente soggiorna Vittorio Emanuele III di Savoia, mentre in seguito viene assegnata come dimora alla famiglia del duca di Aosta, nonostante il passaggio dell'edificio dalla Corona al demanio nazionale nel 1920. Questi lasciano la reggia solo al termine della seconda guerra mondiale, nel 1946, quando viene designata la sua nuova funzione, ossia quella museale, con decreto definitivo del 1949. Nel 1952 partono i lavori di restauro, con la valorizzazione degli ambienti residenziali e del parco e l'adattamento delle sale all'esposizione delle opere; il museo nazionale di Capodimonte viene inaugurato nel 1957.\nA seguito del terremoto dell'Irpinia del 1980 si rendono necessari ulteriori restauri e grazie all'arrivo di finanziamenti il palazzo viene chiuso e riaperto nel 1995, rendendo fruibile prima il primo piano, dunque anche secondo e terzo nel 1999.\nDescrizione.\nLa reggia si presenta con una pianta rettangolare, con due corpi di fabbrica alle due estremit\u00e0 leggermente pi\u00f9 sporgenti rispetto a quella centrale. Essa ha una lunghezza di centosettanta metri per ottantasette sul lato minore ed un'altezza di trenta metri distribuita su due piani pi\u00f9 un sottotetto. Le pareti esterne, intonacate in rosso napoletano, sono in stile neoclassico con influenze doriche, considerato, nel XVIII secolo, idoneo per gli edifici museali. Queste presentano inoltre lesene in piperno grigio che si alternano a finestre, balconi al primo piano, dalla forma quadrata al secondo; al piano terra, alle finestre si aggiungono i portali ad arco a tutto sesto che consentono l'ingresso. Due di questi sono posti alle estremit\u00e0 del corpo centrale, mentre altri tre, in successione, si trovano nella parte centrale. L'edificio si sviluppa intorno a tre cortili ed internamente solo alcune sale del primo piano conservano gli arredi della reggia, denominate Appartamento Reale, mentre le restanti sale, cos\u00ec come il secondo piano, originariamente adibito alla servit\u00f9, il sottotetto e l'ammezzato sono destinati alle esposizioni museali; il piano terra \u00e8 invece riservato all'accoglienza dei visitatori del museo con i vari servizi come biglietteria, guardaroba, bookshop, caffetteria e auditorium. Intorno alla reggia si estende un parco.\nAppartamento Reale.\nL'Appartamento Reale, modificato architettonicamente rispetto al suo aspetto originario e privato in parte degli oggetti di arredamento descritti negli inventari, ha visto avvicendarsi tra le sue sale cinque sovrani borbonici, due francesi e i duchi di Aosta.\nLe sale borboniche.\nQuello che si conserva dell'appartamento parte dalla sala 23, ossia la camera da letto di Francesco I e Maria Isabella di Borbone-Spagna, chiamata anche Alcova dipinta alla Pompeiana, uno degli interni pi\u00f9 raffinati del XIX secolo la cui descrizione originaria \u00e8 custodita in un inventario del 1857. L'ambiente venne realizzato tra il 1829 ed il 1830 su progetto di Antonio Niccolini, anche se l'architettura iniziale \u00e8 stata poi alterata dall'apertura di una porta d'ingresso dove era l'alcova con il letto, che per\u00f2 non ha modificato la luminosit\u00e0 dell'ambiente, ripristinata grazie ad una carta da parato gialla, realizzata a San Leucio. Le decorazioni delle pareti sono a tempera e realizzate da Gennaro Bisogno, Gennaro Maldarelli e Salvatore Giusti, con temi che riprendono quelli degli affreschi ritrovati negli scavi archeologici di Pompei ed Ercolano, il pavimento \u00e8 in mosaici antichi e la tappezzeria, come la portiera del balcone, anche se in parte andata perduta, \u00e8 in seta, realizzata dalla Real Fabbrica di San Leucio su disegno dello stesso Niccolini. Completano l'ambiente un tavolo con scacchiera, un tripode, tre tavolini, rispettivamente in pietre dure, bronzo e alabastro, e quadri come \"Ritratti della famiglia di Francesco I\" e \"Siti reali\"; dalla finestra si gode infine di un panorama sul golfo di Napoli.\nAll'angolo del lato orientale del palazzo si trova la sala 31, denominata Salone della Culla in quanto in essa era custodita una culla, poi spostata nella reggia di Caserta, disegnata da Domenico Morelli e Ignazio Perricci donata dal popolo di Napoli ai Savoia per la nascita di Vittorio Emanuele III nel 1869. La sala, chiamata anche Gran Galleria color cece, ha un pavimento in marmo rinvenuto durante gli scavi archeologici di una villa imperiale di Capri, precisamente la villa Jovis, nel 1788, ed inizialmente posato nella villa Favorita a Resina e poi trasferito alla reggia di Capodimonte nel 1877. Nella stanza sono esposti diversi oggetti in porcellana, come due orologi, mentre alle pareti si trovano due paesaggi dipinti dai francesi Jean-Joseph-Xavier Bidauld e Alexandre-Hyacinthe Dunouy, due tele di Vincenzo Camuccini, tra cui una dal titolo \"Tolomeo Filadelfo nella biblioteca di Alessandria\", un arazzo di Pietro Duranti ed un tessuto Gobelins con scene della vita di Don Chisciotte della Mancia.\nLa sala 32 \u00e8 dedicata a Carlo di Borbone: questo \u00e8 raffigurato insieme alla moglie Maria Amalia di Sassonia negli ovali del soffitto, opera del pittore di corte Francesco Liani: sempre dedicate al re diverse pitture che ritraggono scene della sua vita, come un dipinto a figura intera, intitolato \"Ritratto di Carlo di Borbone in abiti da cacciatore\", di Antonio Sebastiani e \"Carlo di Borbone in visita alla basilica di San Pietro\" e \"Carlo di Borbone visita il papa Benedetto XIV nella coffee-house del Quirinale\" di Giovanni Paolo Pannini. Ornano la sala angoliere a forma di bacile in porcellana e specchiere e statuine sempre dello stesso materiale, oltre a sedie di manifattura inglese ed un tavolo parietale in legno, alabastro e terracotta.\nLa sala 33 \u00e8 dedicata a Ferdinando IV: a lui \u00e8 infatti intitolato un dipinto, il primo in assoluto in vesti di sovrano, ritratto all'et\u00e0 di otto anni, di Anton Raphael Mengs; nella stanza sono conservate due portantine in legno intagliato, un cassettone ligneo di manifattura inglese e opere pittoriche di Claude Joseph Vernet e di Antonio Joli, in particolare di quest'ultimo sono \"Partenza di Carlo per la Spagna vista da terra\", \"Partenza di Carlo per la Spagna vista dal mare\" e \"Ferdinando IV a cavallo con la corte\".\nUn vasto ambiente di rappresentanza \u00e8 la sala 34; l'idea di Ferdinando II, durante il progetto di risistemazione degli interni della reggia, era di creare in quest'ambiente una vera e propria galleria di ritratti della famiglia: al suo interno infatti, oltre a mobili di manifattura napoletana, si trovano tele come \"Ritratto equestre di Carlo di Borbone\" e \"Ritratto equestre di Maria Amalia di Sassonia\" di Francesco Liani e \"Ritratto di Carlo IV, re di Spagna\" e \"Ritratto di Maria Luisa di Parma\" di Francisco Goya e trasferiti a Napoli dalla seconda moglie di Francesco I, Maria Isabella di Spagna.\nLa sala 37, trovandosi nelle vicinanze del Salone delle Feste, era destinata ad ospitare banchetti e rinfreschi durante le feste che si tenevano a palazzo: dell'arredo originale fanno parte i tavoli da pareti, sostenuti da sfingi, una tavola centrale allestita con un corredo in bronzo dorato, opera della bottega del Righetti, e con un servizio di porcellane francesi donato da Maria Carolina d'Asburgo-Lorena e contornato da dodici sedie con braccioli, realizzati per volont\u00e0 di Ferdinando II nel 1838; alle pareti diverse tele con tema della famiglia borbonica come \"Ritratto della famiglia di Ferdinando IV\" di Angelika Kauffmann e \"Ritratto della famiglia di Francesco I\" di Giuseppe Cammarano, ed ancora \"Veduta di Napoli da Capodimonte\" di Antonio Joli ed un arazzo con la \"Gloria del regno di Ferdinando IV e di Maria Carolina\", di manifattura napoletana del XVIII secolo.\nLa sala 42, ossia il Salone delle Feste, \u00e8 uno dei pochi ambienti di rappresentanza del piano nobile ad essere rimasto intatto; venne realizzata nel 1765 durante i lavori di costruzione dell'ala centrale del palazzo, originariamente pensata per ospitare le opere della galleria farnesiana e solo agli inizi del XIX secolo adibita ai ricevimenti e alle cerimonie ufficiali di corte. Durante i lavori di restauro voluti da Ferdinando II, la stanza venne completata e decorata tra il 1835 ed il 1838 da Salvatore Giusti, allievo di Jakob Philipp Hackert, sulla base di disegni di Antonio Niccolini, il quale dar\u00e0 una forte impronta neoclassica che si riscontra nella volta e nelle pareti con l'utilizzo di colori pastello e temi che si rifanno alla pittura pompeiana ed ercolanense; un ambiente simile a questo venne realizzato nel lato opposto del palazzo, ma poi modificato, con la divisione in tre stanze, a seguito della conversione museale del piano. La pavimentazione \u00e8 in marmo siciliano con intarsi di marmi bianchi a formare disegni geometrici, probabilmente pensata dallo stesso Niccolini, mentre degli arredi originali rimangono gli specchi, i lampadari in cristallo, due divani, anche se altri sono stati ceduti alla fine del XIX secolo per andare ad allestire altri palazzi di rappresentanza del regno d'Italia, e tavoli parietali realizzati nel 1838 dall'intagliatore Francesco Biangardi e dal doratore Giuseppe De Paola, destinati in origine alla galleria dei ritratti.\nLa sala 43 presenta nel soffitto un affresco, \"Gloria di Alessandro Magno\", realizzato nel XVIII secolo da Fedele Fischetti, originariamente nel palazzo di Sangro di Casacalenda di Napoli e trasportato nella reggia nel 1957 per meglio conservarlo; nella stanza inoltre sono ospitate manifatture in porcellana, come la composizione del \"Carro dell'Aurora\", arazzi, diversi mobili eseguiti da artigiani reali e pitture di Hackert, Carlo Bonavia e Pierre-Jacques Volaire: di quest'ultimo \"Eruzione del Vesuvio dal ponte della Maddalena\", \"Notturni del golfo di Napoli\" e \"Veduta della Solfatara\".\nNella sala 44 sono conservati alcuni strumenti musicali appartenuti a Ferdinando IV come due ghironde, realizzate da Jean Louvet rispettivamente nel 1764 e nel 1780, ed una chitarra-lira di Gaetano II Vinaccia; tra gli oggetti d'arredo un orologio in Biscuit appartenuto a Maria Carolina, un arazzo raffigurante \"La munificenza di David\", diverse porcellane ed un presepe del XVIII secolo, donato nel 1895 dagli eredi Catello, in terracotta, legno e sughero, con pastori in terracotta con corpo mobile in stoppa e fil di ferro.\nNella sala 45 si trova un soffitto affrescato, donato dai duchi del Balzo di Presenzano ed in origine all'interno del palazzo Casacalenda, raffigurante la \"Storia di Alessandro\", di Fedele Fischetti, mentre il mobilio proviene dalla reggia di Carditello; decorano l'ambiente una serie di arazzi realizzati da Pietro Duranti su disegno di Odoardo Fischetti, rappresentanti scene di vita di Enrico IV di Francia come \"Il Re riceve il ministro Sully davanti a cortigiani\". Nelle vetrine sono esposti oggetti di diverso materiale e fattura, segno di un proficuo scambio di regali tra le famiglie nobiliari dell'epoca, come portagioie, scatole con segreti, vasi, cofanetti e porcellane di scuola napoletana realizzate da Filippo Tagliolini.\nIl salottino di porcellana.\nLa sala 51 \u00e8 stata modificata rispetto alla sua forma originaria, rimpicciolita, perdendo l'apertura sul giardino, ma conservando quella sul cortile interno, per fungere da ingresso al salottino di porcellana di Maria Amalia di Sassonia, spostato nella reggia di Capodimonte nel 1886: la stanza \u00e8 decorata con arazzi di Domenico Del Rosso e diverse tele di \u00c9lisabeth Vig\u00e9e Le Brun e Pietro Duranti ed uno di Carlo Bonavia, la \"Cascata\", realizzata nel 1755; l'ambiente si completa con alcune sedie realizzate a Napoli tra la fine del XVIII secolo e l'inizio del XIX secolo ed un orologio di Joseph Martineau.\nNella sala 52 \u00e8 custodito il salottino di porcellana, composto da oltre tremila pezzi e realizzato tra il 1757 ed il 1759 da Giovanni Battista Natali, per essere destinato ad uso privato della regina Maria Amalia, la quale per\u00f2 lo adoperer\u00e0 pochissimo tant'\u00e8 che, secondo i documenti dell'epoca, l'ultimo funzionamento del lampadario risaliva al luglio del 1759 e il 6 ottobre dello stesso anno la regina lasciava Napoli per trasferirsi a Madrid, dove se ne fece costruire uno simile al palazzo reale di Aranjuez: montato originariamente nella reggia di Portici, \u00e8 stato trasferito nella reggia di Capodimonte nel 1866 per volere di Annibale Sacco. Tutte le fasi della sua realizzazione sono note attraverso diversi documenti: Luigi Vanvitelli, in una lettera indirizzata al fratello Urbano, datata giugno 1758, parlava di aver visto l'opera non ancora montata ed \u00e8 quindi deducibile che questa fosse stata iniziata nell'anno precedente, e sicuramente conclusa nel 1759, anno in cui Giuseppe Gricci si reca a Portici con ventisei calessi i quali contengono il materiale pronto per essere montato; nel maggio 1759 erano inoltre gi\u00e0 pronti il soffitto in stucco, le porte in legno ed il lampadario, mentre non si conosce se il pavimento era dipinto o anch'esso in porcellana. I pezzi di porcellana sono stati lavorati nella fabbrica di Capodimonte, sotto la guida del capo modellatore Giuseppe Gricci, che si \u00e8 avvalso della collaborazione di Geatano Fumo e Ambrogio Di Giorgio per la formatura e Gaetano Tucci per la cottura, in modo tale da realizzare i disegni di Johann Sigmund Fischer e Luigi Restile; a Portici invece hanno lavorato Mattia Gasparini per gli stucchi e Gennaro Di Fiore per gli intagli lignei. Il salottino inoltre doveva essere interamente arredato in porcellana, di cui tuttavia non \u00e8 rimasta alcuna traccia se non una \"consolle\" del 1759, conservata al mus\u00e9e national de C\u00e9ramique a S\u00e8vres. Spostato alla reggia di Capodimonte, in una sala riadattata per l'occasione, si nota come la volta in stucco si congiunga perfettamente alla costruzione in porcellana, la quale \u00e8 fissata al muro tramite viti che poggiano su una gabbia di legno, nascoste da cornici, festoni e frutta: le decorazioni alle pareti sono costituite da animali, trofei musicali che recano cartigli o ideogrammi cinesi, inneggianti a re Carlo e scritti da un poeta appartenente al collegio dei Cinesi di Napoli, festoni e scene di vita cinese alternate a specchiere; il salottino di porcellana \u00e8 l'esempio pi\u00f9 significativo per il gusto delle cineserie che si diffusero in Europa nel XVIII secolo.\nLa sala 53, anch'essa rimpicciolita rispetto alla sua forma originaria, conserva al suo interno ritratti dei figli di Ferdinando e Maria Carolina commissionati a \u00c9lisabeth Vig\u00e9e-Le Brun, un arazzo di manifattura Gobelins, inneggiante a \"Don Chisciotte alla festa di Barcellona data da Don Antonio Moreno\" e, alle pareti, quattro \"consolles\" con cintura dorata decorate con trofei militari del XIX secolo: su di esse posano quattro vasi adornati con coppie di statuette raffiguranti l\"'Ercole Farnese\", realizzati in terraglia dalla fabbrica Del Vecchio.\nLe sale francesi.\nLa sala 54 ricorda il decennio della dominazione francese a Napoli: dipinti, arredi con dorature opache e lucide, busti e statue sia in bronzo che in porcellana, oltre a raffigurare i sovrani francesi sono di chiara ispirazione d'oltralpe; tra i dipinti figurano il \"Ritratto di Gioacchino Murat\" e \"Napoleone I, imperatore\", entrambi opera di Fran\u00e7ois G\u00e9rard, ed il \"Busto di Carolina Bonaparte\", in Biscuit, della manifattura Poulard Prad. Tra gli elementi d'arredo: vasi della manifattura di S\u00e8vres e Bailly fils, un tavolino del 1811 realizzato da Jacob Desmalter originariamente destinato al castello di Fontainebleau e sedie con schienale in velluto dipinto a mano con vedute di citt\u00e0, direttamente arrivati dalla Francia.\nLa piccola sala 55 funge da separazione tra le stanze del periodo francese e quelle della restaurazione borbonica: al suo interno \u00e8 conservata una statua in gesso di Antonio Canova, \"Ritratto di Letizia Remolino\", i busti di Luciano e Letizia, figli di Murat, di manifattura Poulard Prad, e quattro candelabri in bronzo dorato di manifattura francese, acquistati nel 1837 ed originariamente posti nella galleria dei ritratti.\nLa sala 56 si trova nell'angolo orientale del palazzo ed \u00e8 chiamata Salone Camuccini: questa venne realizzata a seguito dell'arrivo dei Savoia, per volere di Annibale Sacco, e decorata secondo il gusto neoclassico della fine del XIX secolo, anche se aveva gi\u00e0 subito precedentemente dei rimaneggiamenti a seguito dell'acquisto di alcune tele di grosse dimensioni desiderate da Murat e giunte a palazzo solo con il ritorno di Ferdinando I, che avevano imposto la chiusura di due balconi; nella volta sono stati realizzati fregi a tempera, mentre alle pareti sono esposti dipinti di grandi dimensioni realizzati da Pietro Benvenuti, Paolo Falciano, Francesco Hayez e Vincenzo Camuccini, da cui la stanza prende il nome: di quest'ultimo sono \"Morte di Giulio Cesare\" e \"Uccisione di Virginia\". \u00c8 inoltre custodita una collezione di statue di inizio XIX secolo, come \"La notte\" di Bertel Thorvaldsen, e, al centro, un tavolo in marmo, voluto da Carolina Bonaparte e realizzato nella parte centrale e nei piedi con mosaici ed altri materiali rinvenuti durante gli scavi archeologici di Ercolano: tra gli elementi di arredo grandi \"consolles\" di fattura napoletana ed un camino in marmo risalente a Ferdinando II e previsto in tutte le sale di rappresentanza della reggia.\nLe sale 57 e 58 erano utilizzate dai membri della famiglia reale nei momenti di svago: al loro interno infatti sono sistemati tavoli da gioco e automi musicali risalenti al XIX secolo e realizzati in legni pregiati in stile impero dal tipico gusto francese. Nella sala 57 fa bella mostra la \"Giardiniera\", un mobile in legno dalla triplice funzione di fioriera, voliera e vasca per pesci, oltre ad una tela di Johan Christian Dahl, \"La Real Casina di Quisisana\", e una di Salvatore Fergola, \"Inaugurazione della ferrovia Napoli-Portici\". La sala 58 conserva al soffitto un affresco proveniente da palazzo Casacalenda, diversi dipinti, tra cui uno di Giacinto Gigante, \"La cappella del Tesoro di San Gennaro\", e uno di Anton Sminck van Pitloo, \"Templi di Paestum\", e contiene pezzi di mobilio decorati con porcellana e bronzo, talvolta dipinti con scene dei siti reali, dei figli di Francesco I e dei vestimenti del regno e arricchiti con l'aggiunta di ingranaggi sonori.\nNella sala 59 sono ospitate numerose opere volute da Ferdinando I dopo la restaurazione della corona borbonica a seguito del decennio francese, quando inizi\u00f2 l'opera di abbellimento della reggia, continuando comunque ad avvalersi della collaborazione di artisti francesi: tra le tele quella di \"Maria Amalia di Orl\u00e9ans con il figlio duca di Chartres\" di Fran\u00e7ois G\u00e9rard, \"Visita dei sovrani francesi al Vesuvio\" di Joseph-Boniface Franque del 1814 e \"Matrimonio della principessa Maria Carolina di Borbone col duca di Berry\" di Louis Nicolas Lemasle; tra gli arredi, diversi vasi di manifattura parigina.\nLa sala 60 conclude quella zona del Museo di Capodimonte dedicata all'Appartamento Reale e funge da tramite tra il primo ed il secondo piano: al suo interno sono esposti i comunichini dello scultore Matteo Bottiglieri, realizzati all'inizio del XVIII secolo, ed un ciborio di Cosimo Fanzago della prima met\u00e0 del XVII secolo: tutte le opere sono state ereditate dalla chiesa della Santissima Trinit\u00e0 delle Monache, mentre altri manufatti in marmo e pietre pregiate provengono comunque da conventi e chiese cittadine.\nParco.\nIl parco della reggia di Capodimonte ha un'estensione di centoventiquattro ettari ed era prevalentemente utilizzato dai sovrani per battute di caccia e per l'organizzazione di feste: a seguito dell'apertura del museo nel 1957 \u00e8 diventato un parco pubblico. Venne realizzato nel 1743 da Ferdinando Sanfelice secondo il gusto barocco del periodo, ed intorno alla met\u00e0 del XIX secolo fu restaurato da Federico Dehnhardt, assumendo l'aspetto di un giardino all'inglese: al suo interno sono presenti oltre quattrocento variet\u00e0 di piante secolari, a cui nel tempo si sono affiancate coltivazioni di piante da frutta, specie esotiche, e palme, queste ultime messe a dimora nel dopoguerra. Sparse per il parco si ritrovano statue, fontane e numerosi edifici, in origine dimore di corte, come la casina dei Principi, o sedi di fabbriche, alcune delle quali riconvertite ad una nuova funzione, come la fabbrica di porcellana divenuta sede di una scuola per la lavorazione della ceramica: non mancano delle chiese come quelle di San Gennaro e l'eremo dei Cappuccini. Nel 2012 \u00e8 stato avviato un progetto di recupero del parco, con la creazione di un orto nel quale vengono coltivati prodotti agricoli tipici del territorio campano."}
{"id": "1036103", "revid": "599013", "url": "https://it.wikipedia.org/wiki?curid=1036103", "title": "Bsc", "text": ""}
{"id": "1036107", "revid": "484362", "url": "https://it.wikipedia.org/wiki?curid=1036107", "title": "Clemente Solaro", "text": ""}
{"id": "1036109", "revid": "154639", "url": "https://it.wikipedia.org/wiki?curid=1036109", "title": "Filodemo di Gadara", "text": "Biografia.\nNato a Gadara, in Giordania, Filodemo fu allievo di Zenone di Sidone ad Atene. &lt;br&gt;\nGiunto in Italia verso l'anno 75, fu ospite a Ercolano, nella villa oggi detta Villa dei Papiri, di Lucio Calpurnio Pisone, suocero di Cesare. Filodemo divenne intimo di Pisone e venne definito da Cicerone, nella sua orazione \"In Pisonem\", come un \"greco lascivo, suo compagno di bagordi\", probabilmente per i suoi \"Epigrammi\" di contenuto anche erotico.\nIl filosofo fu un notevole diffusore dell'epicureismo in Italia ed ebbe per allievo Sirone, che fu a sua volta maestro di Virgilio e di Orazio.\nLe esplorazioni condotte nel XVIII secolo portarono alla luce un buon numero di papiri conservati nella biblioteca della villa, sommersa dai materiali piroclastici provenienti dall'eruzione del Vesuvio, detta da allora, per questo motivo, la Villa dei Papiri: tra i papiri di Ercolano furono reperiti frammenti delle sue opere filosofiche."}
{"id": "1036110", "revid": "1982", "url": "https://it.wikipedia.org/wiki?curid=1036110", "title": "Michael Sweet", "text": "Sweet \u00e8 meglio noto per essere il fondatore, chitarrista e cantante della christian metal band Stryper. Nel 1992 intraprende la carriera solistica e lascia il gruppo che riprender\u00e0 nel 1999.\nBiografia.\nHa cominciato a suonare la chitarra all'et\u00e0 di 5 anni e a cantare a 12. Nel 1983 Michael Sweet insieme al fratello Robert fonda gli Stryper. Negli anni a seguire pubblicarono diversi album vincendo numerosi dischi di platino e d'oro, ma si sciolsero nel 1992 quando Michael intraprese la carriera solistica.\nIl primo suo album ufficiale \u00e8 Michael Sweet datato 1994 che vendette oltre 250.000 copie. Il secondo \u00e8 Real pubblicato l'anno successivo, nel 1998 viene pubblicato \"Truth\" e nel 2006 esce \"Him\". Nel 1999 Michael Sweet riunisce nuovamente gli Stryper con cui compone due nuovi lavori: la raccolta \"7 Weeks: Live in America\", 2003 e l'album \"Reborn\".\nNel 2007 \u00e8 diventato voce dei Boston, band fondata dall'amico Tom Scholz.\nNel 2015 esce l'album \"Only to Rise\" registrato insieme al chitarrista George Lynch."}
{"id": "1036113", "revid": "124123", "url": "https://it.wikipedia.org/wiki?curid=1036113", "title": "Johann Philipp Gabler", "text": "Nel 1772 entr\u00f2 all'Universit\u00e0 di Jena come studente di teologia e, quando nel 1776 fu sul punto di abbandonare l'Universit\u00e0, l'arrivo di Griesbach gli ispir\u00f2 un rinnovato entusiasmo per gli studi. Dopo essere stato \"ripetitore\" nell'Universit\u00e0 di Gottinga e insegnante della scuola pubblica di Dortmund e di Altdorf, ottenne la nomina di secondo professore di teologia nell'Universit\u00e0 di Altdorf nel 1785, e fu professore ordinario a Jena nel 1804, succedendo a Griesbach nel 1812.\nAd Altdorf, Gabler pubblic\u00f2 (1791-1793) una nuova edizione, con introduzione e note della \"Urgeschichte\" di Eichhorn, seguita, due anni dopo, dal supplemento \"Neuer Versuch uber die mosaische Schopfungsgeschichte\". Scrisse anche numerosi saggi di studi biblici.\nDal 1798 al 1800 fu editore del \"Neuestes theologisches Journal\", dapprima insieme con K.A. H\u00e4nlein (1762-1829), Christoph Friedrich von Ammon (1766-1850) e Heinrich Eberhard Gottlob Paulus, dal 1801 al 1804 del \"Journal f\u00fcr theologische Litteratur\"; e infine, dal 1805 al 1811 del \"Journal f\u00fcr auserlesene theologische Litteratur\"."}
{"id": "1036116", "revid": "122895583", "url": "https://it.wikipedia.org/wiki?curid=1036116", "title": "Centro sportivo Giulio Onesti", "text": "Il Centro di Preparazione Olimpica \"Giulio Onesti\" \u00e8 un centro sportivo di propriet\u00e0 del CONI situato nel quartiere Parioli a Roma, nella zona chiamata Acqua Acetosa, ragion per cui vi si fa colloquialmente riferimento come \"Centro sportivo dell'Acqua Acetosa\".\nAl suo interno vi sono impianti per la pratica di badminton, baseball/softball, calcio, cricket, danza sportiva, ginnastica artistica, ginnastica ritmica, hockey su prato, nuoto, nuoto sincronizzato, pallacanestro, pallamano, pallavolo, pentathlon moderno, sollevamento pesi, taekwondo, triathlon e tuffi. Inoltre, sono presenti un laboratorio antidoping per NADO Italia, l'Istituto di Medicina e Scienza dello Sport e la Scuola dello Sport CONI.\nStoria.\nIl centro sportivo venne costruito nel luglio del 1954, su progetto dell'architetto Annibale Vitellozzi, per volere dell'allora presidente del CONI Giulio Onesti, dopo l'assegnazione alla citt\u00e0 dei Roma dei Giochi della XVII Olimpiade.\nLa struttura, nel 1982, fu intitolata a Giulio Onesti.\nNell'ottobre 1998 il laboratorio antidoping dell'Acqua Acetosa \u00e8 entrato al centro dell'attenzione mediatica per alcune irregolarit\u00e0 commesse durante i controlli che causarono la sospensione delle attivit\u00e0 da parte del CIO e che portarono alle dimissioni molti membri del CONI, tra i quali il presidente Pescante. Il laboratorio ha ricevuto l'accredito per ricominciare l'attivit\u00e0 solamente il 10 dicembre 1999.\nStrutture.\nArea sportiva.\nL'area sportiva del centro sportivo comprende:\nArea direzionale.\nL'area direzionale del centro sportivo comprende:\nCollegamenti.\nA breve distanza si trova anche la Stazione di Roma Acqua Acetosa."}
{"id": "1036117", "revid": "287204", "url": "https://it.wikipedia.org/wiki?curid=1036117", "title": "22697 Manek", "text": ""}
{"id": "1036118", "revid": "1543377", "url": "https://it.wikipedia.org/wiki?curid=1036118", "title": "ISO 19116", "text": "Lo standard ISO19116 - Servizi di posizionamento fa parte degli standard prodotti da ISO/TC211 e definisce la struttura dati ed il contenuto di un'interfaccia che consenta la comunicazione tra i dispositivi che forniscono dati di posizionamento e i dispositivi che ne fanno uso in modo da garantire una univoca interpretazione delle informazioni relative alla posizione e determinare se i risultati soddisfano i requisiti per l'uso. Un'interfaccia standardizzata consente l'integrazione di informazioni relative alla posizione rilevata con diverse tecnologie in diverse applicazioni su dati geografici quali sorveglianza, guida ai percorsi (navigatori), sistemi intelligenti per il trasporto. \nQuesto standard fornisce supporto ad un ampio insieme di applicazioni per le quali le informazioni relative alla posizione sono di rilievo.\nLa norma italiana UNI-EN-ISO19116 \u00e8 la versione ufficiale in lingua inglese della norma europea EN ISO 19116 (edizione 2006)."}
{"id": "1036120", "revid": "767487", "url": "https://it.wikipedia.org/wiki?curid=1036120", "title": "Oz Fox", "text": "Ha un ruolo fondamentale anche perch\u00e9 accompagna vocalmente Michael Sweet insieme a Timothy Gains. Nel 1992, dopo lo scioglimento degli Stryper, ha fondato i Sindizzy insieme a Tim Gaines."}
{"id": "1036132", "revid": "767487", "url": "https://it.wikipedia.org/wiki?curid=1036132", "title": "Robert Sweet (musicista)", "text": ""}
{"id": "1036134", "revid": "830939", "url": "https://it.wikipedia.org/wiki?curid=1036134", "title": "Johann Nikolaus G\u00f6tz", "text": "Studi\u00f2 teologia nell'Universit\u00e0 di Halle dal 1739 al 1742, dove si leg\u00f2 d'amicizia con i poeti Johann Wilhelm Ludwig Gleim e Johann Peter Uz, fu cappellano militare per alcuni anni e ricopr\u00ec altri incarichi ecclesiastici.\nScrisse numerose liriche brevi e molte traduzioni, specialmente di Anacreonte. Leggere e brillanti, con uno spirito pi\u00f9 francese che tedesco, fra di esse si ricorda \"Die Madcheninsel\", un'elegia molto apprezzata da Federico II."}
{"id": "1036136", "revid": "1543377", "url": "https://it.wikipedia.org/wiki?curid=1036136", "title": "ISO 19106", "text": "Lo standard ISO 19106 Informazioni geografiche - Profili fa parte degli standard prodotti da ISO/TC211 e fornisce le linee guida per la definizione e la creazione dei profili per le norme ISO relative alle informazioni geografiche.\nLa norma italiana UNI-EN-ISO19106 \u00e8 la versione ufficiale in lingua inglese della norma europea EN ISO 19106 (edizione 2006)."}
{"id": "1036147", "revid": "1543377", "url": "https://it.wikipedia.org/wiki?curid=1036147", "title": "ISO 19125-1", "text": "Lo standard ISO19125-1 - Accesso a entit\u00e0 geometriche semplici (Simple feature) - Parte 1: Architettura comune fa parte degli standard prodotti da ISO/TC211 e descrive l'architettura comune per le entit\u00e0 geometriche semplici. Questa parte della norma definisce un'architettura comune e individua i termini da usare all'interno dell'architettura. \nEssa non intende definire n\u00e9 dipende da alcuna parte del meccanismo attraverso il quale i tipi sono aggiunti e aggiornati, quali:\nLo standard \u00e8 diviso in 2 parti; questa parte norma i nomi e le definizioni geometriche per i tipi usati per la geometria.\nLa norma non impone alcun requisito sulla modalit\u00e0 di definizione dei tipi usati per la geometria nello schema interno, n\u00e9 su quando o come definire i tipi usati per la geometria.\nLa norma italiana UNI-EN-ISO19125-1 \u00e8 la versione ufficiale in lingua inglese della norma europea EN ISO 19125-1 (edizione 2006)."}
{"id": "1036153", "revid": "1543377", "url": "https://it.wikipedia.org/wiki?curid=1036153", "title": "ISO 19125-2", "text": "Lo standard ISO19125-2 - Accesso a entit\u00e0 geometriche semplici (Simple feature) - Parte 2: Opzioni SQL fa parte degli standard prodotti da ISO/TC211 e definisce uno schema SQL che consente la memorizzazione, la ricerca, l'interrogazione e l'aggiornamento di raccolte di entit\u00e0 geospaziali semplici attraverso l'interfaccia per il richiamo di SQL (SQL/CLI Call Level Interface) (ISO/IEC 9075-3:1999).\nLa parte 2 introduce un'architettura per la costruzione delle tabelle delle entit\u00e0. Essa definisce i termini da usare all'interno dell'architettura. Essa definisce un profilo per entit\u00e0 semplici per la UNI EN ISO 19107 \"Informazioni geospaziali - Schema spaziale\".Essa definisce un insieme di tipi relativi alla geometria con funzioni SQL ad essi associate.I tipi per la geometria e le funzioni definite in questa parte costituiscono un profilo della ISO 13249-3 \"Tecnologia per l'informazione - Linguaggi per basi di dati - Pacchetti SQL multimediali e applicazioni - Parte 3: Spaziali\".Essa definisce inoltre:a) i nomi e le definizioni geometriche dei tipi SQL per la geometria;b) i nomi, le firme e le definizioni geometriche delle funzioni SQL per la geometria.\nLa norma italiana UNI-EN-ISO19125-2 \u00e8 la versione ufficiale in lingua inglese della norma europea EN ISO 19125-2 (edizione 2006)."}
{"id": "1036154", "revid": "767487", "url": "https://it.wikipedia.org/wiki?curid=1036154", "title": "Can't Stop the Rock", "text": "Can't Stop the Rock \u00e8 la prima raccolta degli Stryper pubblicata il 20 luglio 1991 per l'etichetta discografica Hollywood Records.\nL'album venne pubblicato poco prima dello scioglimento della band, e contiene due brani inediti: \"\"Believe\" e \"Can't Stop the Rock\"\"."}
{"id": "1036155", "revid": "1517983", "url": "https://it.wikipedia.org/wiki?curid=1036155", "title": "Giulio Della Rovere (protestante)", "text": "Biografia.\nGiuseppe Della Rovere nacque nella benestante famiglia milanese di Stefano Della Rovere e di Caterina Omaggio. Verso il 1522 entr\u00f2 negli agostiniani, mutando il proprio nome di Giuseppe in Giulio, e studi\u00f2 a Padova, dove si laure\u00f2 in teologia nel 1531. Pass\u00f2 nel convento di San Giacomo Maggiore di Bologna, allora retto da Ambrogio Cavalli, a insegnarvi filosofia e teologia. Qui, come il Cavalli e Ortensio Lando, si avvicin\u00f2 al pensiero di Erasmo da Rotterdam, tramite l'influsso esercitato dal circolo di intellettuali bolognesi che allora seguivano il francescano Paolo Ricci che, sotto il nome di Lisia Fileno, predicava la necessit\u00e0 di un cristianesimo spirituale, depurato da superstizioni e falsi riti, e si convinse della necessit\u00e0 di una profonda riforma della Chiesa.\nNel 1533 fu trasferito nel convento agostiniano di Pavia, dove risiedette fino al 1535 e dove conobbe il priore di Santa Mustiola, Agostino Mainardi, gi\u00e0 segretamente convertito alle dottrine riformate. Nel 1538 era ancora nel convento bolognese di San Giacomo quale rettore della Scuola, e una sua predica quaresimale suscit\u00f2 un grave scandalo per le posizioni non ortodosse che vi espresse.\nSubito inquisito, fu espulso dalla citt\u00e0, ma egli si nascose in casa di un amico e seguace, il medico Prospero Calani. Fu tuttavia riabilitato e trasferito nel convento milanese di San Marco, retto da Ambrogio Cavalli. Nel 1540 vennero entrambi in polemica con il generale dell'Ordine Gerolamo Seripando, deciso a reprimere le espressioni di eterodossia diffuse tra gli eremitani, e lasciarono il convento, pur senza abbandonare l'abito.\nIl vescovo di Trieste Pietro Bonomo, il quale, con un passato di cattolicesimo intransigente, ora proteggeva i protestanti, lo invit\u00f2 a predicare in citt\u00e0, e ne nacquero nuove polemiche. L'anno dopo Della Rovere si trov\u00f2 a Venezia, ospite di Celio Secondo Curione: la sua predica quaresimale, tenuta il 19 aprile 1541 nella chiesa di San Cassiano, espose apertamente la teoria luterana della giustificazione per sola fede e il Della Rovere fu immediatamente arrestato. Processato malgrado la pubblica difesa di Bernardino Ochino e l'intercessione del cardinale umanista Pietro Bembo e di alcuni nobili veneziani, fu espulso dall'Ordine agostiniano, evit\u00f2 il rogo con l'abiura e riusc\u00ec a fuggire dal carcere nel febbraio 1543, rifugiandosi in Valtellina e divenendo nel 1546 pastore a Vicosoprano, dal 1547 a Poschiavo, nel cantone dei Grigioni ed indi attorno al 1560 ministro evangelico a Tirano, dove abitava con la consorte Felicita e il figlio Teodoro.\nNel 1549 scrisse la \"Esortazione alli dispersi per l'Italia\", titolo mutato nel 1552 in \"Esortazione al martirio\", in cui si oppose al nicodemismo, sostenendo che i protestanti residenti nei paesi cattolici dovessero manifestare la loro fede fino al martirio."}
{"id": "1036158", "revid": "36426", "url": "https://it.wikipedia.org/wiki?curid=1036158", "title": "Giulio della Rovere", "text": ""}
{"id": "1036170", "revid": "1305772", "url": "https://it.wikipedia.org/wiki?curid=1036170", "title": "Gangsta Grillz Vol. 9", "text": "Gangsta Grillz, Vol. 9, \u00e8 il primo mixtape firmato Jon, Scrappy, Drama. A questo disco hanno partecipato personaggi di spicco della scena gangsta odierna, ricordiamo ad esempio 50 Cent."}
{"id": "1036181", "revid": "1543377", "url": "https://it.wikipedia.org/wiki?curid=1036181", "title": "Il racconto del mercante", "text": "Il racconto del mercante (\"Merchant's Prologue and Tale\") \u00e8 la decima novella raccontata nei \"Canterbury Tales\", opera di Geoffrey Chaucer.\nTrama.\nLa trama \u00e8 ispirata, con qualche adattamento, a quella di un'opera licenziosa in latino del XII secolo, la commedia elegiaca \"Lidia\", opera, per alcuni del francese Arnolfo di Orl\u00e9ans. La commedia latina medievale era gi\u00e0 servita di ispirazione a Giovanni Boccaccio per l'episodio di Lidia, Nicostrato e Pirro, nella Giornata settima, novella nona del \"Decameron.\"\nRacconta la storia di un vecchio e acciaccato cavaliere, January (gennaio), che \u00e8 sposato con la bella e giovane May (maggio).\nEssa per\u00f2 non \u00e8 innamorata del marito, ma del giovane paggio Damian, che vuole al pi\u00f9 presto incontrare.\nL'occasione si presenta quando il vecchio January diventa cieco, ma nonostante questo riesce a tenere sempre sotto controllo la giovane moglie, essendone molto geloso.\nUn giorno May riesce a mettersi d'accordo con Damian e decide di incontrarlo presso un pero che si trova nel giardino di January. La giovane riesce ad allontanarsi dal marito e a salire sull'albero con una scusa, ma il dio Plutone decide di ridare la vista a January proprio mentre i due amanti sono nudi sopra l'albero.\nJanuary vede quindi la moglie insieme al paggio, che fugge di corsa, ed \u00e8 molto adirato. May per\u00f2 ha la scusa pronta grazie all'intervento della dea Persefone, e dice al marito che quello a cui ha assistito in realt\u00e0 era uno scherzo della vista appena riacquistata.\nIl vecchio crede alla moglie (o almeno decide di crederle) e se ne torna a casa, contento per l'inattesa guarigione."}
{"id": "1036186", "revid": "339392", "url": "https://it.wikipedia.org/wiki?curid=1036186", "title": "Karate Kata", "text": ""}
{"id": "1036189", "revid": "339392", "url": "https://it.wikipedia.org/wiki?curid=1036189", "title": "Karate kata", "text": ""}
{"id": "1036197", "revid": "830939", "url": "https://it.wikipedia.org/wiki?curid=1036197", "title": "Gesalico", "text": "Origine.\nFiglio illegittimo del re dei visigoti Alarico II e di una sua concubina.\nBiografia.\nAlla morte del padre, alla battaglia di Vouill\u00e9 nel 507, venne eletto re dai nobili Visigoti a Narbona, nonostante l'opposizione del re degli Ostrogoti, Teodorico il Grande, che avrebbe preferito che sul trono andasse, anche se bambino, il figlio legittimo di Alarico II, Amalarico, che era suo nipote in quanto figlio di sua figlia, Teodegota.\nGesalico continu\u00f2 la guerra contro i Franchi, ma senza successo; infatti i Franchi, nel 507, gli bruciarono la capitale Tolosa e sempre nello stesso anno gli alleati dei Franchi, i Burgundi, sotto la guida del loro re Gundobado, attaccarono la Settimania ed occuparono Narbona, per cui Gesalico pass\u00f2 i Pirenei e si stabil\u00ec a Barcino (l'attuale Barcellona), nuova capitale del regno.\nTra il 508 ed il 510 riusc\u00ec ad avere buoni rapporti con il regno ostrogoto, che gli diede anche sostegno militare.\nNel 510 si alle\u00f2 con i nobili anti-ostrogoti, quindi il re Teodorico ordin\u00f2 al generale Ibbas, che guidava il contingente Ostrogoto in Spagna, di esiliare Gesalico che cacciato da Barcellona si rifugi\u00f2 in Nordafrica, presso il regno dei Vandali.\nCerc\u00f2 l'aiuto dei Vandali per poter riappropriarsi del regno visigoto; ma non solo i Vandali gli rifiutarono le truppe, ma per rispetto di Teodorico gli imposero di lasciare il loro regno.\nNel frattempo a Barcino il generale Ibbas, a nome di Teodorico, aveva fatto eleggere Amalarico (di circa nove anni) re dei Visigoti.\nNel 511, Gesalico arriv\u00f2 in Aquitania dove contava ancora parecchi amici ed approfittando sia del fatto che i Franchi non avevano ancora sottomesso completamente l'Aquitania che della benevolenza di Clodoveo (re dei Franchi), egli riusc\u00ec ad occupare una parte del territorio ed a formare un esercito di Goti amici e di mercenari.\nNel 512, dopo la morte di Clodoveo, attravers\u00f2 i Pirenei, invase il Tarraconense e si diresse a Barcino; ma a venti chilometri dalla citt\u00e0 fu affrontato da Ibbas, che lo sconfisse. \nFugg\u00ec in Settimania e si diresse verso la Burgundia, ma all'attraversamento del fiume Durance, venne catturato ed ucciso da truppe, molto probabilmente, ostrogote, che sostenevano il suo fratellastro Amalarico.\nDiscendenza.\nDi Gesalico non si conosce n\u00e9 moglie n\u00e9 discendenti."}
{"id": "1036200", "revid": "842", "url": "https://it.wikipedia.org/wiki?curid=1036200", "title": "DreamWeaver", "text": ""}
{"id": "1036208", "revid": "466539", "url": "https://it.wikipedia.org/wiki?curid=1036208", "title": "RKO 281 - La vera storia di Quarto potere", "text": "RKO 281 - La vera storia di Quarto potere (\"RKO 281\") \u00e8 un film per la televisione del 1999 diretto da Benjamin Ross.\nTrama.\nAll'inizio degli anni quaranta a Hollywood, i giovani Orson Welles e John Houseman propongono agli studi della RKO Pictures l'idea di portare sul grande schermo un film ispirato alla vita e alla carriera di William Randolph Hearst, potente magnate della stampa. Welles sar\u00e0 il regista, tra difficolt\u00e0 economiche, la sperimentazione di nuove tecniche e il boicottaggio da parte dello stesso impero editoriale Hearst.\nIl vecchio magnate ingaggia una lotta senza esclusione di colpi verso l'esordiente, dopo aver appreso che viene citato persino il suo modo di chiamare le parti intime della sua amante Marion Davies (\"Rosebud\" o \"Rosabella\" in italiano ). I contrasti e le minacce non fermeranno la produzione del film \"Quarto potere\" (\"Citizen Kane\"), che vedr\u00e0 la luce nel maggio del 1941, grazie anche alla bancarotta dell'editore che non potr\u00e0 lottare oltre."}
{"id": "1036217", "revid": "599013", "url": "https://it.wikipedia.org/wiki?curid=1036217", "title": "Btl", "text": ""}
{"id": "1036270", "revid": "1543377", "url": "https://it.wikipedia.org/wiki?curid=1036270", "title": "Giovanni Dondi dell'Orologio", "text": "Biografia.\nNato a Chioggia da Jacopo Dondi, col quale \u00e8 stato spesso confuso, studi\u00f2 medicina, astronomia, filosofia e logica presso l'Universit\u00e0 di Padova, dove dal 1354 divenne professore. Nel 1362 si trasfer\u00ec a Pavia; dopo un periodo a Firenze, vi ritorn\u00f2 dal 1379 come medico e astrologo di corte dei Visconti e insegn\u00f2 presso l'Universit\u00e0 di Pavia.\nScrittore di rime, amico e corrispondente di Francesco Petrarca, fu anche tra i pionieri dell'archeologia: nel 1375, in occasione di un viaggio a Roma, descrisse e misur\u00f2 monumenti classici, copi\u00f2 iscrizioni e trascrisse i dati rilevati nel suo \u2018'Iter Romanorum'\u2019.\nRitenuto a lungo morto nel 1389, \u00e8 invece stato accertato essere morto nel 1388 ad Abbiategrasso e solo nel 1389 trasferito e sepolto a Padova.\nLa sua fama \u00e8 legata soprattutto all'astrario da lui progettato a Padova e costruito a Pavia, dove, ancora alla fine del Quattrocento era conservato, nel castello di Pavia, presso la biblioteca Visconteo-Sforzesca.\nL'astrario.\nL'orologio astronomico (o astrario) di Dondi \u00e8 andato distrutto, ma \u00e8 ben conosciuto perch\u00e9 il suo ideatore ne dette una particolareggiata descrizione nell'opera \"Astrarium\", trasmessa da due manoscritti. Si trattava di un congegno mosso da pesi, di piccole dimensioni (alto circa 85\u00a0cm, largo circa 70), racchiuso in un involucro a base eptagonale. Grazie ad una serie di ingranaggi l'astrario riproduceva i moti del Sole, della Luna e dei cinque pianeti. Esso indicava anche la durata delle ore di luce alla latitudine di Padova. \nCome misuratore del tempo esso, oltre all'ora, indicava (forse per la prima volta tra gli orologi meccanici) anche i minuti, a gruppi di dieci. \nLa presenza di opere arabe nella biblioteca di Dondi ha fatto sospettare che la progettazione sia stata influenzata da autori arabi.\nUna ricostruzione dell'astrario di Dondi realizzata nel 1963 \u00e8 esposta nella sezione orologeria del Museo nazionale della scienza e della tecnologia Leonardo da Vinci di Milano.\nL'orologio astronomico che si pu\u00f2 tuttora ammirare sulla Torre dell'Orologio (Padova) (in Piazza dei Signori) \u00e8 una copia non dell'astrario di Giovanni Dondi, ma dell'orologio costruito nel 1344 dal padre Jacopo Dondi.\nCuriosit\u00e0.\nA Giovanni De'Dondi \u00e8 dedicata la ballata iniziale di \"Mausoleum. Siebenunddrei\u00dfig Balladen aus der Geschichte des Fortschritts\" (1975) del poeta tedesco Hans Magnus Enzensberger."}
{"id": "1036290", "revid": "289247", "url": "https://it.wikipedia.org/wiki?curid=1036290", "title": "A. Manzoni &amp; C. Spa", "text": ""}
{"id": "1036305", "revid": "3358", "url": "https://it.wikipedia.org/wiki?curid=1036305", "title": "Marchese di Pombal", "text": ""}
{"id": "1036315", "revid": "1305772", "url": "https://it.wikipedia.org/wiki?curid=1036315", "title": "Steinitz (disambigua)", "text": ""}
{"id": "1036320", "revid": "599", "url": "https://it.wikipedia.org/wiki?curid=1036320", "title": "William Steinitz", "text": ""}
{"id": "1036334", "revid": "77639", "url": "https://it.wikipedia.org/wiki?curid=1036334", "title": "Stadio Comune Mario Battaglini", "text": ""}
{"id": "1036336", "revid": "287204", "url": "https://it.wikipedia.org/wiki?curid=1036336", "title": "Classe Paltus", "text": "Le unit\u00e0 appartenenti alla classe Paltus (progetto 1083.1 secondo la classificazione russa) sono minisommergibili a propulsione nucleare. Si tratta di mezzi progettati per svolgere missioni segrete ed operazioni di ingegneria subacquea.\nTecnica.\nI classe Paltus sono stati sviluppati a partire dall'AS-21. Inoltre, devono molto anche al sommergibile americano \"NR-1\".\nLe informazioni tecniche diffuse non sono molte: hanno lo scafo in titanio, una profondit\u00e0 operativa elevata (1.000 metri circa) ed una velocit\u00e0 piuttosto alta (30 nodi). Inoltre, sono equipaggiati con braccia meccaniche, in modo da essere in grado di svolgere operazioni di manipolazione subacquea. Queste sono inoltre facilitate dalla presenza di propulsori laterali, che ne facilitano gli spostamenti.\nUtilizzo.\nI sommergibili classe Paltus sono utilizzati per operazioni segrete, nonch\u00e9 per svolgere lavori subacquei. Come nel caso dell\"AS-21\", operano grazie a grandi sottomarini nucleari modificati (come il \"KS-411 Orenburg\").\nGli esemplari costruiti sono stati due, presso i cantieri di San Pietroburgo.\nIl primo \u00e8 entrato in servizio nel 1991, con il nome di \"AS-12\" (anche se, secondo alcune fonti, si chiamerebbe \"A 21\").\nIl secondo, invece, \u00e8 operativo dal 1994 con il nome di \"AS-35\" (anche in questo caso, per\u00f2, vi sono dubbi sul nome, che potrebbe essere \"AS-23\").\nUn terzo esemplare non \u00e8 mai stato completato.\nInformazioni sulla loro carriera operativa sono praticamente nulle, cos\u00ec come il loro stato attuale. Sono operativi con la Flotta del Nord, e sono basati ad Olenya Guba."}
{"id": "1036337", "revid": "767487", "url": "https://it.wikipedia.org/wiki?curid=1036337", "title": "Southern Smoke 26 - Welcome 2 A-Town", "text": "Southern Smoke 26: Welcome to a Town, primo mixtape firmato Jon, Scrappy, Smallz. Mixtape del 2006."}
{"id": "1036341", "revid": "144796", "url": "https://it.wikipedia.org/wiki?curid=1036341", "title": "Giuseppe Pozzobonelli", "text": "I suoi otto lustri di reggenza sull'arcidiocesi di Milano, lo resero uno dei maggiori personaggi ecclesiastici nella Milano del XVIII secolo, al punto che la sua opera fu da molti suoi contemporanei paragonata a quello di suoi illustri predecessori sulla cattedra milanese come san Carlo e Federico Borromeo.\nBiografia.\nI primi anni.\nGiuseppe Pozzobonelli nacque dal marchese Francesco Pozzobonelli, regio feudatario di Arluno, e dalla nobildonna Camilla Dardanoni, entrambi residenti a Milano, presso la parrocchia di San Giorgio al Palazzo dove venne battezzato il piccolo Giuseppe. La famiglia Pozzobonelli era inoltre proprietaria della Cascina Pozzobonelli e del palazzo Palazzo Pozzobonelli-Isimbardi, alcuni tra i pi\u00f9 interessanti monumenti quattrocenteschi presenti a Milano.\nRimasto orfano della madre in tenera et\u00e0, pass\u00f2 i primi anni di vita a Milano, alunno del Collegio dei Nobili diretto dai Gesuiti, ove si distinse per ingegno e diligenza, riuscendo ben presto a divenire principe dell'Accademia che aveva sede nel collegio. Dopo aver iniziato gli studi superiori a Roma, li continu\u00f2, da convittore nell'Almo Collegio Borromeo, all'Universit\u00e0 degli Studi di Pavia, ove nel 1722 si laure\u00f2 con lode \"in utroque iure\" ottenendo in seguito, per l'appartenenza ad una famiglia nobile, l'iscrizione al Collegio dei Giudici, dei Conti e dei Cavalieri della citt\u00e0 di Milano (1726).\nDopo aver maturato la propria vocazione ecclesiastica ed essere stato consacrato sacerdote il 23 dicembre 1730 per mano del cardinale Benedetto Erba Odescalchi (che era stato suo direttore spirituale), Giuseppe Pozzobonelli inizi\u00f2 la rapida ascesa: moderatore degli studi nel Seminario milanese, canonico della Metropolitana (1730), segretario regionale dell'arcidiocesi, conservatore della Biblioteca Ambrosiana (1734 da lui arricchita con materiale proveniente dalla libreria Rampini), \"vicario moniale\" della citt\u00e0, \"vicario capitolare\" (24 dicembre 1742) alla morte del cardinale Carlo Gaetano Stampa, arciprete del capitolo (24 aprile 1743). Fu in seguito nominato Protonotario apostolico onorario, Prelato domestico di Sua Santit\u00e0 e Referendario dei Supremi Tribunali della Segnatura Apostolica di Grazia e Giustizia. Nel frattempo una delle sue tre sorelle decise anch'ella di intraprendere la carriera ecclesiastica, divenendo monaca del monastero di Santa Maria alla Vettabbia.\nArcivescovo di Milano e il cardinalato: i rapporti con il governo austriaco.\nIl 14 giugno 1743 fu eletto arcivescovo di Milano ed il 19 giugno successivo, in qualit\u00e0 di vicario capitolare, spett\u00f2 a lui stesso l'onore di annunciare alla diocesi milanese la sua elezione alla carica di arcivescovo. Partito poco dopo per Roma, il 21 luglio successivo venne consacrato vescovo nella chiesa di San Carlo al Corso (chiesa nazionale dei milanesi nella citt\u00e0 eterna), per mano dello stesso papa Benedetto XIV, assistito da Antonio Maria Pallavicini, arcivescovo titolare di Naupactus, e da Carlo Alberto Guidobono Cavalchini, arcivescovo titolare di Filippi. L'occasione venne immortalata in un celebre quadro del famoso vedutista Giovanni Paolo Panini, commissionato dallo stesso Pozzobonelli. Il 4 agosto di quello stesso anno, nella chiesa romana di Santa Maria sopra Minerva, il papa gli impose il pallio ed il 19 settembre lo cre\u00f2 cardinale col titolo di Santa Maria in Via.\nTornato in patria, apprese con gioia che la sua nomina era stata molto bene accolta dalla cittadinanza del milanese che lo sosteneva, ma dovette tardare di quasi un anno il suo insediamento ufficiale a causa del tardivo \"placet\" giunto dalla corte di Vienna sulla sua nomina nella capitale del milanese come arcivescovo. Una volta giunto il documento, il Pozzobonelli pot\u00e9 ufficialmente fare il proprio ingresso nella cattedrale di Milano il 21 giugno 1744 con una sfarzosa cerimonia.\nNel 1751 celebr\u00f2 un giubileo che port\u00f2 alla traslazione in processione del corpo di San Carlo Borromeo per le vie di Milano, un evento che ebbe all'epoca larga risonanza in tutta l'arcidiocesi, fatto che and\u00f2 ad assommarsi alle moltissime visite pastorali che il Pozzobonelli comp\u00ec in tutte le pievi del milanese.\nAlla guida dell'arcidiocesi di Milano inaugur\u00f2 una linea diplomatica favorevole al governo austriaco: per meriti d'ambasceria tra Stato della Chiesa ed Impero d'Austria e grazie all'amicizia col governatore austriaco di Milano, il conte Carlo Giuseppe di Firmian, venne insignito della pi\u00f9 alta onorificenza austriaca, la gran croce dell'Ordine Reale di Santo Stefano d'Ungheria, in occasione delle nozze tra la duchessa Maria Beatrice d'Este, figlia di Ercole III, e l'arciduca Ferdinando, per mano dell'imperatrice Maria Teresa in persona nel 1771. Questi meriti non gli impedirono per\u00f2 di opporsi fervidamente ad alcune riforme illuministiche dei governi di Maria Teresa prima e di Giuseppe II poi (giuseppinismo), che prescrissero la soppressione di alcuni ordini religiosi in Lombardia, contrastando in particolare quelle riforme che si proponevano di eliminare parte delle esenzioni e dei privilegi del clero.\nAd ogni modo, in accordo con lo stesso Imperatore, si scagli\u00f2 contro gli abusi della religione e non appena eletto eman\u00f2 un decreto per la riduzione del numero degli esorcisti, con l'intento di eliminare i sedicenti ministri di Dio. Nel 1773, pur obbligato a dare seguito al decreto per lo scioglimento della compagnia dei Gesuiti come deciso da Clemente XIV con breve del 21 luglio di quello stesso anno, Giuseppe Pozzobonelli cerc\u00f2 di integrare molti degli ex gesuiti nel clero secolare dell'arcidiocesi, dopo che questi erano stati estromessi dalle loro sedi milanesi di \nSan Fedele, dal collegio di Santa Maria in Brera e dal collegio di San Girolamo.\nProtettore delle arti e delle lettere, tra il 1751-52 Nicol\u00f2 Sormani pubblic\u00f2 un'opera in tre volumi dal titolo \"Passeggi storico-topografico-critici nella citt\u00e0 indi nella diocesi di Milano\", dedicati al cardinale Pozzobonelli.\nGli ultimi anni.\nIl Pozzobonelli prese parte al conclave del 1758 che elesse papa Clemente XIII, optando il 2 agosto di quello stesso anno per il titolo di Santa Maria sopra Minerva. Nel successivo conclave tenutosi nel 1769, fu tra i \"papabili\" assieme al cardinale Colonna, ma venne infine eletto pontefice il cardinale Ganganelli col nome di Clemente XIV. Il 28 maggio di quello stesso anno opt\u00f2 per il titolo cardinalizio di San Lorenzo in Lucina e divenne Cardinale Protopresbitero per anzianit\u00e0.\nDopo venticinque anni di guida dell'arcidiocesi, minato nella salute e stanco degli ultimi contrasti avuto con il governo austriaco in materia ecclesiastica, nel 1769 il cardinale decise di rinunciare al ruolo di arcivescovo di Milano, ma papa Clemente XIII, con una lettera confidenziale, lo persuase a rimanere alla guida dell'arcidiocesi.\nNel 1770, il Pozzobonelli prov\u00f2 a ripresentare le proprie dimissioni da arcivescovo, questa volta in forma privata all'imperatrice Maria Teresa d'Austria, suggerendo di nominare il milanese Giovanni Archinto, all'epoca arcivescovo titolare di Filippi e gi\u00e0 cameriere segreto del pontefice e prefetto del Palazzo Apostolico, come suo successore ma la sovrana, che aveva grande stima e fiducia nelle doti del cardinale, gliele rifiut\u00f2. Il 12 marzo 1770 nella casa milanese del governatore von Firmian partecip\u00f2 ad un concerto ove ebbe modo di conoscere personalmente Wolfgang Amadeus Mozart.\nNel 1771, su iniziativa del principe Antonio Tolomeo Trivulzio, venne istituito a Milano il Pio Albergo Trivulzio, posto sotto tutela della curia, ed il cardinale Pozzobonelli invit\u00f2 Maria Gaetana Agnesi a svolgervi la funzione di direttrice del settore femminile, fornendole la possibilit\u00e0 in particolare di occuparsi di quelle inferme.\nProprio a causa delle sue sempre pi\u00f9 precarie condizioni di salute, non pot\u00e9 presenziare al conclave del 1774-1775 che elesse pontefice Pio VI. Rimasto per\u00f2 nell'arcidiocesi prese l'importante decisione di supportare l'idea di porre una statua della Vergine Maria sulla guglia pi\u00f9 alta del Duomo di Milano, la famosa \"Madonnina\" che venne eretta nel 1774 e che \u00e8 ancora oggi uno dei simboli principali della stessa citt\u00e0 di Milano.\nSempre pi\u00f9 provato dalla malattia che lo colse nel 1776 e nel 1781, mor\u00ec in odore di santit\u00e0 il 27 aprile 1783. Il 21 maggio successivo, dopo i funerali, il corpo del cardinale venne sepolto nel Duomo di Milano, nella pavimentazione, presso la cappella di San Giuseppe, suo santo patrono. Una solenne messa di suffragio fu successivamente celebrata presso la Chiesa di Santa Maria presso San Satiro e il 16 giugno il presule fu ricordato in una nuova cerimonia di esequie presso San Giorgio al Palazzo, parrocchiale della nobile famiglia Pozzobonelli e luogo ove lo stesso cardinale era stato battezzato. L'orazione della solenne cerimonia fu tenuta dal dottore di Sacra Teologia e architetto Giuseppe Zanoja e data alle stampe dal regio stampatore Giuseppe Galeazzi.\nAll'arcidiocesi di Milano lasci\u00f2 la sua collezione di opere d'arte con paesaggi arcadici databili tra il Seicento ed il Settecento, opere che il suo successore, l'arcivescovo Visconti, fece confluire nella gi\u00e0 esistente collezione arcivescovile che oggi \u00e8 rappresentata dal Museo Diocesano di Milano. \nLa sua opera in campo pastorale e politico per l'arcidiocesi di Milano fu paragonata pi\u00f9 tardi da scrittori cattolici a quella di illustri suoi predecessori quali Carlo e Federigo Borromeo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1036342", "revid": "47767", "url": "https://it.wikipedia.org/wiki?curid=1036342", "title": "Svetlana Aleksievi\u010d", "text": ""}
{"id": "1036346", "revid": "767487", "url": "https://it.wikipedia.org/wiki?curid=1036346", "title": "Classe X-Ray", "text": "La classe X-Ray \u00e8 composta da un unico sommergibile. Ci sono molte incertezze al riguardo sia del nome, sia del numero di progetto (che dovrebbe essere 1851, anche se altre fonti riportano 678). Dal punti di vista tecnico, si tratta di un minisommergibile a propulsione nucleare di ridotte dimensioni, versione russo-sovietica dell'americano NR-1.\nTecnica.\nQuesto minisommergibile \u00e8 uno dei pi\u00f9 piccoli mezzi a propulsione nucleare del mondo.\nI dati tecnici diffusi sono piuttosto scarsi. Comunque, si sa che ha una profondit\u00e0 operativa piuttosto elevata (nell'ordine dei 1.000 metri di profondit\u00e0) e che ha lo scafo in titanio.\nInoltre, considerando che viene anche utilizzato per operazioni di ingegneria subacquea di tipo top secret, dovrebbe essere attrezzato anche con propulsori laterali e braccia manipolatrici.\nUtilizzo.\nIl classe X-Ray \u00e8 un minisommergibile sperimentale, utilizzato per operazioni speciali.\nPer le sue missioni, utilizza, nel ruolo di nave madre, vecchi sommergibili atomici appositamente modificati (\"KS-411 Orenburg\" in particolare, anche se dal 2003 risulta operativo anche un Delta Stretch per lo stesso ruolo).\nSi conosce poco sulla storia di questo mezzo. Il suo primo avvistamento risale al 1984 e probabilmente entr\u00f2 in servizio l'anno successivo.\nDopo un lungo periodo di inattivit\u00e0, \u00e8 tornato in servizio nel 1999.\nAttualmente operativo con la Flotta del Nord, dovrebbe essere basato presso l'isola di Yagri."}
{"id": "1036357", "revid": "84184", "url": "https://it.wikipedia.org/wiki?curid=1036357", "title": "Tullio Tentori", "text": "Biografia.\nTullio Tentori si laurea nel 1942 alla Sapienza Universit\u00e0 di Roma, con Raffaele Pettazzoni, con una tesi sulla \"Religione degli Indiani della California. Il culto di Kuksu diffuso fra le trib\u00f9 Pomo, Wintu, Maidu, Waffa\". Dal 1946 al 1955 lavora al Museo Nazionale Preistorico Etnografico \"Luigi Pigorini\". Nel 1948 vince una borsa di studio alla Wenner Gren Foundation for Anthropological Studies con un progetto di ricerca riguardante le differenze materiali e di struttura delle frecce e degli archi diffusi nei territori indiani. Nel 1953-54 riceve una borsa di studio in antropologia per un periodo presso la University of Chicago e la Washington University di St Louis, Missouri. \nCon il soggiorno negli Stati Uniti Tentori si inserisce nel dibattito antropologico internazionale sul rapporto cultura/civilt\u00e0. Nel 1950 vince un concorso ministeriale per l'unico posto di etnologo disponibile, e inizia un progetto di ricerca sulle orme dei lavori di Ernesto de Martino, riguardante la realt\u00e0 di Matera ed in particolare sulle condizioni abitative e le condizioni socio-culturali nei \"sassi\". Durante tale ricerca inizia una collaborazione con sociologo austriaco Friederich Friedmann che lo porter\u00e0 ad impegnarsi per imporre nella realt\u00e0 accademica italiana l'approccio della antropologia culturale di tradizione americana. In Italia, fino ad allora, tale settore di studi veniva denominato etnologia, seguendo la tradizione di studi francese, ed aveva un'impostazione teorica ed un'organizzazione disciplinare abbastanza indipendente dalle scuole dominanti internazionali. Momento topico di questa battaglia fu il \"1\u00ba Convegno Italiano di Scienze Sociali\" a Milano nel 1958, dove assieme a Liliana Bonacini Seppilli, Romano Calisi, Guido Cantalamessa Carboni, Tullio Seppilli, Amalia Signorelli, present\u00f2 il documento \"Appunti per un memorandum sull'antropologia culturale\", dove veniva delineato l'impianto teorico e la collocazione nel quadro scientifico della disciplina che si proponeva di inserire negli ordinamenti universitari.\nNel 1962 si tiene il \"1\u00ba Convegno Nazionale di Antropologia Culturale\" all'Universit\u00e0 di Milano. Nel 1968 Tentori diviene \"soprintendente al Museo Nazionale delle Arti e Tradizioni Popolari\" carica che mantiene per un ventennio. Nel 1969 gli viene conferita una delle due prime due cattedre italiane in \"Antropologia culturale\". Lo studioso imposta la direzione del Museo verso un avvicinamento alle discipline demo-etnoantropologiche, con attenzione alla ricerca etnografica pi\u00f9 che alla semplice catalogazione di oggetti materiali. Rappresentante dell'Unesco a Parigi, membro della Commissione Italiana per l'Unesco a Roma. autore di molti saggi e direttore di collane presso importanti case editrici. Ha sostenuto a livello scientifico l'interdisciplinarit\u00e0, la lotta al pregiudizio, l'incontro fra culture.\nPer quasi dieci anni \u00e8 stato presidente della Federazione Italiana dei Club e Centri Unesco a cui ha dato una grande impronta di carattere morale e culturale.\nTra le sue pubblicazioni annoveriamo \"Il pregiudizio sociale\".\nTentori viene nominato \"Medaglia d'oro per la Cultura\" dal Presidente della Repubblica Carlo Azeglio Ciampi il 19 aprile 2002."}
{"id": "1036361", "revid": "155118", "url": "https://it.wikipedia.org/wiki?curid=1036361", "title": "Antropologo", "text": ""}
{"id": "1036362", "revid": "486946", "url": "https://it.wikipedia.org/wiki?curid=1036362", "title": "Thengel", "text": ""}
{"id": "1036364", "revid": "290351", "url": "https://it.wikipedia.org/wiki?curid=1036364", "title": "Antonio Amurri", "text": "Biografia.\nScrittore umorista satirico (\"Piccolissimo\", \"Famiglia a carico\", \"Pi\u00f9 di l\u00e0 che di qua\", e i libri del \"Discorso Costruttivo sulla Famiglia\": \"Come ammazzare la moglie, e perch\u00e9\", \"Come ammazzare il marito senza tanti perch\u00e9\", \"Come ammazzare mamma e pap\u00e0\", \"Come ammazzare la suocera\"), con opere anche per il teatro di rivista. \u00c8 stato anche soggettista radiofonico e televisivo, cui si devono spettacoli di variet\u00e0 molto popolari (di cui il pi\u00f9 celebre \u00e8 stato il programma radiofonico \"Gran variet\u00e0\" che and\u00f2 in onda dal luglio 1966 per circa dieci anni e che firm\u00f2 in coppia con Maurizio Jurgens). Insieme a Faele ha realizzato l'edizione del 1960 di \"Canzonissima\".\nHa collaborato spesso con Dino Verde. Negli anni cinquanta \u00e8 stato redattore capo del \"Travaso\", noto giornale satirico romano, e ha inoltre collaborato a parecchi giornali umoristici. \u00c8 il padre del regista Franco Amurri, dell'autrice televisiva Valentina Amurri, di Roberta Amurri e dello scrittore Lorenzo Amurri, nonch\u00e9 nonno dell'attrice italoamericana Eva Amurri, figlia di Franco Amurri e di Susan Sarandon.\nHa avuto anche un'intensa attivit\u00e0 come paroliere, partecipando al \"Festival di Sanremo\" nel 1964, nel 1965 e nel 1968, e scrivendo per grandi artisti come Dusty Springfield e Mina. Nel 2007 le sue due canzoni \"Sono come tu mi vuoi\" e \"Conversazione\" (portate entrambe al successo nel 1966 e nel 1967 da Mina, su musiche del maestro Bruno Canfora) sono state reincise da Irene Grandi.\nCanzoni scritte da Antonio Amurri.\nAbbiamo indicato solo il primo interprete, gli autori della musica e gli eventuali collaboratori al testo.\nPer le canzoni composte con Coppotelli, vedi la voce sul chitarrista.\nLibri di Antonio Amurri.\nAlcuni libri sono stati tradotti in spagnolo, francese, tedesco, serbo-croato e russo"}
{"id": "1036368", "revid": "277947", "url": "https://it.wikipedia.org/wiki?curid=1036368", "title": "Gian Giacomo Dolcebuono", "text": "Biografia.\nApparteneva ad una famiglia con trascorsi artistici, essendo nipote dell'ingegnere Giacomo Antonio Dolcebuono, noto tra l'altro per aver stilato nel 1396 un progetto per la facciata della Certosa di Pavia. Allievo di Giovanni Solari e del fratello di questi Guiniforte, apprese presso la loro bottega le arti. Abbiamo notizie della sua carriera artistica dal 1460.\nNel 1467 lavora per la Fabbrica del Duomo di Milano, ove nel 1472 \u00e8 tra i maestri all'opera per la realizzazione dell'altare di San Giuseppe e tra il 1490 ed il 1500 realizza cupola e tiburio del Duomo succedendo a Giovanni Nexemperger, nel 1473 decora la cappella della chiesa di Santa Maria presso San Celso. Nel medesimo anno lavora alla Certosa di Pavia, occupandosi delle decorazioni del chiostro maggiore e della facciata, assieme ad altri artisti.\nDiventer\u00e0 con Giovanni Antonio Amadeo co-architetto del Duomo di Pavia in sostituzione del precedente direttore dei lavori Cristoforo Rocchi. Sempre con questi lavorer\u00e0 dal 1503 alla chiesa di San Maurizio al Monastero Maggiore a Milano; i locali monastici sono oggi sede del cittadino Museo archeologico.\nTra le sue altre opere vi \u00e8 il Tempio Civico dell'Incoronata di Lodi, del quale sovrintende la realizzazione, la chiesa di Santa Maria presso San Celso ed alcune decorazioni per la milanese chiesa di Santa Maria delle Grazie."}
{"id": "1036369", "revid": "486946", "url": "https://it.wikipedia.org/wiki?curid=1036369", "title": "Arathorn II", "text": ""}
{"id": "1036374", "revid": "1564499", "url": "https://it.wikipedia.org/wiki?curid=1036374", "title": "Valle del Sacco", "text": "La valle del Sacco \u00e8 situata in massima parte nella provincia di Frosinone e in parte nell'area meridionale della citt\u00e0 metropolitana di Roma.\nDefinizione geografica.\nLa Valle del Sacco \u00e8 oggi spesso identificata con l'intera Valle Latina, una regione storico-geografica del Lazio sud-orientale. In realt\u00e0, gli studiosi includono nella definizione Valle Latina anche la regione a nord (a sud-est della capitale) e le terre bagnate dal Liri dopo la confluenza col Sacco, da Ceprano a Cassino, sbarrata a sud dai Monti di Rocca d'Evandro, lungo l'antica Via Latina. Dunque la Valle del Sacco \u00e8 pi\u00f9 propriamente la \"Media Valle Latina\". Secondo l'enciclopedia UTET \u00e8 il nome geografico proprio del territorio comunemente denominato Ciociaria.\nStoria.\nCorrisponde in larga parte all'area orientale del \"Latium vetus\" di epoca romana, compresa tra i Monti Lepini a ovest e i Monti Ernici a est. Territorio anticamente abitato da popolazioni osco-umbre, nel medioevo fu sottoposto all'autorit\u00e0 pontificia. Il fiume Liri pi\u00f9 a sud segnava il confine con i diversi stati meridionali, fino all'unificazione del regno italiano del 1861 e poi al 1870 con l'annessione dello stato romano. Nel 1927 il territorio entr\u00f2 a far parte della provincia di Frosinone.\nProblemi ambientali.\nNella valle sud sorge un importante distretto industriale.\nPer l'intensa attivit\u00e0 industriale e soprattutto chimica, e la creazione di discariche a cielo aperto, si \u00e8 creato un sovraccarico di inquinanti che negli anni hanno contaminato terreni e falde acquifere della Valle del Sacco. In particolare, il beta-esaclorocicloesano venne usato abbondantemente fino agli anni settanta per la produzione di insetticidi, quindi limitato e infine proibito nel 2001.\nCon le acque piovane che colavano nei terreni delle discariche a cielo aperto e si convogliavano nei fossi detti \"Fosso Savo\" e \"Fosso Cupo\" si cre\u00f2 un inquinamento costante nel fiume Sacco, il quale, esondando periodicamente, nei decenni successivi port\u00f2 gli inquinanti sui terreni limitrofi a destinazione agricola, generando problemi in tutta la catena alimentare. L'apice si \u00e8 avuto nel 2005, quando furono trovate 25 mucche morte lungo il fiume nei pressi di Anagni avvelenate dall'arsenico presente nel fiume, e l'esondazione di maggio del fiume port\u00f2 sul mais, nel fieno, sulle sponde del fiume e nel latte dei bovini un'elevata quantit\u00e0 di sostanze tossiche per l'uomo, vietate in Italia dal 2001 e ha costretto all'abbattimento di bestiame, alla distruzione dei prodotti agricoli e alla chiusura di alcune aziende. \nNel 2006 \u00e8 stato dichiarato lo \"stato di emergenza socio-economico-ambientale\" per la valle del Sacco, e in particolare per i comuni di Colleferro, Gavignano, Segni, Paliano, Anagni, Sgurgola, Morolo, Supino, Ferentino, poi prorogato a pi\u00f9 riprese fino ad oggi. L'emergenza ambientale sta venendo affrontata con fondi regionali e con bonifiche da alcuni anni. Studi sul terreno nell'area industriale di Colleferro sono stati finanziati dalla Regione Lazio, e da essi emerge che ci sono ancora livelli molto elevati di \"esaclorocicloesano, DDE, DDT nei terreni agricoli, e presenza di mercurio, cromo, arsenico, diossine e altre sostanze tossiche nell'area industriale di Colleferro\". La gara di appalto europea per la bonifica dell'area di discarica Arpa 1 \u00e8 stata vinta il 23 gennaio 2009 da RTI-Teseco-Ecodeco di Pisa.\nDal 2005 \u00e8 in corso un progetto di monitoraggio di lungo periodo della salute della popolazione nell'area della valle del Sacco, in carico al dipartimento di Epidemiologia della ASL Roma e in collaborazione con la ASL Roma G e Frosinone e l'Istituto Superiore di Sanit\u00e0, al fine di verificale lo stato di salute dei cittadini dell'area. \u00c8 stato riscontrato un quadro di mortalit\u00e0 e morbosit\u00e0 tra i peggiori nei tre comuni della citt\u00e0 metropolitana di Roma rispetto al resto della regione, ma il controllo periodico della popolazione fa s\u00ec che non si debbano creare allarmismi, e sulla base delle conoscenze scientifiche dell'Organizzazione mondiale della sanit\u00e0 l'allattamento al seno resta comunque consigliato."}
{"id": "1036376", "revid": "1272592", "url": "https://it.wikipedia.org/wiki?curid=1036376", "title": "Squier Stratocaster", "text": "La Squier Stratocaster \u00e8 una chitarra elettrica prodotta da Squier, marchio sotto propriet\u00e0 della Fender. Essendo una chitarra a basso costo ma con buon rapporto qualit\u00e0/prezzo, come tutti i prodotti Squier, \u00e8 molto popolare tra i chitarristi principianti.\nOrigini.\nDopo la decisione da parte di Fender di spostare la produzione Squier dalle corde per chitarra alle chitarre elettriche, la Squier Stratocaster fu una delle prime a essere prodotte da Squier poich\u00e9 l'originale Fender Stratocaster \u00e8 la chitarra pi\u00f9 apprezzata di tutte le serie dell'omonima azienda. Originariamente sulla paletta c'era il nome Fender scritto in grande, con in basso il nome Squier series scritto pi\u00f9 piccolo. A partire dagli anni '60 i due nomi si invertirono, Squier in grande e Fender in piccolo.\nA met\u00e0 degli anni '80 la produzione giapponese delle Squier Stratocaster avveniva presso Fuji String Instrument Production Corporation (aperta nel 1960 e dal 1962 dedicata alla produzione di chitarre elettriche, oltre che per Fender, anche per Ibanez, Epiphone e Yamaha), una fabbrica con un'ottima reputazione dovuta all'eccellente qualit\u00e0 delle produzioni ed all'abilit\u00e0 dei suoi artigiani.\nLe chitarre Squier Stratocaster della Fuji-Gen Plant venivano vendute sul mercato estero etichettate con il marchio Squier, mentre con il marchio Fender Stratocaster nel mercato interno giapponese.\nCaratteristiche Tecniche.\nLe Squier Stratocaster standard vengono prodotte in industrie situate in Giappone, Indonesia o in Cina. Per la produzione, la Squier usa di solito legni facilmente reperibili in quei luoghi come l'agathis e il Tiglio. Inoltre usano hardware metallico stampato e parti multiple di legno per evitare sprechi e ridurre i costi. Molto spesso i legni utilizzati vengono asciugati in particolari forni, invece che essere lasciati a stagionare naturalmente; il processo di stagionatura naturale \u00e8 un modo per assicurare un prodotto migliore, e quindi con conseguente suono migliore.\nModelli Unici.\nMentre le Squier Stratocaster erano principalmente delle versioni a basso costo delle Fender Stratocaster, alcuni modelli sono unici del marchio Squier:\nCollegamenti esterni.\nSito ufficiale Squier\nGuitar Dater Project\nFuji-Gen Plant Description"}
{"id": "1036378", "revid": "287204", "url": "https://it.wikipedia.org/wiki?curid=1036378", "title": "Giovanni Semerano", "text": ""}
{"id": "1036385", "revid": "1534511", "url": "https://it.wikipedia.org/wiki?curid=1036385", "title": "Il Puledro Impennato", "text": ""}
{"id": "1036386", "revid": "767487", "url": "https://it.wikipedia.org/wiki?curid=1036386", "title": "Big Dumb Face", "text": "I Big Dumb Face erano un gruppo alternative metal statunitense, fondato e guidato dal chitarrista dei Limp Bizkit Wes Borland.\nBorland fond\u00f2 la band nel 1998 e cominci\u00f2 a lavorarci a tempo pieno nel 2001, dopo aver lasciato per un po' i Bizkit. All'epoca voleva anche mettere in piedi il gruppo progressive metal Eat the Day, ma il progetto fu messo da parte e il chitarrista torn\u00f2 nei Bizkit nel 2004. Nello stesso anno registr\u00f2 per i Big Dumb Face una canzone thrash/death metal, \"Darkness Becomes\", prima disponibile su \"WesBorland.net\" ed oggi sul sito ufficiale del gruppo.\nWes fond\u00f2 il gruppo con l'intenzione di usare riff di chitarra che ai Bizkit non piacevano, ma anche ispirati ai Ween. Il chitarrista lavor\u00f2 con i Big Dumb Face a \"Duke Lion Fights the Terror!!\", alla fine del 2000, e la band pubblic\u00f2 l'album nel 2001, sostenuto anche da un tour.\nStile ed influenze.\nIl loro stile era umoristico, ma anche eterogeneo. Le canzoni spaziavano da death metal e thrash metal (Burglaveist, Blood red Head on Fire) alla new wave (It's Right in Here, Kali is the Sweethog) e al country (Duke Lion). Lo stesso album \"Duke Lion Fights the Terror!!\" aveva molte id\u00e9e musicali per ogni canzone, ed erano usate tastiere, drum machine, batterie dal vivo, chitarre, bassi e perfino ritmiche trip hop.\nNonostante tutto ci\u00f2, i critici non hanno apprezzato il disco e lo hanno generalmente definito come un disco ambizioso che per\u00f2 non arriva molto lontano.\nSi ispiravano a Frank Zappa e Ween, e i testi erano a contenuto ironico-demenziale. Tra i singoli sono citati \"Kali is the Sweethog\", \"Blood Red Head on Fire\" e \"Rebel\", quest'ultima anche nella Alternative Songs."}
{"id": "1036392", "revid": "6923", "url": "https://it.wikipedia.org/wiki?curid=1036392", "title": "Love Rollercoaster", "text": "Love Rollercoaster \u00e8 un singolo del gruppo musicale statunitense Ohio Players, pubblicata nel 1975 come estratto dall'album \"Honey\".\nDescrizione.\nLove Rollecoaster.\n\"Love Rollecoaster\" ebbe successo gi\u00e0 prima della sua pubblicazione come singolo. Arriv\u00f2 al numero uno delle classifiche R&amp;B e pop (Billboard Hot 100), ed \u00e8 ancora molto trasmessa sulle radio dedicate alla black music classica. Il testo usa l'ottovolante, attrazione tipica in un parco di divertimento, come metafora delle \"salite e discese\" delle relazioni sentimentali.\n\"Love Rollercoaster\" \u00e8 nota per il suo suono influente e distintivo, e nell'immaginario popolare \u00e8 addirittura assurta a leggenda urbana. In una sezione strumentale, il tastierista Billy Beck emette un urlo ad alta intonazione; secondo la leggenda, in realt\u00e0 \u00e8 il grido della vittima di un assassinio, anche se l'identit\u00e0 della vittima . Si pensa che avesse urlato una persona uccisa qualche tempo prima, e che il suo grido fosse stato campionato per la canzone; secondo altri, si trattava di una donna assassinata fuori dello studio di registrazione, il cui urlo fu registrato per sbaglio dal gruppo.\n\"Love Rollercoaster\" fu usata anche nella colonna sonora del film \"Urban Legend\", che si riferisce anche al mito sull'urlo nel brano. La canzone \u00e8 particolarmente nota alle generazioni moderne soprattutto per essere la colonna sonora di \"Final Destination 3\" dove ha assunto un ruolo quasi associativo; si sente nella scena in cui due ragazze vengono bruciate vive mentre fanno la lampada abbronzante. La scena si riferisce proprio alla leggenda su \"Love Rollercoaster\", ma anche agli stessi ottovolanti, che nel film giocano un ruolo importante.\nNel film \"After the Sunset\", la canzone si sente in una scena in cui un agente dell'FBI, rimasto chiuso nella sua macchina, viene addormentato con gas soporifero dai suoi nemici. In un episodio del programma Nickelodeon \"The Adventures of Pete &amp; Pete\", \"Love Rollercoaster\" viene usata durante una scena. Nel videogame \u00e8 una delle colonne sonore riprodotta dalla radio Bounce FM."}
{"id": "1036398", "revid": "22356", "url": "https://it.wikipedia.org/wiki?curid=1036398", "title": "Pantolesta", "text": "I pantolesti (Pantolesta) sono un sottordine (o forse un ordine) di mammiferi arcaici, vissuti tra il Paleocene e l'Oligocene (60 \u2013 35 milioni di anni fa).\nFalse lontre.\nGeneralmente, i pantolesti potevano ricordare piccole lontre: il corpo era allungato e snello, le zampe corte e dotate di artigli, la coda era molto lunga e muscolosa. Le caratteristiche, quindi, fanno pensare ad animali nuotatori. Il cranio, generalmente, era fornito di una dentatura formidabile i cui molari erano enormi e dotati di alte cuspidi. In passato i pantolesti erano stati avvicinati agli insettivori, ma ora si pensa che le caratteristiche che li accomunano (principalmente nel cranio) siano solo superficiali. \nClassificazione.\nI pantolesti sono ritenuti essere un gruppo arcaico di mammiferi relativamente specializzati, sviluppatisi appena dopo la scomparsa dei dinosauri e adattatisi all'ambiente acquatico. Le parentele di questi animali vanno forse ricercate nel grande gruppo dei cimolesti (Cimolesta), i cui rappresentanti attuali sono i soli pangolini. I pantolesti si diffusero nel corso del Paleocene e dell'Eocene in Nordamerica e in Europa. Alcuni rappresentanti sono noti in Asia (\"Gobipithecus\"); la famiglia degli ptolemaiidi (Ptolemaiidae), annoverante esclusivamente forme tardive dell'Eocene superiore e Oligocene del Nordafrica, \u00e8 ora inclusa in un ordine a s\u00e9 stante, quello degli Ptolemaiida. \nPaleoecologia.\nLa dieta dei pantolesti doveva essere a base di pesci: un fossile perfettamente conservato di \"Buxolestes\" rinvenuto a Messel contiene al suo interno resti di pesci. Altri fossili interessanti appartengono al genere \"Palaeosinopa\", un bellissimo esemplare del quale \u00e8 stato ritrovato nei terreni nordamericani della formazione del Green River."}
{"id": "1036399", "revid": "287204", "url": "https://it.wikipedia.org/wiki?curid=1036399", "title": "Chuck Biscuits", "text": "Ha lavorato con Victorian Pork, D.O.A., Pointed Sticks, Subhumans, Randy Rampage, Black Flag, Circle Jerks, Descendents, Brown Sound, Red Hot Chili Peppers, Weirdos, Fear, Floorlords, Samhain, Danzig, Social Distortion e Run DMC.\n\u00c8 il fratello di Ken \"Dimwit\" Montgomery, anche lui ex collaboratore dei D.O.A., il quale mor\u00ec di overdose di eroina nel 1994, durante la militanza nei The Four Horsemen. Chuck lo sostitu\u00ec in questa band per un breve periodo.\nNote biografiche.\nDopo aver lasciato i \"Danzig\", il 28 dicembre 1994 Chuck partecip\u00f2 ad un concerto in memoria del fratello Dimwit, morto mesi prima per overdose."}
{"id": "1036401", "revid": "1386670", "url": "https://it.wikipedia.org/wiki?curid=1036401", "title": "Nove Anelli degli Uomini", "text": ""}
{"id": "1036402", "revid": "767487", "url": "https://it.wikipedia.org/wiki?curid=1036402", "title": "Eleven (gruppo musicale)", "text": "Gli Eleven sono un gruppo alternative rock statunitense, formatosi a Los Angeles nel 1990.\nStoria del gruppo.\nIn giovent\u00f9 Jack Irons ed Alain Johannes formarono gli Anthym, con Michael Balzary (Flea) ed Hillel Slovak; questo gruppo cambi\u00f2 poi nome in What Is This?. Flea, Irons e Slovak si aggregarono in seguito ad Anthony Kiedis, per formare i Red Hot Chili Peppers. Tuttavia Hillel e Jack, dopo i primi concerti, continuarono lo stesso a lavorare con Johannes: cos\u00ec i What Is This? Diedero alle stampe l'EP \"Squeezed\", con Chris Hutchinson al basso. Dopo le registrazioni del secondo lavoro, prima Slovak e poi Irons lasciarono la band, ed iniziarono a dedicarsi a tempo pieno ai Red Hot Chili Peppers.\nJohannes incontr\u00f2 Natasha Shneider, e con lei form\u00f2 il duo Walk The Moon, con Jack Irons e Chris Hutchinson al lavoro su numerose tracce. Quando Irons lasci\u00f2 i Red Hot Chili Peppers nel 1988, questi si aggreg\u00f2 a Johannes e Schneider per formare gli Eleven.\nDurante le registrazioni del terzo album \"Thunk\", Irons se ne and\u00f2 e si un\u00ec ai Pearl Jam, e Matt Cameron suon\u00f2 la batteria per quattro tracce. Jack fu sostituito per qualche tempo da Greg Upchurch, per il quarto album \"Avantegardedog\", ma poi torn\u00f2 negli Eleven prima che cominciassero a lavorare per \"Howling Book\". Anche Ric Markmann ha suonato il basso in alcuni concerti del gruppo, ma con gli Eleven non ha mai collaborato in sala di registrazione.\nIl 2 luglio 2008 la cantante Natasha Shneider \u00e8 scomparsa dopo una lunga lotta contro il cancro, la produzione dell'album in fase di registrazione \u00e8 stata sospesa.\nInfluenze musicali.\nIl gruppo cita come propri ispiratori Jimmy Page, Led Zeppelin, Beatles, Johann Sebastian Bach e Sergei Prokofiev.\nI tour.\nGli Eleven sono stati in tour con Pearl Jam, Soundgarden e Queens of the Stone Age."}
{"id": "1036403", "revid": "1543377", "url": "https://it.wikipedia.org/wiki?curid=1036403", "title": "Erotolepsiinae", "text": "La sottofamiglia degli Erotolepsiinae , \u00e8 un piccolo raggruppamento di insetti della famiglia degli Pteromalidi (Hymenoptera Chalcidoidea).\nQuesta sottofamiglia si suddivide in 4 generi, ciascuno composto da una sola specie:\nLa biologia di queste specie \u00e8 sconosciuta."}
{"id": "1036404", "revid": "1711941", "url": "https://it.wikipedia.org/wiki?curid=1036404", "title": "Ilmar\u00eb", "text": ""}
{"id": "1036405", "revid": "762947", "url": "https://it.wikipedia.org/wiki?curid=1036405", "title": "Morte di un commesso viaggiatore", "text": "Morte di un commesso viaggiatore (\"Death of a Salesman\", 1949) \u00e8 il testo pi\u00f9 conosciuto dell'opera drammaturgica di Arthur Miller.\nIl dramma, considerato uno dei pi\u00f9 importanti del teatro contemporaneo statunitense, affronta i temi del conflitto familiare, della critica al sogno americano e della responsabilit\u00e0 morale dell'individuo.\nTrama.\nWilly Loman \u00e8 un commesso viaggiatore di 63 anni, ossessionato dall'idea del successo e dal perseguimento ad ogni costo della felicit\u00e0 materiale indotti dalla societ\u00e0 americana. Nel corso di uno dei suoi viaggi di lavoro, si accorge di non essere pi\u00f9 in grado di guidare la sua vettura e rientra a casa disperato, accolto dalla moglie Linda.\nBiff e Happy, i loro due figli ormai adulti, si trovano a casa quella sera, per incontrarsi dopo anni di lontananza. Mentre Linda e Willy discutono dei loro figli e del fatto che nessuno dei due sia una persona di successo, i due ragazzi intanto parlano del padre e Happy racconta a Biff come negli ultimi tempi il loro genitore sia sempre pi\u00f9 strano, tanto da parlare da solo di eventi passati. Si apprende anche come Happy abbia un lavoro di basso livello; inoltre in molte occasioni ha avuto delle relazioni con le future mogli dei suoi datori di lavoro.\nNel frattempo il padre esce di casa ed inizia a vagabondare per la citt\u00e0 parlando da solo: riporta alla memoria eventi passati e felici della famiglia Loman. Biff, quando era giovane, stava per ottenere il diploma alla scuola superiore: numerose universit\u00e0 gli avevano anche offerto borse di studio per le sue doti di giocatore di football. Nel presente intanto, la madre e i figli discutono delle condizioni del padre e la donna li informa del fatto che Willy ha gi\u00e0 tentato il suicidio. Biff e Happy si mostrano volenterosi nell'aiutarlo e, quando il capofamiglia rientra in casa, gli comunicano che il giorno dopo Biff andr\u00e0 a cercare un lavoro da un suo vecchio conoscente. Willy tenta di ottenere un lavoro fisso che non sia pi\u00f9 quello del commesso viaggiatore, a New York: si reca dal suo datore di lavoro, che addirittura lo licenzia sgarbatamente. Willy \u00e8 quindi costretto ad elemosinare soldi da un suo caro amico, Charley.\nI figli ed il padre si incontrano al termine della giornata in un ristorante; Willy non riesce ad ammettere di aver fallito l'ennesimo tentativo di trovare un lavoro stabile e remunerativo. I due giovani invece di cenare con il padre si accostano a due donne, presumibilmente prostitute, ed escono dal ristorante con loro mentre a Willy affiorano dalla memoria altri ricordi: in passato ha avuto un'amante (\"la donna\") e Biff, trovandoli insieme, ha perso la sua fiducia nel padre, rinunciando a seguire i corsi che gli avrebbero permesso di guadagnare l'accesso all'universit\u00e0. Willy rientra a casa e, quando anche Biff e Happy rientrano, i tre hanno un acceso diverbio; grazie all'aiuto di Linda sembra che anche questo litigio sia risolto, ma Willy lascia la casa e corre via in auto a folle velocit\u00e0.\nIl requiem finale narra del funerale, che avviene pochi giorni dopo, nella totale indifferenza dei conoscenti di Willy, tanto che solo Charley e suo figlio Bernard presenziano, oltre alla famiglia. Willy si \u00e8 suicidato, forse per permettere alla famiglia di riscuotere il premio assicurativo sulla sua vita. Linda, china sulla tomba, porge l'ultimo saluto al marito, spiegando di non comprendere quel suo gesto estremo proprio nel giorno in cui avevano finito di pagare il mutuo della loro abitazione.\nRappresentazioni.\n\"Death of a Salesman\" ha debuttato al Morosco Theatre di New York il 10 febbraio 1949 ed \u00e8 rimasto in scena per 742 repliche, per la regia di Elia Kazan e le scene di Jo Mielziner. Interpreti: Lee J. Cobb (Willy Loman), Mildred Dunnock (Linda), Arthur Kennedy (Biff), Howard Smith (Charley), Cameron Mitchell (Happy), Thomas Chalmers (Zio Ben), Alan Hewitt (Howard Wagner), Hope Cameron (Letta), Winifred Cushing (La donna), Ann Driscoll (Jenny), Constance Ford (Miss Forsythe), \nDon Keefer (Bernard), Tom Pedi (Stanley).\nLa prima rappresentazione italiana \u00e8 stata il 10 febbraio 1951 al Teatro Eliseo di Roma, per la regia di Luchino Visconti, scene di Gianni Polidori, musiche di Alex North, traduzione di Gerardo Guerrieri, con Paolo Stoppa (Willy Loman), Rina Morelli (Linda), Giorgio De Lullo, Marcello Mastroianni, Franco Interlenghi, Carla Bizzarri, Mario Pisu, Gaetano Verna, Cesare Danova, Pina Sinagra, Bruno Smith, Laura Tiberti, Lauretta Torchio.\nIn Italia, oltre a Paolo Stoppa, hanno recitato nel ruolo di Willy Loman altri grandi attori: Tino Buazzelli (regia di Edmo Fenoglio, 1967), Giulio Bosetti (regia di Marco Sciaccaluga, 1986), Enrico Maria Salerno (regia di Enrico Maria Salerno, 1993), Umberto Orsini (regia di Giancarlo Cobelli, 1997) ed Eros Pagni (regia di Marco Sciaccaluga, 2005).\nAdattamenti cinematografici.\nIl dramma \u00e8 stato trasposto sul grande schermo nel 1951 con \"Morte di un commesso viaggiatore\", diretto da L\u00e1szl\u00f3 Benedek e interpretato da Fredric March, e nel 1985 con \"Morte di un commesso viaggiatore\", diretto da Volker Schl\u00f6ndorff e interpretato da Dustin Hoffman. A esso si \u00e8 ispirato anche \"Il cliente\" (2016), film Premio Oscar quale miglior film straniero nel 2017."}
{"id": "1036406", "revid": "767487", "url": "https://it.wikipedia.org/wiki?curid=1036406", "title": "Jermaine Dupri", "text": "Carriera musicale.\nDupri \u00e8 fondatore e presidente della sua etichetta discografica, la So So Def Recordings, che \u00e8 stata l'etichetta di artisti come Da Brat, Jagged Edge e Xscape. Anche giovani rapper hanno trovato spazio presso JD, tra i quali Kris Kross e Bow Wow. Dupri guadagnava anche scrivendo testi per altri artisti.\nJermaine fond\u00f2 il marchio nel 1994 come impresa congiunta con la Columbia Records, e la sua prima stella fu Da Brat. Per il futuro erano inclusi molti artisti: Dem Franchize Boyz, T Waters, SunNY, Xscape, The Ghost Town DJs, INOJ, Jagged Edge, Lil' Bow Wow, The Kid Slim, Young Capone, 3LW, J-Kwon e Anthony Hamilton.\nScrivendo e producendo, a Dupri mancava solo da intraprendere la carriera da artista; nel 1998 pubblic\u00f2 il suo primo lavoro, \"Life in 1472\", il quale contiene tracce come \"Money Ain't a Thing\" (con Jay-Z) e \"The Party Continues\". Tre anni dopo pubblic\u00f2 \"Instructions\" (2001), dal quale venne estratto il singolo di grande successo \"Welcome to Atlanta\" con Ludacris. \"Ballin' Out of Control\", l'altro pezzo tratto dall'album, non ottenne il medesimo successo, nonostante fosse abbastanza buono.\nNel 2003, Dupri fu nominato presidente della Arista Black Music e l\u00ec si spost\u00f2 con gli artisti della sua etichetta So So Def. Un anno dopo Dupri ottenne la vicepresidenza presso la Urban Music (Virgin Records), spostandosi un'altra volta con il suo organico alla Virgin. Intanto, JD compr\u00f2 la distilleria \"3 Vodka\" e apr\u00ec un ristorante, il \"Cafe Dupri\".\nNel 2004 e 2005 Dupri si dedic\u00f2 all'R&amp;B, lavorando con Usher e Mariah Carey nei rispettivi album \"Confessions\" e \"The Emancipation of Mimi\". Produsse molti dei successi di quegli anni, tra cui \"You Make Me Wanna\", \"Burn\", \"Confessions, Pt. 2\" e \"My Boo\" di Usher e \"It's like That\", \"We Belong Together\", \"Shake It Off\", \"Get Your Number\" e \"Don't Forget About Us\" di Mariah Carey.\nInoltre produsse \"Radio\" di Jarvis, \"With Me\" delle Destiny's Child, \"Control Myself\" di LL Cool J e Jennifer Lopez e molti altri.\nNel 2005 pubblic\u00f2 \"Jermaine Dupri presents...Young, Fly &amp; Flashy, Vol. 1.\", un album-riassunto di tutte le sue produzioni e le collaborazioni.\nVita privata.\n\u00c8 stato fidanzato fino al 2009 con la cantante Janet Jackson, sorella di Michael."}
{"id": "1036413", "revid": "122882236", "url": "https://it.wikipedia.org/wiki?curid=1036413", "title": "Ernst Steinitz", "text": "Si iscrisse all'Universit\u00e0 di Breslavia nel 1890, dal 1891 al 1893 studi\u00f2 all'Universit\u00e0 di Berlino e nel 1894 present\u00f2 la sua tesi a Breslavia. Successivamente fu Privatdozent alla Technische Hochschule di Berlino, nel 1910 ottenne una cattedra al Collegio tecnico di Breslavia e nel 1910 ebbe una cattedra di matematica all'Universit\u00e0 di Kiel.\nEgli fu amico di Otto Toeplitz e fu molto influenzato anche da Heinrich Martin Weber e Kurt Hensel.\nNel 1900 introdusse l'algebra ora nota come algebra di Hall.\nNel 1910 pubblic\u00f2 il suo lavoro pi\u00f9 influente intitolato \"Algebraische Theorie der K\u00f6rper\" (Teoria algebrica dei campi), Journal f\u00fcr die reine und angewandte Mathematik pp.\u00a0167\u00a0\u2013 309; in esso tratta assiomaticamente le propriet\u00e0 delle strutture algebriche di campo e introduce concetti algebrici importanti come quelli di campo primo, campo perfetto e grado di trascendenza di un campo di estensione.\nA lui si devono anche il lemma di Steinitz sui poligoni sferici, il teorema di Steinitz, dimostrato nel 1917, che caratterizza i grafi di Schlegel dei poliedri convessi come grafi semplici planari con vertici di grado maggiore o uguale a 3 e il teorema di scambio di Steinitz caratterizzante l'indipendenza lineare e concernente la propriet\u00e0 di scambio di una matroide."}
{"id": "1036414", "revid": "767487", "url": "https://it.wikipedia.org/wiki?curid=1036414", "title": "Sugar Ray", "text": "Sugar Ray sono un gruppo alternative rock di Newport Beach, in California.\nBiografia.\nGli Sugar Ray si formarono nel 1992 con il nome \"Shrinky Dinx\", successivamente cambiato (a causa di problemi legali avuti con la Milton Bradley Company, proprietaria del giocattolo Shrinky Dinks) nel nome attuale, .\nDa allora gli Sugar Ray hanno pubblicato un album esattamente ogni due anni partendo dal 1995; Giugno divenne il mese pi\u00f9 consueto per le pubblicazioni. L'album di debutto, \"Lemonade and Brownies\", venne pubblicato nel 1995, lanciato dalla prima hit della band, Mean Machine. Il loro primo lavoro fu influenzato fortemente da funk metal, punk, e alternative rock.\nNel gennaio 2006, gli Sugar Ray hanno concluso il loro contratto con la casa discografica Atlantic Records. La band si \u00e8 presa un periodo di pausa per motivi personali e per raccogliere nuovo materiale. Il sito web ufficiale ha annunciato: \"la nostra nuova canzone \"Into Yesterday\" far\u00e0 parte della colonna sonora del film Surf's Up, in uscita il 5 giugno 2007\" e \"Surf's Up - I re delle onde; al cinema l'8 giugno 2007.\"\nIl gruppo ha partecipato ad un tour in Asia, durante il quale, l'8 agosto 2007 a Singapore, ha capitanato il SingFest, il primo festival musicale internazionale della nazione.\nIl 26 marzo 2008, il Myspace degli Sugar Ray ha suggerito un futuro annuncio che render\u00e0 \"tutti i fan molto molto contenti\". La notizia annunciata il 16 maggio 2008 era quella di un'imminente entrata in studio (19 maggio 2008) per registrare il loro primo album dal 2003. Hanno affermato di aver firmato un nuovo contratto con la Pulse Recordings, una distribuzione Fontana/Universal, e che l'album dovrebbe uscire alla fine del 2008.\nLa band \u00e8 apparsa il 18 marzo 2008 nell'ultima puntata della terza stagione di American Dad!, intitolata \"Spring Break-Up\", interpretando se stessa e suonando \"Fly\" allo Spring Break party.\nEssi fanno anche una comparsa nel film Scooby Doo: mentre cantano la canzone \"Words To Me\", Daphne, guardando negli occhi il cantante che le si avvicina all'improvviso, scopre che essi sono posseduti dai mostri evocati dal \"Demon Ritus\" e quindi si allontana.\nAlbum.\n\"Lemonade and Brownies\".\nL'album di debutto degli Sugar Ray, pubblicato nel 1995, non riscontra un grande successo. L'unico singolo estratto dall'album \u00e8 \"Mean Machine\". Raffigurata in copertina, troviamo l'attrice Statunitense Nicole Eggert, famosa per aver recitato in alcuni serial TV come Baby Sitter (serie televisiva), nel ruolo di \"Jamie Powell\" e Baywatch, nel ruolo della bagnina \"Summer Quinn\".\n\"Floored\".\nLa prima hit degli Sugar Ray, usc\u00ec nell'estate del 1997: si tratta della canzone \"Fly\", inclusa sull'album \"Floored\", che ospitava all'interno il cantante reggae Super Cat.\n\"Fly\" \u00e8 una canzone notevole poich\u00e9 possiede un sound del tutto diverso dal resto delle canzoni dell'album ed ha ricevuto frequenti (alcuni li chiamano \"costanti\") passaggi in radio. Bench\u00e9 il singolo fosse qualcosa di anomalo, coloro a cui era familiare il primo album, riconobbero ovvie influenze R&amp;B sulla band. Come risultato del successo di \"Fly\", \"Floored\" ha venduto moltissime copie, ricevendo il doppio disco di platino.\nNonostante i frequenti passaggi in radio e il doppio disco di platino, alla fine del 1997, i critici (scettici riguardo alla possibilit\u00e0 che gli Sugar Ray fossero in grado di pubblicare un'altra canzone di successo), li denominarono one-hit wonder.\nLo stesso anno, gli Sugar Ray fecero una comparsa nel film Due padri di troppo, con Billy Crystal e Robin Williams.\n\"14:59\".\nIl loro album del 1999 \"\" era la sarcastica risposta all'accusa di essere one-hit wonder: il titolo infatti era un riferimento al fatto che i loro quindici minuti di gloria non fossero ancora finiti, perch\u00e9 il loro \"orologio del successo\" segnava ancora le 14:59.\n\"Every Morning\", frequentemente paragonato a \"Fly\", raggiunse un successo simile verso la fine del 1998, arrivando al 3\u00ba posto delle classifiche statunitensi. Il loro singolo seguente, \"Someday\", ricevette molte messe in onda nel 1999 e raggiunse il 7\u00ba posto. Questo album, che surclass\u00f2 i precedenti e fu premiato con un triplo disco di platino, prov\u00f2 che gli Sugar Ray non erano affatto degli one-hit wonder.\nGli Sugar Ray dovevano anche partecipare al Woodstock '99, ma cancellarono la loro presenza a causa di una malattia.\n\"Sugar Ray\" e \"In the Pursuit of Leisure\".\nCon \"Sugar Ray\", il loro omonimo album del 2001, la band lanci\u00f2 un'altra hit, \"When It's Over\", che raggiunse lo stesso livello dei loro singoli precedenti. Lo sforzo del 2003 degli Sugar Ray, \"In the Pursuit of Leisure\", e il primo singolo di quest'album, \"Mr. Bartender (It's So Easy)\", furono accolti con calore. Nel 2005, gli Sugar Ray pubblicarono un \"greatest hits\" includendovi due nuove canzoni, tra cui il singolo \"Shot of Laughter\"."}
{"id": "1036415", "revid": "628767", "url": "https://it.wikipedia.org/wiki?curid=1036415", "title": "Incastellamento", "text": "Con incastellamento si indica il processo di accentramento della popolazione avvenuto nella penisola italiana tra il X e il XIV secolo con lo scopo di sottrarsi alle nuove ondate di invasioni saracene, ungare e normanne mediante la costruzione di castelli fortificati (o \"castra)\" che arriveranno col tempo ad includere l'intero centro abitato.\nLa maggior parte dei castelli fu per\u00f2 costruita abusivamente (sull'allodio di propriet\u00e0 o anche sul terreno demaniale) e con l'intento di rafforzare la posizione economico politica del costruttore.\nAvere un castello permetteva infatti di controllare i \"milites\" dei diversi signori che avevano stipulato con loro patti vassallatico-beneficiari. Grazie a questi patti si acquisiva il diritto e il potere di: battere moneta; imporre tasse (ad esempio sul macinato), dazi e gabelle; amministrare la bassa giustizia; contrattare con il signore (re, imperatore o altro) le condizioni per seguirlo in guerra.\nGli archeologi distinguono una prima fase, nella quale i castelli erano costruiti in legno (il che chiaramente non forniva sufficiente protezione dagli attacchi nemici), e una seconda fase, in cui si comincia ad utilizzare la pietra tanto per il castello quanto per le fortificazioni e le abitazioni. Da questo passaggio si origina una rivoluzione non solo militare, ma anche delle strutture fondiarie, agrarie e persino delle dinamiche sociali (religione, politica e organizzazione familiare).\nStoria.\nL'Europa nel IX-X secolo.\nTra il IX ed il X secolo, l'Europa fu travolta dagli attacchi di tre diverse popolazioni: i saraceni, ovvero i pirati che, partendo dai porti controllati dagli arabi, compivano scorrerie nelle terre costiere; i normanni (o, impropriamente, vichinghi), un feroce popolo marinaro del Nord; e gli ungari. Il potere carolingio del periodo era ormai in piena crisi e i sovrani si dimostrarono del tutto incapaci di fronteggiare questi nemici. I feudatari, cos\u00ec, cominciarono a fortificare i propri possedimenti e a organizzare una difesa indipendente.\nSe la storiografia ottocentesca ha individuato nell'incastellamento un preciso fenomeno collegato al feudalesimo, oggi le scoperte archeologiche hanno parzialmente messo in crisi questo assunto. Durante il periodo tardo antico, attorno alle \"fortezze legionarie\" erano sorti dei villaggi, ma il fenomeno feudale fu in tutto diverso. Lo sfacelo dell'impero carolingio, diviso al suo interno e per questo incapace di affrontare le nuove invasioni di barbari e arabi, costringeva i piccoli potentati locali, lasciati soli dall'istituzione imperiale, a organizzarsi e difendersi da s\u00e9. I castelli nacquero dunque da questa necessit\u00e0, spesso riutilizzando fortificazioni precedentemente costruite ed ampliandole, oppure creandole ex novo. I castelli erano posti lontano dalle vie di comunicazione, per lo pi\u00f9 protetti dalla conformazione naturale, di modo da costituire un rifugio e un riparo per gli abitanti delle zone vicine di citt\u00e0 e campagna e abitati dal castellano, che poteva essere il responsabile politico legato da vassallaggio all'autorit\u00e0 superiore, oppure un suo delegato. Nessun castello nacque per essere l'inespugnabile fortezza dell'impero o di un regno, quanto per essere un luogo di riparo dalle incursioni di magiari, normanni o arabi (in tale ultimo caso si trattava sempre pi\u00f9 spesso di fortezze costiere) i quali normalmente non possedevano tecniche o armi da assedio tali da attaccare la fortificazione.\nSoprattutto in Italia, ove pi\u00f9 forte era l'impronta romana, anche le citt\u00e0 si dotarono ben presto di una cinta muraria, di scopo difensivo e con l'obiettivo della dissuasione rispetto a delle orde di assalitori che difficilmente avrebbero fermato l'impeto di una scorreria per compiere un lungo assedio. Nessuna fortificazione infatti pu\u00f2 resistere dinanzi al piano prestabilito di conquista di un paese da parte di un esercito organizzato che scientificamente assedia citt\u00e0 per citt\u00e0 o castello per castello prendendoli per fame. Ma all'interno delle mura \u00e8 possibile resistere a una scorreria, avendo accumulato all'interno armati ed armi, e le scorte necessarie. Per questo i castelli sorsero lontani dalle vie di comunicazione, ma non troppo distanti dalle citt\u00e0. \u00c8 impensabile infatti che i castelli, per quanto si giovassero dell'economia chiusa, curtense, trovassero solamente nel proprio contado tutte e proprio tutte le risorse necessarie a resistere agli assedi o a tenere in esercizio le risorse difensive del castello. \nLe citt\u00e0, coi loro mercati che si animavano nelle fiere, aperte e accoglienti, erano un luogo necessario al castello, ove il castellano o i suoi messi, rinvenivano quanto era loro impossibile reperire solo nelle immediate vicinanze del proprio contado. Questo spiega la fioritura dei commerci medievali, che avevano committenze in quegli stessi castellani che poi proteggevano gli abitanti, fabbri e altri artigiani, che svolgevano attivit\u00e0 che servivano anche o soprattutto alla vita difensiva del castello. Quando la stagione delle grandi invasioni sembr\u00f2 arrestarsi, le importanti famiglie feudali risiedenti nei castelli fuori dalle citt\u00e0, si trasferirono nei centri cittadini, non potendo pi\u00f9 esercitare un ruolo di dominio sulla citt\u00e0 stessa, che non andando pi\u00f9 a rifugiarsi nel castello negava al suo detentore i privilegi prima accordati. E quando le citt\u00e0 stesse si dotarono di cinte murarie di una certa importanza, il castello di campagna perse quasi del tutto importanza. Manieri fortificati furono non solo detenuti da feudatari ma anche da istituzioni religiose, come i monasteri i quali permasero nelle proprie posizioni e, tuttavia, \u00e8 interessante collegare lo sviluppo degli ordini mendicanti, come i francescani, nel momento in cui i castelli perdevano di importanza e ne acquisivano sempre di pi\u00f9 le citt\u00e0.\nOrigini storiche.\nTra il IX e il X secolo si erano creati un po' in tutta Europa vuoti di potere, che vennero riempiti \"spontaneamente\" da nuovi organismi e centri di potere. In Francia, in Italia, in Spagna e in Germania erano di solito i vescovi o dei personaggi di spicco che riorganizzavano la vita, la difesa della vita politica e l'economia locale, creando piccoli eserciti e facendosi progressivamente coadiuvare da un consiglio di cittadini pi\u00f9 stimati e facoltosi. Alcuni esempi esplicativi si possono trovare nella Francia settentrionale:\nIn questo senso, le minacciose incursioni e la necessit\u00e0 di protezione furono alla base della nascita embrionale dei futuri comuni.\nNella generale crisi dei poteri centrali, le signorie locali cominciarono a rafforzare la propria autorit\u00e0, ad assorbire i deboli allodi confinanti e a strappare numerose concessioni ai vari re e imperatori.\nDescrizione.\nIl castello.\nLa prima conseguenza evidente del fenomeno dell'incastellamento \u00e8 la diffusione nel contado dei castelli, che lentamente si sostituiranno alla tipologia di insediamento che era stata tipica dell'Alto Medioevo, la \"curtis\".\nIl termine deriva dal latino \"castellum\" o \"castrum\" (fortezza, accampamento militare), ma nel Medioevo viene ad indicare una fortificazione permanente, che i grandi signori fondiari, sia laici che ecclesiastici, iniziano ad erigere per proteggere e delineare i propri possedimenti.\n\u00c8 probabile che l'incastellamento di certi insediamenti abbia talvolta incontrato il consenso del sovrano, ma \u00e8 altrettanto probabile che molti di questi castelli siano stati edificati su iniziativa dei signori del luogo senza alcuna preventiva autorizzazione.\nInizialmente i castelli si presentano come veri e propri villaggi fortificati dalla struttura ancora abbastanza primitiva: collocati su un'altura, recintati da palizzate in legno e circondati da fossati. Queste fortificazioni erano del resto relativamente semplici da abbattere e dal XII secolo infatti, la pietra sostitu\u00ec il legno nelle fortificazioni, con la comparsa delle mura di cinta, il ponte levatoio ed il cancello ad inferriate all'ingresso, fiancheggiato da due torri; all'interno la struttura del castello divenne pi\u00f9 complessa ed il signore spesso viveva proprio all'interno della grande torre centrale detta \"mastio\", \"torrione\" o \"dongione\".\nLa signoria territoriale.\nL'altra conseguenza del fenomeno dell'incastellamento nell'XI secolo era la costruzione di migliaia di \"curtis\". Questa era una struttura composta dalla \"pars dominica\" (la parte destinata a soddisfare le esigenze del signore) e dalla \"pars massaricia\", divisa a sua volta in poderi (\"mansi\") assegnati a singole famiglie di contadini. I castellani, cio\u00e8 coloro che costruivano le \"curtis\", erano diventati gli unici a riuscire a proteggere i territori e la popolazione. Assunsero cos\u00ec sempre pi\u00f9 potere e affermarono la loro autonomia nei confronti del re e dei feudatari. I castellani, grandi proprietari di terre, forti del loro potere militare, cominciarono a esercitare la propria autorit\u00e0 sugli abitanti dei terreni da loro controllati. Avevano il potere di \"obbligare, vietare, giudicare e punire\", ovvero possedevano il \"potere di comando o banno\". Per questo le signorie, che si erano formate attorno alla \"pars dominica\", furono chiamate \"signorie di banno\" e \"bannalit\u00e0\" erano chiamate le prestazioni che il castellano imponeva ai contadini delle sue terre. Il castellano era ormai diventato il loro \"signore\".\n\u00c8 in questa degenerazione delle vecchie clientele vassallatiche che si manifesta con pi\u00f9 evidenza la disgregazione del potere regio centrale, le cui prerogative vengono completamente usurpate dai signori territoriali."}
{"id": "1036417", "revid": "287204", "url": "https://it.wikipedia.org/wiki?curid=1036417", "title": "Il rapporto Pelican (romanzo)", "text": "Il rapporto Pelican \u00e8 un romanzo legal thriller scritto da John Grisham e pubblicato nel 1992 per la casa editrice Doubleday. In Italia \u00e8 stato pubblicato dalla Arnoldo Mondadori Editore lo stesso anno. Dall'opera \u00e8 stato tratto il film omonimo di Alan J. Pakula uscito nel 1993.\nTrama.\nNella stessa notte due giudici della Corte Suprema americana vengono trovati uccisi in due posti diversi. Nessuno riesce a scoprire il motivo delle tragiche morti, finch\u00e9 Darby Shaw, studentessa di legge, formula una tesi, denominata in seguito dall'F.B.I. \"rapporto Pelican\". Il docente della ragazza consegna il rapporto a un amico dell'F.B.I.: all'apparenza \u00e8 un'ipotesi come altre, in esso \u00e8 descritto come mandante degli omicidi un magnate del petrolio, ansioso di vincere una causa per potere sfruttare un giacimento e per questo ha fatto assassinare i due giudici. Ma il magnate in questione \u00e8 anche il maggiore finanziatore della campagna elettorale presidenziale, cos\u00ec la Casa Bianca insabbia l'ipotesi. Nonostante le manovre della Casa Bianca, il rapporto arriva fino al suddetto magnate, che decide cos\u00ec di assassinare tutte le persone che hanno visionato il rapporto. Il docente, nonch\u00e9 amante, di Darby e l'amico dell'F.B.I. vengono assassinati e i sicari sono sulle tracce anche della ragazza, che per\u00f2 riesce a eluderli per diverso tempo finch\u00e9, stancatasi di fuggire, decide di mettersi in contatto con Gray Grantham, giornalista del Washington Post, che avr\u00e0 cos\u00ec accesso al rapporto Pelican: insieme faranno le indagini necessarie per confermare la veridicit\u00e0 del rapporto, che in mancanza di prove non pu\u00f2 essere pubblicato. Darby e Grantham riusciranno a concludere le indagini, il servizio sul rapporto Pelican e tutto ci\u00f2 che concerne verr\u00e0 pubblicato. Darby emigra poi ai Caraibi e poco dopo Gray la raggiunge: insieme si rifaranno una vita, anche sentimentale, tranquilla e agiata."}
{"id": "1036420", "revid": "1543377", "url": "https://it.wikipedia.org/wiki?curid=1036420", "title": "Maximum Segment Size", "text": "In telecomunicazioni e informatica, nell'ambito delle reti informatiche, la MSS (\"Maximum Segment Size\") rappresenta la massima dimensione del corpo dati (\"payload\") in un segmento TCP, da non confondersi con la massima dimensione di quest'ultimo, poich\u00e9 questo \u00e8 composto infatti da una parte di intestazione (\"header\") e una appunto di corpo dati. \nViene negoziata nella fase di setup di una connessione TCP (handshake).\nDescrizione.\nIn IPv4, la MSS \u00e8 tipicamente 1460 byte, perch\u00e9 la MTU tipica \u00e8 1500 byte, a cui vanno sottratti 20 byte di header IP e 20 di header TCP. Questo valore viene ridotto se si utilizzano link con una MTU inferiore, come il PPPoE spesso usato nelle connessioni ADSL o un tunnel IP o VPN.\nLa MSS minima \u00e8 di 536 byte, perch\u00e9 la MTU minima supportata da un link IP \u00e8 576 byte.\nNormalmente si cerca di utilizzare la MSS massima possibile per il percorso, per minimizzare l'overhead di trasmissione legato agli header e quello di elaborazione legato al pacchetto.\nSe le due entit\u00e0 TCP tra le quali avviene il setup della connessione si trovano sulla stessa rete fisica, il TCP calcola tale campo in modo tale che i datagrammi IP risultanti coincidano con la massima dimensione di un pacchetto IP che la rete \u00e8 in grado di trasportare senza ricorrere a frammentazione, ovvero una MTU.\nAltrimenti, viene impiegato un meccanismo di Path MTU discovery per determinare la MTU del percorso, ovvero la minima MTU tra tutti i link che lo costituiscono.\nNel caso peggiore, la MSS viene impostato da TCP (come detto sopra) al valore:\n(dimensione di default del datagramma IP (ovvero 576 bytes) - somma tra dimensione dell'header IP e l'header TCP (ovvero 20+20 bytes)) = 536"}
{"id": "1036422", "revid": "599013", "url": "https://it.wikipedia.org/wiki?curid=1036422", "title": "Christoph Preu\u00df", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n."}
{"id": "1036425", "revid": "29244", "url": "https://it.wikipedia.org/wiki?curid=1036425", "title": "Flickering", "text": ""}
{"id": "1036430", "revid": "1718925", "url": "https://it.wikipedia.org/wiki?curid=1036430", "title": "Ashikaga Yoshitane", "text": "Anche noto come Yoshiki, figlio di Ashikaga Yoshimi e nipote di Ashikaga Yoshinori, fu il decimo sh\u014dgun dello shogunato Ashikaga.\nUn anno dopo che suo cugino Yoshihisa mor\u00ec nel 1489 senza lasciare eredi, durante una campagna militare contro il daimy\u014d ribelle della provincia meridionale di Omi, Rokkaku Takayori (\"Rokkaku Tobatsu\"), Yoshitane fu nominato Seii Taish\u014dgun. Dopo la guerra \u014cnin, per\u00f2, l'autorit\u00e0 dello sh\u014dgun era fortemente diminuita, e la sua nomina fu dovuta in gran parte all'influenza del kanrei del Kant\u014d, Hatakeyama Masanaga; nel 1493, Yoshitane condusse il suo esercito in aiuto a Masanaga, in lotta con fazioni rivali del clan Hatakeyama, ma entrambi furono sconfitti dall'esercito di Hosokawa Masamoto, giunto in aiuto del clan Hatakeyama. Dopo la vittoria, Masamoto divenne il nuovo kanrei, e Masanaga si tolse la vita: Yoshitane fu messo prima agli arresti a Ky\u014dto e poi esiliato. Al suo posto Masamoto mise Yoshizumi, un altro nipote di Yoshinori, che divenne l'undicesimo sh\u014dgun.\nNel 1508, dopo la battaglia di Funaokayama, con l'aiuto di \u014cuchi Yoshioki, Yoshitane riconquist\u00f2 la carica di Seii Taish\u014dgun scacciando Yoshizumi; tuttavia, dopo un contrasto con Hosokawa Takakuni, che l'aveva appoggiato nel suo ritorno ottenendo in cambio la posizione di kanrei e di shugo di diverse province, nel 1521 Yoshitane dovette fuggire nell'isola di Awaji e venne privato del suo titolo. Takakuni fece quindi nominare il figlio di Yoshizumi, Yoshiharu, come nuovo sh\u014dgun. Yoshitane mor\u00ec nella provincia di Awa nell'isola di Shikoku due anni dopo."}
{"id": "1036437", "revid": "1961055", "url": "https://it.wikipedia.org/wiki?curid=1036437", "title": "\u00c9mile Picard", "text": "Biografia.\nMalgrado la morte del padre, dirigente di una fabbrica di seta, durante l'assedio di Parigi nel 1870, pot\u00e9 studiare al liceo Napoleone (l'attuale liceo Enrico IV). Giunto secondo al concorso per entrare all'\u00c9cole polytechnique e primo in quello per l'\u00c9cole normale sup\u00e9rieure, opt\u00f2 per quest'ultima e vi s'iscrisse nel 1877. Assistente prima a Parigi e poi a Tolosa, divenne dottore di ricerca nel 1881. Nello stesso anno, spos\u00f2 Marie, figlia del suo collega Charles Hermite. Tre dei loro cinque figli morirono durante la Prima guerra mondiale.\n\u00c9mile Picard si fece rapidamente un nome nel mondo dei matematici, dimostrando un teorema difficile basato sulla singolarit\u00e0 delle funzioni olomorfe, completato in seguito da Gaston Julia. Questo lavoro gli valse una prima candidatura per divenire membro dell'Acad\u00e9mie des sciences, elezione posticipata al 1889 a causa della sua giovane et\u00e0.\nNel 1885 divenne professore alla facolt\u00e0 di scienze dell'Universit\u00e0 di Parigi, occupando la cattedra di calcolo differenziale in sostituzione di Joseph-Alfred Serret, insegn\u00f2 poi Analisi matematica e Algebra. Fu docente anche all'\u00c9cole centrale des Arts et Manufactures, dal 1894 al 1937, insegnando Meccanica a pi\u00f9 di diecimila futuri ingegneri.\nSua figlia Louise spos\u00f2 il fisico Louis Dunoyer.\nAttivit\u00e0 scientifica.\nI lavori innovativi di \u00c9mile Picard aprirono la via a nuove ricerche. Egli fu il primo a utilizzare il teorema di punto fisso di Banach con un metodo di approssimazioni successive per la soluzione di equazioni differenziali o di equazioni alle derivate parziali. Gli si devono anche degli studi di geometria algebrica e delle ricerche applicate sull'elasticit\u00e0 e sul calore. Fu uno dei primi difensori delle teorie di Einstein. Il suo \"Trait\u00e9 d'analyse\" ha costituito a lungo un punto di riferimento, ma Picard fu pure filosofo e storico della scienza.\nPremi.\nPresidente del Congresso Internazionale dei Matematici e Gran Croce della Legion d'onore, fu nominato segretario perpetuo dell'Acad\u00e9mie des sciences nel 1917 e ottenne la medaglia d'oro Mittag-Leffler nel 1937.\nFu eletto all'Acad\u00e9mie fran\u00e7aise il 27 novembre 1924 al seggio 1, succedendo a Charles de Freycinet (morto il 14 maggio 1923); la sua accoglienza ufficiale ebbe luogo l'11 febbraio 1926.\nQuasi tre anni dopo la sua scomparsa, fu sostituito il 12 ottobre 1944 da Louis de Broglie."}
{"id": "1036439", "revid": "287204", "url": "https://it.wikipedia.org/wiki?curid=1036439", "title": "Le vergini suicide", "text": "Le vergini suicide \u00e8 un romanzo scritto da Jeffrey Eugenides, pubblicato nel 1993.\nTrama.\nIl romanzo, attraverso un narratore \"collettivo\" che si fa portavoce di un gruppo di ragazzi, racconta a vent'anni di distanza la vicenda delle cinque giovani sorelle Lisbon, oggetto proibito della loro adolescenza. Le ragazze sono avvolte in un'aura di mistero che la tragica fine comune - tutte si tolgono la vita nel giro di un anno - ha fissato per sempre. Nella memoria di questi loro spasimanti, divengono il simbolo della possibilit\u00e0 perduta di avere un fremito in un mondo ordinario degli Stati Uniti d'America suburbani degli anni settanta.\nTrasposizioni cinematografiche.\nDal romanzo \u00e8 stato tratto un film da Sofia Coppola, dal titolo \"Il giardino delle vergini suicide\"."}
{"id": "1036442", "revid": "1573940", "url": "https://it.wikipedia.org/wiki?curid=1036442", "title": "Eunotinae", "text": "La sottofamiglia Eunotinae , \u00e8 un raggruppamento di insetti della famiglia degli Pteromalidi (Hymenoptera: Chalcidoidea) comprendente specie parassitoidi o oofaghe.\nDescrizione.\nGli Eunotini hanno un corpo robusto, con colori metallici. Il capo \u00e8 piuttosto grande, antenne delle femmine con funicolo di 5-5 articoli. Il mesonoto e le axille si dispongono sullo stesso piano e lo scutello \u00e8 spesso molto sviluppato in larghezza e lunghezza, fino a coprire parte del gastro (genere \"Scutellista\"). Il primo tergite del gastro \u00e8 molto pi\u00f9 sviluppato degli altri, lungo almeno la met\u00e0 dell'intero addome.\nBiologia.\nGli Eunotini sono importanti agenti di controllo di diverse cocciniglie (principalmente Coccidi). Le larve si comportano come parassitoidi oppure come predatori oofagi. Diverse specie sono state introdotte in regioni differenti da quelle di origine per scopi di lotta biologica.\nTassonomia.\nLa sottofamiglia comprende i seguenti generi:"}
{"id": "1036444", "revid": "767487", "url": "https://it.wikipedia.org/wiki?curid=1036444", "title": "I Love You, I Love You Not", "text": "I Love You, I Love You Not \u00e8 un film del 1997 diretto da Billy Hopkins e interpretato da Jeanne Moreau e Claire Danes.\nTrama.\nIl film tratta dell'Olocausto e del razzismo dal punto di vista di Daisy: una introversa sedicenne che vive a New York e studia in una scuola molto esclusiva, con dei genitori che non la comprendono ma con un rapporto molto profondo con la nonna (Jeanne Moreau), un'ebrea polacca, unica reduce da Auschwitz di tutta la sua famiglia. La ragazza, troppo intelligente e sensibile per riuscire ad ambientarsi tra compagni ignoranti, superficiali e razzisti, \u00e8 al tempo stesso affascinata e ossessionata dalle memorie del passato e non riesce ad accettare il suo non essere \u201cnormale\u201d."}
{"id": "1036446", "revid": "110157", "url": "https://it.wikipedia.org/wiki?curid=1036446", "title": "Squier M80", "text": "La Squier M80 \u00e8 una chitarra elettrica prodotta da Squier, una marca sotto propriet\u00e0 della Fender che ne produce copie autorizzate della maggior parte dei modelli, a basso costo.\nCaratteristiche tecniche.\nLa chitarra ha il body di Tiglio, il manico di mogano e la tastiera di palissandro, tutti legni facilmente reperibili vicino ai luoghi di produzione situati in Cina e in Indonesia. I pickup sono due Humbucker Duncan designed poggiati direttamente sul body, infatti la chitarra non possiede un battipenna. la lunghezza del manico \u00e8 pari a 24.75\" e possiede 21 fret.\nCollegamenti esterni.\nSito ufficiale Squier"}
{"id": "1036447", "revid": "1442080", "url": "https://it.wikipedia.org/wiki?curid=1036447", "title": "Allocebus trichotis", "text": "Il chirogaleo dalle orecchie pelose (\"Allocebus trichotis\" G\u00fcnther, 1875) \u00e8 un lemure della famiglia dei Cheirogaleidae, endemico del Madagascar. \u00c8 l'unica specie del genere Allocebus.\nDescrizione.\n\u00c8 uno dei pi\u00f9 piccoli lemuri viventi: \u00e8 lungo 12,5-14,5\u00a0cm ed ha una coda di 15\u201320\u00a0cm. Pesa tra i 75 ed i 100\u00a0g.\nDistribuzione e habitat.\nL'areale di \"A. trichotis\" \u00e8 limitato al Madagascar nord-orientale, in una zona di foresta pluviale compresa tra Tamatave e Morondava.\nBiologia.\nSono animali arboricoli e notturni, le cui abitudini sono poco conosciute.\nDurante il giorno dormono in nidi di foglie fresche, all'interno di cavit\u00e0 del tronco degli alberi.\nPoco si sa sulla loro dieta: osservati in cattivit\u00e0, si nutrono di frutti e insetti. La forma della mandibola, i grandi incisivi superiori e la lunga lingua sono simili a quelli di altre specie che sono solite staccare la corteccia degli alberi per nutrirsi di linfa e resine vegetali.\nConservazione.\nUn tempo ritenuto estinto (ne erano noti solo pochi esemplari impagliati, risalenti al XIX secolo) l\"'A. trichotis\" \u00e8 stato \"riscoperto\" nel 1989. In atto la popolazione \u00e8 stimata al di sotto dei mille esemplari. In base ai criteri della \"IUCN Red List\" la specie \u00e8 considerata vulnerabile.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera l\"'Allocebus trichotis\" una delle 100 specie di mammiferi a maggiore rischio di estinzione.\nParte del suo areale ricade all'interno di aree naturali protette tra cui il Parco nazionale di Andasibe-Mantadia, il Parco nazionale di Mananara, il Parco nazionale di Marojejy, il Parco nazionale di Masoala, il Parco nazionale di Zahamena, la Riserva speciale di Analamazaotra, la Riserva speciale di Marotandrano e la Riserva speciale di Anjanaharibe Sud."}
{"id": "1036452", "revid": "986213", "url": "https://it.wikipedia.org/wiki?curid=1036452", "title": "Conte del W\u00fcrttemberg", "text": "I Conti del W\u00fcrttemberg (o del Wirtemberg) furono signori dell'omonimo territorio elevato al rango di contea nel XII secolo. Nel 1495 l'Imperatore Massimiliano I fece deliberare alla Dieta di Worms l'elevazione della contea al rango di ducato. Il 1\u00ba gennaio 1806 il ducato divenne, per decisione di Napoleone Bonaparte, un regno.\nConti del W\u00fcrttemberg.\nQui la contea del W\u00fcrttemberg si sdoppia e viene ripartita fra i due figli di Enrichetta di M\u00f6mpelgard, Ulrico, cui va la parte detta \"di Stoccarda\" e Ludovico, cui va la parte detta \"di Urach\".\nLinea di Urach (W\u00fcrttemberg-Urach).\nDa questa data la contea di W\u00fcrttemberg diviene ducato di W\u00fcrttemberg ed Eberardo V di W\u00fcrttemberg-Urach diviene duca con il nome di Eberardo I di W\u00fcrttemberg."}
{"id": "1036453", "revid": "599013", "url": "https://it.wikipedia.org/wiki?curid=1036453", "title": "Vaigat", "text": "Con Vaigat si pu\u00f2 intendere:"}
{"id": "1036454", "revid": "123180147", "url": "https://it.wikipedia.org/wiki?curid=1036454", "title": "Allactaga firouzi", "text": "Il gerboa iraniano (\"Allactaga firouzi\" Womochel, 1978) \u00e8 un roditore della famiglia dei Dipodidae, endemico dell'Iran.\nDescrizione.\nGli individui hanno una lunghezza del corpo tra 9 e 26\u00a0cm, e una coda lunga da 14 a 30\u00a0cm. Come le altre specie di gerboa presentano lunghe zampe posteriori, che possono raggiungere i 10\u00a0cm. Queste caratteristiche fanno capire come il gerboa sia ben adattato per muoversi saltando e usando la lunga coda per bilanciarsi. La colorazione della pelliccia \u00e8 bruno-rossastra e nera mischiata con biondo rossiccio e giallo opaco, per mimetizzarsi con il terreno dove si trovano le tane.\nDistribuzione e habitat.\nLa specie \u00e8 conosciuta per una sola piccola popolazione trovata nel sud dell'Iran, su un terreno piano con substrato ghiaioso e una vegetazione montana rada di tipo steppico.\nBiologia.\nSi tratta di un animale solitario e notturno, che trascorre il giorno in tane sotterranee. Ha una dieta vegetariana.\nStatus e conservazione.\nLa specie \u00e8 considerata in pericolo critico in base ai criteri della \"IUCN Red List\", in quanto particolarmente minacciata dalla perdita del suo habitat e dalla riduzione del suo areale.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera l\"'Allactaga firouzi \" una delle 100 specie di mammiferi a maggiore rischio di estinzione."}
{"id": "1036456", "revid": "767487", "url": "https://it.wikipedia.org/wiki?curid=1036456", "title": "Giovanni Battagio", "text": "Biografia.\nSeguace dell'Amadeo e allievo di Donato Bramante, influenzato in buona misura anche da Leonardo da Vinci, oper\u00f2 nel 1483 sul cantiere di Chiesa di Santa Maria presso San Satiro a Milano, originariamente progettata a croce greca e a lavori ultimati risult\u00f2 mancante della prevista, da Battagio, decorazione in pietra e in cotto.\nNonostante avesse ricevuto l'incarico di ingegnere del comune di Milano nel 1480, di ingegnere ducale l'anno seguente, lavor\u00f2 a lungo in provincia dove ottenne altrettanti incarichi importanti come quello di ingegnere del comune di Lodi nel 1488, anno in cui progett\u00f2 il Tempio Civico dell'Incoronata, uno dei capolavori indiscussi del Rinascimento lombardo, realizzato su pianta ottagonale con nicchie attorno e una loggia superiore, con evidente ispirazione alla bramantesca sagrestia di S. Satiro.\nProgett\u00f2 il santuario di Santa Maria della Croce di Crema, commissionato nel 1490 e abbandonato nel 1494, caratterizzandolo con una pianta centrale, un nucleo rotondo e quattro cappelle attorno. Il suo successore, Giovanni Antonio Montanaro aggiunse un secondo ordine di logge e una sovrapposizione di archi lobati di stile gotico sfasati rispetto all'insieme della decorazione del Battagio.\nNegli anni 90 del Quattrocento si occup\u00f2 dell'edificazione di Santa Maria della Passione a Milano, su commissione di Daniele Birago, sempre impostata su una pianta centrale di forma ottagonale.\nIl nome di Battagio \u00e8 legato anche al palazzo Landi a Piacenza e al palazzo Mozzanica a Lodi, accomunati da un'impostazione rinascimentale.\nNel 1910 la citt\u00e0 di Lodi intitol\u00f2 a Battagio una strada del centro cittadino, in precedenza nota come \u00abvia Concordia\u00bb."}
{"id": "1036461", "revid": "120875", "url": "https://it.wikipedia.org/wiki?curid=1036461", "title": "Isla Margarita", "text": ""}
{"id": "1036468", "revid": "729019", "url": "https://it.wikipedia.org/wiki?curid=1036468", "title": "Contea di Hardee", "text": "La contea di Hardee (in inglese Hardee County) \u00e8 una contea della Florida, negli Stati Uniti. Il suo capoluogo amministrativo \u00e8 Wauchula.\nGeografia fisica.\nLa contea ha un'area di 1.653 km\u00b2 di cui lo 0,16% \u00e8 coperto d'acqua. Confina con le seguenti contee:\nStoria.\nLa Contea di Hardee fu creata nel 1921 e deve il suo nome a Cary Augustus Hardee, Governatore della Florida dal 1921 al 1925.\nIl 13 agosto 2004 l'uragano Charley attravers\u00f2 la contea facendo registrare il suo massimo impeto nel centro di Wauchula. Molti edifici della contea subirono gravi danni ed altri vennero completamente rasi al suolo."}
{"id": "1036469", "revid": "834", "url": "https://it.wikipedia.org/wiki?curid=1036469", "title": "Bts", "text": ""}
{"id": "1036471", "revid": "287204", "url": "https://it.wikipedia.org/wiki?curid=1036471", "title": "Spiriti (romanzo)", "text": "Spiriti \u00e8 un romanzo scritto da Stefano Benni e pubblicato da Feltrinelli nel 2000.\nTrama.\nIl romanzo narra dell'eterna lotta tra i signori della guerra di un Impero alla conquista del mondo e gli Spiriti della natura. La vicenda si articola attorno all'organizzazione di un concerto di beneficenza da parte del Governo di questo Paese al quale un esercito di Spiriti cerca di opporsi con tutti i propri mezzi. La battaglia tra i due schieramenti che ne deriva, per\u00f2, si conclude con la distruzione del mondo, facendo intuire tuttavia un nuovo futuro inizio.\nPersonaggi.\nNel romanzo compaiono numerosi personaggi, alcuni di essi si riferiscono sia nel nome, che nell'aspetto o nel carattere, a personaggi realmente esistenti. Altri sono del tutto inventati.\nSignificati.\nIl romanzo \u00e8 un'allegoria del nostro mondo, in cui la natura viene calpestata e tutto \u00e8 sacrificato in nome del denaro. Sono facilmente riconoscibili le corrispondenze tra i personaggi immaginari e quelli del mondo reale in quanto i nomi sono cambiati di poco: per esempio Berlusconi diventa Berlanga, padrone di tre triv\u00f9 e Rutelli diventa Rutalini. Benni non risparmia nessuno nella sua ironia: il presidente americano (americardo), che non pu\u00f2 decidere niente e corre dietro ad una stagista, Melinda, che in realt\u00e0 si rivela uno spirito. I politici italiani sono chiamati moderati e moderisti, per sottolineare la poca differenza tra loro; Berlanga viene rappresentato come un corruttore e Rutalini come un venduto, che ha ceduto ai compromessi rinunciando ai suoi ideali giovanili in nome della sua carriera politica. Emblematiche della politica italiana le infinite discussioni tra i due per il colore del vestito che doveva avere la ragazza cantata da Rik (rockstar idolo dei giovani), o quella inutile che si protrae anche sotto le bombe."}
{"id": "1036472", "revid": "1115371", "url": "https://it.wikipedia.org/wiki?curid=1036472", "title": "Stadio San Michele", "text": "Lo stadio San Michele \u00e8 un impianto polisportivo di Calvisano che ospita le gare interne del Rugby Calvisano, la squadra di rugby del paese. \u00c8 dotato di posti a sedere, dei quali circa nelle due tribune coperte, e da un campo regolamentare in erba naturale. L'impianto \u00e8 in gestione alla societ\u00e0 Rugby Calvisano S.r.l. da circa trent'anni.\nStoria.\nNel 1972 hanno inizio i lavori di costruzione dell'impianto, che viene inaugurato lo stesso anno. La capienza iniziale dello stadio era di circa posti a sedere nell'unica tribuna edificata sul lato sud del campo da gioco.\nUn primo ampliamento dello stadio venne effettuato per la finale scudetto 2011-12 quando furono aggiunte due tribune metalliche scoperte sul lato nord, che hanno incrementato di circa posti a sedere la capienza complessiva.\nSuccessivamente, in occasione dell'organizzazione del Campionato World Rugby Under-20, nella primavera del 2015 iniziarono i lavori di ampliamento dello stabile. Tali lavori consistettero nella costruzione di una nuova tribuna coperta sul lato nord da posti e di due curve metalliche scoperte ad est e ovest da posti ciascuna. Al termine dei lavori la capienza dello stadio raggiunse i posti a sedere. Il costo complessivo dell'opera fu quantificato in , 50% finanziato dalla Societ\u00e0 e 50% dalla Regione Lombardia, dalla Provincia di Brescia e dal Comune di Calvisano.\nDa sempre battezzato San Michele per via della sua ubicazione in via San Michele, il 19 maggio 2012 lo stadio prese il nome di Peroni Stadium, a seguito dell'accordo di partenariato che leg\u00f2 per i successivi anni il Calvisano con il famoso marchio di birra italiano. Dal gennaio 2017 venne ribattezzato Pata Peroni Stadium, in virt\u00f9 del legame di sponsorizzazione con la nota azienda alimentare con sede a Castiglione delle Stiviere. Dal maggio 2017 la societ\u00e0 Rugby Calvisano S.r.l. dichiar\u00f2 concluso il quinquennio di sponsorizzazione da parte della Birra Peroni, quindi dal 20 maggio dello stesso anno lo stadio cambi\u00f2 nuovamente denominazione in Pata Stadium.\nIn virt\u00f9 delle qualificazioni ai massimi tornei continentali per club, il San Michele nel corso degli anni ha ospitato sette stagioni di Heineken Cup, per un totale di 21 partite, e cinque stagioni di Challenge Cup, per un totale di 15 incontri. Dal 2016 al 2019 ha ospitato, invece, le tre edizioni della terza competizione europea per club in ordine di rango, la Continental Shield, per un totale di 8 incontri.\nLa prima partita di Heineken Cup disputata al San Michele \u00e8 stata Calvisano vs. del 7 ottobre 2001, conclusasi 3-37, mentre l'ultima fu Calvisano vs. del 17 gennaio 2009, terminata 15-23. La prima partita di Challenge Cup fu invece Calvisano vs. del 20 novembre 1999, finita 16-25, mentre l'ultima \u00e8 la sfida tra Calvisano e del'11 gennaio 2020, terminata sul 19-47.\nParticolare scalpore fece la vittoria assegnata a tavolino al , il 15 gennaio 2005. Dopo due rinvii per campo ghiacciato il consiglio della competizione assegn\u00f2 la vittoria per 0-20 agli ospiti, considerando il Calvisano colpevole di non aver protetto adeguatamente il campo dal freddo e divenuto cos\u00ec impraticabile. Altra colpa era quella di non aver trovato un campo alternativo per lo svolgimento della partita. Tuttavia, come fecero notare i gallesi del , in competizione con il Leeds per il secondo posto nel girone, erano stati gli stessi \"Tykes\" a rifiutarsi di scendere in campo fin dalla domenica nonostante l'arbitro avesse dichiarato praticabile il fondo del terreno del San Michele. Quasi tre anni dopo, il 16 dicembre 2007, il Leeds torn\u00f2 al San Michele per disputare un match della fase a gironi di Challenge Cup, perdendo clamorosamente con il risultato di 27-26.\nIl 10 dicembre 2005 la famosa ala neozelandese Jonah Lomu fece il suo esordio con la maglia dei proprio allo stadio San Michele, in occasione del secondo turno della fase a gironi della Heineken Cup 2005-06. Lomu, tornato al rugby giocato dopo circa due anni di stop forzato, venne accolto da oltre spettatori che gli tributarono una \"standing ovation\". Rimase in campo per circa 60 minuti e, nonostante non sia riuscito a dare un apporto determinante al match, i Cardiff Blues si aggiudicarono l'incontro col risultato di 25-10.\nNegli anni duemiladieci ha ospitato gara 2 della finale di Eccellenza 2011-12 contro , incontro che ha assegnato il terzo scudetto a ; e le tre finali scudetto in gara unica contro del 2013-14, 2016-17 e 2018-19, tutte vinte dal Calvisano. \nNel corso degli anni, \u00e8 stato teatro di alcune partite della Nazionale Under-20 impegnata nel Sei Nazioni di categoria, l'ultima delle quali il 14 marzo 2014 contro la rappresentativa inglese.\nNel 2015 ha ospitato dodici match del Campionato World Rugby Under-20, tra cui le semifinali per il titolo tra Nuova Zelanda e Francia e Sudafrica ed Inghilterra.\nDel 4 novembre 2018 il primo incontro internazionale al San Michele della Nazionale femminile, un \"test match\" contro la Scozia vinto nettamente col punteggio di 38-0.\nCentro sportivo.\nSotto la tribuna sud sono presenti: una sala stampa, una palestra con area di recupero post infortunio, un'area dedicata al trattamento fisioterapico, il negozio ufficiale del club Rugby Calvisano, un magazzino. In prossimit\u00e0 di essa \u00e8 presente anche un edificio separato dedicato agli spogliatoi e ad una sala medica di primo soccorso con locale antidoping.\nL'impianto d'illuminazione notturna \u00e8 omologato per le riprese televisive con medi a terra, con postazione media separata ed impianto audio.\nA ridosso dello stadio, sono presenti anche altri tre campi d'allenamento collaterali di dimensioni regolamentari, di cui uno in sintetico dotato di impianto di illuminazione notturna, finanziato dalla Federazione Italiana Rugby con una spesa di circa e di propriet\u00e0 del Rugby Calvisano S.r.l. e fruibile dalla cittadinanza in quanto non recintato.\nIl centro dispone anche di una \"club house\" adibita alla ristorazione con ampio spazio esterno che ospita i terzi tempi nel post partita ed aperta al pubblico durante gli eventi; di un parcheggio interno allo stadio per la dirigenza e gli sponsor ed un deposito per pullman e macchinari.\nAdiacente al campo in sintetico, \u00e8 presente un immobile di propriet\u00e0 della societ\u00e0 Rugby Calvisano S.r.l. ad uso dirigenziale e ricettivo, dove trovano collocazione anche uffici federali nazionali e regionali con sala conferenze."}
{"id": "1036473", "revid": "1543377", "url": "https://it.wikipedia.org/wiki?curid=1036473", "title": "C1 Advanced", "text": "Il C1 Advanced, in passato conosciuto come \"Cambridge English: Advanced\" o \"Certificate in Advanced English\" o CAE (Certificato di inglese avanzato), \u00e8 un certificato di conoscenza generale della lingua inglese rilasciato da Cambridge Assessment English.\nNel CEFR, che divide la conoscenza di una lingua in sei livelli (dal pi\u00f9 basso al pi\u00f9 alto: A1, A2, B1, B2, C1, C2), il C1 Advanced corrisponde al livello C1 (o C2 nel caso di votazione A), cio\u00e8 al quinto livello su sei (o al sesto nel caso di votazione A). Certifica una conoscenza inferiore alle votazioni A e B del C2 Proficiency, oppure equivalente al C2 Proficiency con voto C nel caso si prenda A. Il C1 Advanced con voto C \u00e8 invece equivalente al B2 First con voto A, mentre \u00e8 superiore al B2 First con voti B ed C.\nL'esame rientra nel novero degli esami Cambridge Assessment English. Chi supera tale esame ha una conoscenza profonda della lingua inglese e pu\u00f2 seguire un corso universitario in lingua inglese, anche in un paese anglofono. Il C1 Advanced \u00e8 ritenuto molto valido, specialmente per gli studenti stranieri che si iscrivono alle universit\u00e0 britanniche, dal momento che rappresenta la minima qualifica necessaria all'iscrizione.\nCome per tutti gli altri esami di Cambridge, la qualifica, una volta conseguita, non \u00e8 mai revocata. I singoli istituti (ad esempio universit\u00e0, datori di lavoro, organizzazioni professionali ed enti governativi) possono comunque decidere se accettare o meno una certificazione conseguita da pi\u00f9 di due anni, sebbene molti di essi siano disposti ad accettare documenti comprovanti attivit\u00e0 di pratica e miglioramento della lingua successive alla data dell\u2019esame.\nStoria.\nIl C1 Advanced \u00e8 stato sviluppato in risposta al feedback dei centri linguistici secondo cui c'era un divario troppo grande tra le qualifiche ora conosciute come B2 First e C2 Proficency.\n\u00c8 stato progettato per consentire agli studenti di ottenere la certificazione per livelli avanzati di inglese adatti all'uso nella vita accademica e professionale ed \u00e8 stato sviluppato utilizzando un approccio socio-cognitivo, ovvero incoraggia le competenze linguistiche per l'uso in situazioni di vita reale.\nDopo il lancio dell'esame, la qualifica \u00e8 stata continuamente aggiornata per riflettere i cambiamenti nell'insegnamento e nella valutazione delle lingue. Gli aggiornamenti pi\u00f9 recenti hanno avuto luogo nel 2015. Le differenze principali sono: l'esame \u00e8 ora pi\u00f9 breve di 45 minuti; ci sono quattro prove d'esame, anzich\u00e9 cinque (le sezioni di Reading e Use of English sono state combinate in un'unica prova); ci sono nuove competenze su cui l'esame si focalizza e nuovi tipi di attivit\u00e0.\nStruttura.\nL'esame comprende quattro prove:\n1. \"Reading\" e \"Use of English\" (1 ora e 30 minuti), 40% del punteggio:\n\u00c8 formato da otto parti e cinquantasei domande. Lo scopo \u00e8 mostrare di sapersela cavare perfettamente con diversi tipi di testo (ad esempio, romanzi, giornali e riviste). Si testa il modo in cui sono utilizzati grammatica e vocabolario con diversi tipi di esercizi.\n2. \"Writing\" (1 ora e 30 minuti), 20% del punteggio:\n\u00c8 formato da due parti. Lo scopo \u00e8 creare due diversi tipi di testo (ad esempio, saggio, lettera/e-mail, progetto, report, recensione).\n3. \"Listening\" (circa 40 minuti), 20% del punteggio:\n\u00c8 formato da quattro parti e trenta domande. Lo scopo \u00e8 testare l'abilit\u00e0 di seguire e capire una vasta gamma di conversazioni (ad esempio, interviste, trasmissioni radiofoniche, presentazioni e conversazioni con tema quotidiano).\n4. \"Speaking\" (15 minuti), 20% del punteggio:\n\u00c8 formato da quattro parti. Con due (o tre, in caso di numero dispari) candidati e due esaminatori; l\u2019obiettivo \u00e8 di testare l'abilit\u00e0 di esprimersi in maniera efficace.\nOgni sezione (Reading, Use of English, Writing, Listening e Speaking) viene valutata in modo differente e contribuisce al punteggio totale per il 20%. Pertanto, il voto finale \u00e8 una media del voto delle varie sezioni. Non \u00e8 necessario che il candidato raggiunga la sufficienza in ogni sezione, purch\u00e9 la media finale di tutti i punteggi sia di almeno 180.\nVoti.\nIl voto \u00e8 assegnato in base al punteggio ottenuto, secondo la seguente tabella. Le percentuali rappresentano il numero di candidati C1 Advanced che hanno conseguito il risultato in Italia nel 2017.\nL\u2019esame \u00e8 tarato sul livello C1, ma fornisce riferimenti anche per il raggiungimento di un livello pi\u00f9 alto (C2) o pi\u00f9 basso (B2). I candidati che superano l'esame con un punteggio da 200 a 210 ottengono un certificato di livello C2. Con un punteggio inferiore a 180 l'esame non \u00e8 superato; tuttavia, se il punteggio \u00e8 di almeno 160, viene rilasciato un certificato di livello B2. Con punteggi dal 142 al 159 l\u2019esame non \u00e8 superato e non si riceve alcun certificato. I punteggi inferiori a 142 non sono riportati per questo esame.\nUtilizzo.\nIl C1 Advanced \u00e8 utilizzato per scopi di studio, lavoro e immigrazione. \u00c8 progettato per dimostrare che un candidato ha raggiunto un alto livello di conoscenza della lingua inglese che pu\u00f2 essere utilizzato in contesti accademici e professionali. Certifica l'abilit\u00e0 di seguire corsi universitari, comunicare efficacemente a livello professionale e manageriale, partecipare a meeting di lavoro e seminari accademici, esprimersi in maniera fluente in situazioni di alto livello. \u00c8 accettato da pi\u00f9 di 8.000 organizzazioni, aziende ed universit\u00e0 in tutto il mondo. Diversi istituti di istruzione superiore accettano C1 Advanced ai fini dell'ammissione. Questi includono universit\u00e0 con sede in:\nUn elenco completo delle organizzazioni \u00e8 accessibile sul sito di Cambridge Assessment English.\nC1 Advanced e C2 Proficiency possono essere utilizzati per accedere a corsi di laurea (o superiori) in quasi tutte le universit\u00e0 del Regno Unito. Questo perch\u00e9 i candidati che devono richiedere un visto per studiare a livello di laurea o superiore a uno sponsor di livello 4 devono solo soddisfare i requisiti di lingua inglese stabiliti dall'universit\u00e0; non devono sostenere un test dall'elenco UKVI di test di lingua inglese sicuri (test SELT).\nIn Lituania, Moldavia e Polonia gli studenti con un certificato C1 Advanced ottengono l'esenzione dalle componenti inglesi degli esami di fine studi.\nC1 Advanced pu\u00f2 essere utilizzato a fini di visto, con riconoscimento da parte del Dipartimento australiano per l'immigrazione e la protezione delle frontiere (DIBP, precedentemente DIAC) per i visti degli studenti. DIBP ha esteso il riconoscimento di C1 Advanced e ora accetter\u00e0 i punteggi nell'esame per il visto di laurea temporaneo, qualificato, ex residente e di lavoro e ferie.\nMolte istituzioni accettano pi\u00f9 di un esame di lingua inglese, ad esempio C1 Advanced e IELTS. Tuttavia, ci sono alcune sottili differenze tra questi due esami. Ad esempio, C1 Advanced certifica ai livelli B2, C1 e C2 - i livelli linguistici necessari per lo studio e il lavoro; IELTS \u00e8 progettato per testare una gamma molto pi\u00f9 ampia di livelli linguistici, dal livello CEFR A1 al C2.\nConfronto con i certificati IELTS.\nL'Universit\u00e0 di Cambridge stima che un C1 Advanced con voto C corrisponda ad un certificato IELTS con voto fra 6,5 e 7,5 e un C1 Advanced con voto B ad un IELTS con voto fra 7,5 e 8,0.\nI titolari di un certificato C1 Advanced mostrano abilit\u00e0 linguistiche simili ai candidati che hanno un punteggio IELTS da 6,5 a 8,0. La tabella seguente mostra un confronto dei punteggi Cambridge English Scale, usati nel C1 Advanced, con i punteggi della banda IELTS."}
{"id": "1036474", "revid": "1862310", "url": "https://it.wikipedia.org/wiki?curid=1036474", "title": "Vaigat (geografia)", "text": "Il Vaigat \u00e8 uno stretto della Groenlandia lungo circa 150 km. \u00c8 disposto da nord-ovest a sud-est e mette in comunicazione la baia di Baffin a ovest con la baia di Disko a est; separa inoltre la penisola del Nugssuaq a nord dall'isola di Disko a sud. La costa nord appartiene al comune di Avannaata e la costa sud (cio\u00e8 l'isola di Disko) a quello di Qeqertalik; vi si affacciano i villaggi di Qullissat e Saqqaq."}
{"id": "1036478", "revid": "287204", "url": "https://it.wikipedia.org/wiki?curid=1036478", "title": "L'ordine del sole nero", "text": "L'ordine del Sole Nero (\"Black Order\") \u00e8 il quarto romanzo di James Rollins pubblicato in Italia, l'ottavo negli Stati Uniti; \u00e8 il terzo libro della serie sulla Sigma Force.\nTrama.\nGrayson Pierce, agente segreto della Sigma Force, fantomatica agenzia segreta del Governo degli Stati Uniti, \u00e8 stato mandato a Copenaghen per seguire un'asta di libri antichi, che pare aver suscitato l'interesse di alcune organizzazioni terroristiche. Sembra una missione di routine, ma, quando un gruppo di sicari uccide la proprietaria di uno dei pezzi pi\u00f9 importanti dell'asta - la Bibbia appartenuta alla famiglia Darwin -, Gray intuisce che quel libro non \u00e8 un semplice oggetto di antiquariato, ma la chiave di uno dei segreti pi\u00f9 spaventosi dei nazisti. Spetter\u00e0 a lui, insieme al suo superiore, Painter Crowe, ed alla dottoressa Lisa Cummings, smascherare un'organizzazione neonazista."}
{"id": "1036483", "revid": "320578", "url": "https://it.wikipedia.org/wiki?curid=1036483", "title": "Centro Sportivo San Michele", "text": ""}
{"id": "1036487", "revid": "2120780", "url": "https://it.wikipedia.org/wiki?curid=1036487", "title": "Ciociaria nel cinema", "text": "La Ciociaria nel cinema \u00e8 spesso intesa come una regione del Lazio in cui sono rappresentati costumi popolari, toponimi e luoghi comuni pi\u00f9 o meno riproposti, che si ispirano vagamente alla tradizione folklorica laziale, in particolar modo delle aree settentrionali delle provincie di Frosinone e Latina, che ha inizio con alcuni film e ambientazioni delle principali poetiche cinematografiche del dopoguerra.\nPersonalit\u00e0.\nLa frequentazione da parte di registi e letterati dei territori a sud di Roma \u00e8 ampiamente descritta e testimoniata in molte opere e pubblicazioni. Alcuni artisti dicono di aver qui trovato l'ispirazione, per ambientazioni letterarie e set cinematografici, di soggetti e contesti, spesso vaghi, che generalmente esprimevano un indeterminato provincialismo meridionale. Le corrispondenze fra queste poetiche e la geografia laziale accomunano un insieme di film, ambientati tra il Tevere e il Garigliano, e i caratteri e la recitazione di alcuni attori. Sia per le tematiche trattate che per diverse collaborazioni tra i registi in questi film si riscontra una poetica comune, che spesso viene messa in relazione ad una indefinita idea di Ciociaria, anche se solo pochi autori e attori di fatto hanno sentito e attestato una \u00abidentit\u00e0 \"ciociara\"\u00bb nelle proprie opere, culturale o territoriale, ancor meno se a questo tema si voglia ricondurre una loro scelta artistica.\nPoetica.\nNel 1960 De Sica gir\u00f2 \"La Ciociara\", tratto dall'omonimo romanzo di Alberto Moravia: il successo di pubblico e critica fanno s\u00ec che l'opera diventi l'eponimo di una discreta produzione neorealista, anche di opere che precedettero l'uscita del film, a cui avevano dato il loro notevole contributo artisti che vissero nel Lazio meridionale, come Cesare Zavattini e Giuseppe De Santis. Da allora, spesso eludendo le opinioni e le testimonianze di registi e autori o il supporto di un'accurata documentazione, delle vaghe idee come quella di \"ciociari\" e de \u00ab\"la Ciociar\u00eca\"\u00bb furono prese per una sorta di topos neorealista da alcuni critici e scrittori, immagine di un'Italia rurale e primitiva, ancorata ai problemi del padronato e della disoccupazione, lontana pure dalle lotte politiche, dalle rivendicazioni sociali e dagli stereotipi antropologici del XX secolo; categorie che ancora oggi riscuotono successo.\nParlava nel cinquanta invece di \u00abrealt\u00e0 della Ciociaria\u00bb il De Santis, in proposito del suo film \"Non c'\u00e8 pace tra gli ulivi\", che sosteneva: \u00abvera e storica, e cio\u00e8 trascende i confini della Ciociaria per diventare una caratteristica universale, \u00e8 l'esistenza dei soprusi e delle violenze da parte di individui che accentrando il potere economico, di esso si servono per continuare a padroneggiare ed arricchirsi sui pi\u00f9 deboli\u00bb. Ricord\u00f2 la Ciociaria anche Nino Manfredi: egli affermava, introducendo il suo film velatamente autobiografico \"Per grazia ricevuta\", girato in parte a Fontana Liri Vecchia, di esser nato in \u00abun paese della Ciociaria, che si chiama Castro dei Volsci\u00bb e di avervi \u00abcovato per anni dei sentimenti che somigliavano alla ribellione e ho sentito il bisogno di esprimerli\u00bb.\nAlcuni film contribuirono alla diffusione e spesso alla creazione di stereotipi, ma l'importanza che i grandi registi hanno dato a questo territorio fa della Ciociaria cinematografica un pezzo di storia del Cinema Italiano al pari delle ambientazioni siciliane, toscane, romagnole o napoletane.\nSpettacolo.\nSe da una parte \u00e8 diffusa nell'opinione comune una categoria indefinita come quelle di cinema ciociaro, che non \u00e8 chiaro se debba contenere tutti i film ambientati nel Lazio meridionale o i film ispirati dalle poetiche neorealiste laziali, dall'altra, nel mondo dello spettacolo, \u00e8 maturato uno stereotipo spesso visto come un insulto, di persona beota e buffa: \u00abil cioci\u00e0ro\u00bb.. Nella televisione e nel teatro inoltre sono molto diffuse compagnie e spettacoli che si ispirano nei costumi e nella recitazioni a ricostruzioni folkloriche o a personaggi considerati \"ciociari\". Il fenomeno ha interessato anche la satira politica grazie agli spettacoli del bagaglino, in cui per anni Martufello ammoniva dalle reti nazionali del degrado politico italiano, leader del partito \"Au\u00e0nti Pecura\" ed evocando gli aneddoti del \"combare zappitto\", dove \"zappitto\" \u00e8 sinonimo di persona rozza o poco colta."}
{"id": "1036489", "revid": "1961055", "url": "https://it.wikipedia.org/wiki?curid=1036489", "title": "Jean Gaston Darboux", "text": "Biografia.\nContribu\u00ec in modo significativo alla geometria e all'analisi matematica, come ad esempio nel campo delle equazioni differenziali. Fu il biografo di Henri Poincar\u00e9. Ricevette la laurea dall'\u00c9cole normale sup\u00e9rieure nel 1866. Nel 1884 fu eletto alla Accademia francese delle scienze. Nel 1900 fu nominato presidente permanente dell'Accademia."}
{"id": "1036494", "revid": "984922", "url": "https://it.wikipedia.org/wiki?curid=1036494", "title": "Rugby Stadium Otello Gerli", "text": "Il Rugby Stadium Otello Gerli \u00e8 un impianto sportivo di Udine che ospita le partite casalinghe dell'ASD Rugby Udine 1928.\n\u00c8 dotato di un campo in erba e le sue tribune hanno una capienza di 1.500 posti a sedere.\nL'asse principale \u00e8 disposto nella direzione Nord-Sud; la tribuna per il pubblico \u00e8 sul lato occidentale, l'ingresso \u00e8 sul lato meridionale."}
{"id": "1036496", "revid": "36426", "url": "https://it.wikipedia.org/wiki?curid=1036496", "title": "Palazzo Grifoni Budini Gattai", "text": ""}
{"id": "1036499", "revid": "1904508", "url": "https://it.wikipedia.org/wiki?curid=1036499", "title": "Ducato del W\u00fcrttemberg", "text": "Il Ducato del W\u00fcrttemberg tra Medioevo ed Et\u00e0 moderna fu un ducato della Germania. Era formato dalla precedente omonima contea del W\u00fcrttemberg che venne elevata a ducato con diploma imperiale il 21 giugno 1495; in seguito, il 1\u00ba gennaio 1806, fu elevato al rango di regno con denominazione appunto di regno del W\u00fcrttemberg.\nEstensione.\nIl territorio del ducato si estende tra gli stati storici della Baviera e del Baden (al quale oggi risulta unito). Ad esso vennero via via annessi anche altri paesi, pi\u00f9 o meno grandi e importanti, come la Contea di Montb\u00e9liard, piccolo stato protestante della Borgogna (oggi Francia).\nStoria.\nElevazione a Ducato e riforma protestante.\nIl 21 giugno 1495 nella Dieta di Worms il W\u00fcrttemberg fu elevato al rango di ducato dall'imperatore Massimiliano I; nel medesimo anno Eberardo di Bart dava al ducato il suo primo ordinamento. Dopo la sua morte, avvenuta nel 1496, e il colpo di Stato della \"Ehrbarkeit\" contro Eberardo II del 1498, la prima met\u00e0 del XVI secolo, sotto il duca Ulrico (1487 \u2013 1550), fu contrassegnata da crisi e conflitti armati che solo con il duca Cristoforo (1550 - 1568) trovarono il loro termine.\nDopo l'inasprimento delle imposte vi fu, nel 1514, un'insurrezione contadina che fu repressa nel sangue da Ulrico. Dopo che nel 1519 aveva assalito la citt\u00e0 libera di Reutlingen, fu cacciato dal W\u00fcrttemberg dalle truppe dell'Alleanza Sveva condotte da Giorgio Truchess di Waldburg-Zeil (soprannominato \"Bauern-Jorg\"). Solo nel 1534, con l'aiuto del langravio dell'Assia Filippo I, riusc\u00ec a rientrare nel ducato.\nCon il suo rientro introdusse la Riforma protestante nel W\u00fcrttemberg, chiamando i riformatori Ambrosius Blarer, Erhard Schnepf e Johann Brenz. Inizialmente la riforma nel W\u00fcrttemberg fu la ricerca di una mediazione fra l'orientamento zwingliano e quello luterano, ma con l'allontanamento del Blazer, avvenuto nel 1538, si prepar\u00f2 la strada ad una riforma di tipo luterano, che fu accompagnata dalla secolarizzazione dei beni ecclesiastici.\nIl duca Cristoforo prosegu\u00ec la realizzazione delle strutture dello stato, che gi\u00e0 era iniziata con Eberardo I. Sotto il suo regno fu realizzata molta attivit\u00e0 legislativa, nella quale spicca il \"Grande Ordinamento Ecclesiastico\" del 1559 che codific\u00f2 ed ampli\u00f2 le norme religiose e civili fino ad allora seguite.\nDopo che il figlio di Cristoforo, il duca Ludovico (1568-1593) mor\u00ec senza figli, la signoria pervenne a Federico I (1593-1608), della linea dinastica W\u00fcrttemberg-M\u00f6mpelgard. La sua politica fu orientata a ripristinare i privilegi della \"Ehrbarkeit\" e a rafforzare la nobilt\u00e0. Tale posizione politica e le decisioni circa l'economia mercantilista mostrano chiaramente come Federico I sia stato un esponente del precedente assolutismo.\nDurante il suo regno furono eretti numerosi fabbricati di stile rinascimentale, realizzati dall'architetto Enrico Schickhardt.\nLa Guerra dei trent'anni ed il ridimensionamento.\nNella Guerra dei trent'anni (1618\u20131648) il W\u00fcrttemberg fu uno dei territori maggiormente coinvolti nel conflitto: dal 1628 il paese rimase pi\u00f9 o meno continuamente sotto il controllo di truppe straniere. Con l'Editto di Restituzione dell'imperatore Ferdinando II il W\u00fcrttemberg perse circa un terzo del proprio territorio. Dopo la battaglia di N\u00f6rdlingen nel 1634, nella quale l'esercito del W\u00fcrttemberg aveva combattuto dalla parte della pi\u00f9 debole Svezia, il paese fu sottoposto a saccheggi e incendi e il duca Eberardo III (1628-1674) dovette fuggire in esilio a Strasburgo.\nNel periodo che segu\u00ec, il paese soffr\u00ec la povert\u00e0, la fame ed anche la peste, che nel 1637 lo spopol\u00f2 (da circa 350.000 abitanti nel 1618, la popolazione scese a poco pi\u00f9 di 120.000).\nLa pace di Vestfalia e la rinascita.\nCon la pace di Vestfalia del 1648, nella quale il plenipotenziario del W\u00fcrttemberg Johan Konrad Varnb\u00fcler negozi\u00f2 il ripristino territoriale dei precedenti confini, inizi\u00f2 l'opera di ricostruzione delle strutture amministrative ed economiche del ducato. Questa riport\u00f2 presto il paese al livello anteguerra ma rafforz\u00f2 nuovamente la \"Ehrbarkeit\". Alla fine del XVII secolo il W\u00fcrttemberg fu coinvolto nel confronto militare fra Germania e Francia, nella guerra di successione del Palatinato, nella quinta guerra austro-turca e nella Guerra di successione spagnola. La parte occidentale sub\u00ec la devastazione da parte dell'esercito predatorio del generale francese Ezechiele di M\u00e9lac (in quell'occasione, nel 1692, furono distrutti il convento ed il castello di Hirsau).\nIl regno del duca Eberardo Ludovico, il cui padre mor\u00ec solo nove mesi dopo la sua nascita (1677), fu in forte contrasto e nello stesso tempo il terreno di cultura, per il sorgente pietismo del W\u00fcrttemberg. A questo proposito si noti la sfarzosa costruzione del castello di Ludwigsburg, iniziata nel 1704, ove Eberardo Ludovico si trasfer\u00ec con la sua amante Guglielmina di Gr\u00e4venitz, mentre la moglie rimaneva a Stoccarda. Nel 1724 la capitale del W\u00fcrttemberg fu trasferita a Ludwigsburg.\nEssendogli premorti il figlio e il nipote, il suo successore fu Carlo Alessandro, parente della linea collaterale W\u00fcrttemberg-Winnental, convertitosi al cattolicesimo. Carlo Alessandro era entrato gi\u00e0 all'et\u00e0 di dodici anni al servizio militare dell'Imperatore, a trentatr\u00e9 anni ne era gi\u00e0 generale feldmaresciallo e nel lungo periodo di servizio aveva acquisito uno stile di vita di corte piuttosto dispendioso utilizzando come consulente per le sue esigenze finanziarie un ebreo di nome Giuseppe S\u00fc\u00df Oppenheimer, che nomin\u00f2 consulente finanziario del ducato con ampi poteri in campo economico e di politica finanziaria. All'improvvisa morte di Carlo Alessandro, avvenuta il 12 marzo 1737, l'Oppenheimer, chiamato spregiativamente \u201cil giudeo S\u00fc\u00df\u201d, fu arrestato con l'accusa di corruzione, appropriazione indebita, condotta immorale (aver avuto rapporti sessuali con una cristiana) e, dopo un processo durato quasi un anno, condannato e giustiziato.\nIl regno di Carlo Eugenio.\nA Carlo Alessandro successe il figlio Carlo Eugenio che non pot\u00e9 tuttavia assumere subito il potere, avendo compiuto appena nove anni. Cresciuto a Bruxelles, fu educato dal 1741 fino alla data dell'inizio del suo regno (1744) alla corte di Federico il Grande di Prussia, a Potsdam e a Berlino. Dal 1744 fino al 1770 Carlo Eugenio fu un signore assolutista e dispotico, che non tollerava neanche la minima divergenza di opinioni o peggio l'opposizione.\nNella Guerra dei sette anni si alle\u00f2 con l'Impero austriaco contro la Prussia. L'insuccesso in politica estera che emerse alla fine della guerra nel 1763 e il connesso conseguente rafforzamento interno della \"Ehrbarkeit\", cos\u00ec come il dissesto finanziario dovuto allo sfarzoso stile di governo, obbligarono Carlo Eugenio ad un cambiamento di mentalit\u00e0. In occasione del suo cinquantesimo compleanno annunci\u00f2 egli stesso il cambiamento.\nRiarmo dell'esercito, cautela nella politica estera e revisione delle spese dello stato da una parte e dall'altra promozione del sistema educativo e della cultura, furono i pilastri della seconda parte del suo regno fino alla morte, avvenuta nel 1793. Il popolo attribu\u00ec questo cambiamento alla ancor oggi venerata seconda moglie, Francesca di Hohenheim, da lui sposata morganaticamente.\nAlla sua morte gli successero i suoi due fratelli, Ludovico Eugenio, (1793-1795) e Federico Eugenio, (1795-1797) che regnarono due anni ciascuno. Alla morte del secondo subentr\u00f2 il figlio Federico II (1754-1806), che diverr\u00e0 re con il nome di Federico I, re del W\u00fcrttemberg nel 1806.\nL'Et\u00e0 napoleonica ed il Regno del W\u00fcrttemberg.\nNel 1800 il W\u00fcrttemberg fu occupato dalle truppe francesi di Napoleone Bonaparte e il duca fu obbligato ad allearsi con la Francia, mentre Napoleone smilitava lo stato e smantellava le poderose fortezze di Singen (1521), di Hohentwiel e nel 1802 quella di Hohenneuffen. Nel corso della Secolarizzazione conseguente al trattato di Parigi del 20 maggio 1802, che consolidava definitivamente l'annessione alla Francia dei territori sulla riva sinistra del Reno avvenuta nel 1793. Anche il W\u00fcrttemberg si vide cos\u00ec privato dei possessi posti sulla riva alsaziana. Questo comport\u00f2 la perdita di Montb\u00e9liard e di altri feudi in Alsazia (contea di Horburg e signoria di Riquewihr/Reichenweier, 1324) ampliando i domini Frattanto, molti piccoli stati tedeschi sulla riva destra del fiume furono sciolti e alcuni dei loro territori, fra il 1803 ed il 1806, furono assegnati al ducato di W\u00fcrttemberg (le citt\u00e0 imperiali sveve di Memmingen, Biberach, Heilbronn, Ravensburg, Buchhorn-Friedrichshafen, Esslingen, Rottweil, Gm\u00fcnd, Reutlingen, e le abbazie principesche secolarizzate di Ellwangen, Weissenau, ecc., le terre asburgiche sveve di Ehingen, Tuttlingen, Rottenburg, ecc), cosicch\u00e9 questo divenne nel maggio 1803 sede di principato elettorale e si ingrand\u00ec significativamente. I nuovi territori furono subito incorporati nel \"Nuovo W\u00fcrttemberg\".\nSuccessivamente agli accordi presi nel 1805 con Napoleone, nel 1806 il nuovo elettorato, con la soppressione dell'impero, fu elevato a regno sotto l'influenza francese."}
{"id": "1036502", "revid": "1543377", "url": "https://it.wikipedia.org/wiki?curid=1036502", "title": "Contea di Union (Florida)", "text": "La contea di Union (in inglese Union County) \u00e8 una contea della Florida, negli Stati Uniti. Il suo capoluogo amministrativo \u00e8 Lake Butler\nGeografia fisica.\nLa contea ha un'area di 647 km\u00b2 di cui il 3,77% \u00e8 coperta d'acqua. \u00c8 la pi\u00f9 piccola contea del nord della Florida e confina con:\nStoria.\nLa Contea di Union venne creata nel 1921 e fu nominata cos\u00ec semplicemente per onorare il concetto di \"Unione\". Nella contea si trova l\"'Union Correctional Institution\", un carcere di massima sicurezza dove vengono ospitati anche molti condannati a morte. La camera per l'esecuzione si trova invece nella vicina Florida State Prison."}
{"id": "1036503", "revid": "1373479", "url": "https://it.wikipedia.org/wiki?curid=1036503", "title": "C2 Proficiency", "text": "Il C2 Proficiency, in passato conosciuto come \"Certificate of Proficiency in English\" o CPE (Certificato di competenza nella lingua inglese) \u00e8 il pi\u00f9 alto certificato di conoscenza generale della lingua inglese rilasciato da Cambridge Assessment English nel caso di superamento dell'esame omonimo. Nel CEFR (\"Common European Framework of Reference for Languages\" o QCER in italiano) il C2 Proficiency \u00e8 al livello C2, cio\u00e8 al pi\u00f9 alto dei sei livelli. Come importanza viene prima del C1 Advanced.\nIl livello di conoscenza dell'inglese di coloro che superano il C2 Proficiency \u00e8 ritenuto all'incirca equivalente a quello di un madrelingua inglese ben istruito ed \u00e8 il titolo pi\u00f9 ambito per uno studente di inglese. Essere in possesso della certificazione C2 Proficiency significa poter dimostrare di avere perfetta padronanza della lingua inglese ad altissimi livelli, essendo un'attestazione di elevatissima conoscenza della lingua inglese. Prepararsi a quest\u2019esame porta il candidato ad acquisire competenze fondamentali per accedere a corsi e posizioni di alto livello, quali master, dottorati, postgraduate, posizioni manageriali e direzionali. La certificazione dimostra l'abilit\u00e0 di negoziare e persuadere efficacemente a livelli manageriali internazionali, capire a fondo testi complessi e parlare senza difficolt\u00e0 di argomenti articolati. \nCome per tutti gli altri esami di Cambridge, la qualifica, una volta conseguita, non \u00e8 mai revocata. I singoli istituti (ad esempio universit\u00e0, datori di lavoro, organizzazioni professionali ed enti governativi) possono comunque decidere se accettare o meno una certificazione conseguita da pi\u00f9 di due anni, sebbene molti di essi siano disposti ad accettare documenti comprovanti attivit\u00e0 di pratica e miglioramento della lingua successive alla data dell\u2019esame.\nStruttura.\nC2 Proficiency \u00e8 composto da quattro prove d'esame che coprono tutte le competenze linguistiche chiave (Reading and Use of English, Writing, Listening e Speaking).\nLa prova di Speaking si svolge faccia a faccia con un esaminatore. I candidati possono scegliere se svolgere le Parti di Reading and Use of English, Writing e Listening su un computer o su carta.\n1. Reading and Use of English (1 ora e 30 minuti \u2013 \"40% del punteggio totale\")\nLa prova di Reading and Use of English \u00e8 divisa in sette Parti.\nI candidati devono essere in grado di leggere e comprendere una serie di testi diversi, ad es. libri di narrativa e saggistica, riviste, giornali e manuali. Devono dimostrare diversi tipi di abilit\u00e0 di lettura tra cui scrematura, lettura dettagliata, seguire un argomento, coerenza, saper collegare varie parti del testo e ricercare informazioni specifiche.\nLe Parti da 1 a 4 si concentrano su Use of English e testano le conoscenze di base del vocabolario e della grammatica attraverso esercizi come testi con parole mancanti, di formazione di nuove parole in un dato testo e di riscrittura di frasi.\nLe Parti da 5 a 7 si concentrano sul Reading e la verifica della comprensione di testi attraverso attivit\u00e0 come la scelta multipla, paragrafi con spazi vuoti ed esercizi di abbinamento multiplo.\n2. Writing (1 ora e 30 minuti \u2013 \"20% del punteggio totale\")\nLa prova di Writing \u00e8 divisa in due Parti.\nLa Parte 1 ha una traccia obbligatoria. I candidati sono invitati a scrivere un saggio di circa 240\u2013280 parole che riassuma e valuti i punti chiave contenuti in due testi di circa 100 parole ciascuno.\nLa Parte 2 richiede di scegliere una traccia tra le quattro disponibili. Ai candidati pu\u00f2 essere chiesto di scrivere un articolo, una lettera, una relazione o una recensione. Una delle scelte richiede la lettura di un libro e/o visione di un film prestabiliti. Il testo da scrivere \u00e8 di circa 280-320 parole. \nSi viene valutati sulla propria capacit\u00e0 di strutturare e sviluppare idee su un determinato argomento, l'impressione lasciata al lettore, l'uso della lingua e il raggiungimento dello scopo di scrittura.\n3. Listening (approssimativamente 40 minuti \u2013 \"20% del punteggio totale\")\nLa prova di Listening \u00e8 divisa in quattro Parti.\nLa Parte 1 contiene tre registrazioni brevi e non correlate tra di loro, ciascuna della durata di circa 1 minuto e sei domande a risposta multipla da completare.\nLa Parte 2 ha un monologo della durata di 3-4 minuti e nove frasi incomplete. I candidati devono colmare lo spazio vuoto in ogni frase in base alle informazioni contenute nella registrazione.\nLa Parte 3 ha una registrazione con persone che discutono della durata di 3-4 minuti e 5 domande a scelta multipla da completare.\nLa Parte 4 ha cinque brevi monologhi a tema della durata di circa 35 secondi ciascuno e due compiti a corrispondenza multipla. Ogni attivit\u00e0 in questa Parte contiene 5 domande.\nLe registrazioni provengono da una serie di materiali parlati come conferenze, discorsi e interviste. Presentano un linguaggio che un candidato potrebbe incontrare in situazioni di lavoro, all'universit\u00e0 o nella vita di tutti i giorni. I candidati devono dimostrare una vasta gamma di capacit\u00e0 di ascolto, come la comprensione dell'essenza di un estratto, la comprensione di informazioni specifiche o l'osservazione delle opinioni, degli atteggiamenti o dei sentimenti di chi parla.\n4. Speaking (16 minuti \u2013 \"20% del punteggio totale\")\nLa prova di Speaking \u00e8 divisa in tre Parti, con una coppia di candidati. Ci sono due esaminatori. Un esaminatore funge sia da interlocutore che da valutatore e gestisce il test ponendo domande e impostando compiti per i candidati. L'altro funge solo da valutatore e non partecipa alla conversazione.\nLa Parte 1 \u00e8 una breve conversazione con l'esaminatore. L'esaminatore pone una serie di domande che offrono ai candidati l'opportunit\u00e0 di parlare di se stessi.\nLa Parte 2 \u00e8 un'attivit\u00e0 collaborativa con l'altro candidato. L'esaminatore d\u00e0 ai candidati istruzioni vocali e una o pi\u00f9 immagini da guardare. Ogni candidato risponde a una domanda sulla/e foto e quindi intraprende un compito decisionale con l'altro candidato.\nLa Parte 3 \u00e8 un lungo monologo e una discussione di gruppo. L'esaminatore consegna a un candidato una scheda con una domanda e alcune idee. Il candidato deve parlare per circa 2 minuti da solo. Al termine, all'altro candidato viene chiesto di commentare e l'esaminatore pone una domanda sull'argomento a entrambi i candidati. Questa procedura si ripete con il secondo candidato, quindi l'esaminatore conduce una discussione tra entrambi i candidati.\nI candidati devono dimostrare una serie di abilit\u00e0 orali come l'organizzazione dei pensieri, la negoziazione, il discorso esteso e il mantenimento di una discussione con appropriata pronuncia, intonazione e velocit\u00e0 di risposta.\nPunteggio.\nTutti i candidati ricevono una dichiarazione dei risultati; coloro che ottengono un punteggio abbastanza alto ricevono anche un certificato.\nLa dichiarazione e il certificato contengono:\nOgni sezione (Reading, Use of English, Writing, Listening e Speaking) viene valutata in modo differente e contribuisce al punteggio totale per il 20%. Pertanto il voto finale \u00e8 una media del voto delle varie sezioni. Non \u00e8 necessario che il candidato raggiunga la sufficienza in ogni sezione, purch\u00e9 la media finale di tutti i punteggi sia di almeno 200.\nIl voto \u00e8 assegnato in base al punteggio ottenuto, secondo la seguente tabella. Le percentuali rappresentano il numero di candidati C2 Proficiency che hanno conseguito il risultato in Italia nel 2017.\nL\u2019esame \u00e8 tarato sul livello C2 ma fornisce riferimenti anche per il raggiungimento di un livello pi\u00f9 basso (C1). I candidati che superano l'esame con un punteggio da 200 a 230 ottengono un certificato di livello C2. Con un punteggio inferiore a 200 l'esame non \u00e8 superato; tuttavia, se il punteggio \u00e8 di almeno 180, viene rilasciato un certificato di livello C1. Con punteggi dal 152 al 179 l\u2019esame non \u00e8 superato e non si riceve un certificato. I punteggi inferiori a 152 non sono riportati per questo esame.\nUtilizzo.\nC2 Proficiency dimostra un'elevata competenza linguistica, \u00e8 progettato per dimostrare che i candidati di successo padroneggiano l'inglese a un livello eccezionale.\nGli studenti utilizzano questa qualifica per studiare corsi post-laurea, condurre progetti di ricerca di alto livello, seminari accademici e comunicare efficacemente a livello dirigenziale e manageriale negli affari internazionali.\nDatori di lavoro, universit\u00e0 e dipartimenti governativi di tutto il mondo accettano C2 Proficiency come prova del fatto che un candidato di successo pu\u00f2 studiare o lavorare al pi\u00f9 alto livello di vita professionale e accademica e come indicazione della conoscenza della lingua inglese. Molti istituti di istruzione superiore accettano C2 Proficiency ai fini dell'ammissione. Questi includono universit\u00e0 con sede in:\nUn elenco completo delle organizzazioni \u00e8 accessibile sul sito di Cambridge Assessment English.\nC1 Advanced e C2 Proficiency possono essere utilizzati per accedere a corsi di laurea (o superiori) in quasi tutte le universit\u00e0 del Regno Unito. Questo perch\u00e9 i candidati che devono richiedere un visto per studiare a livello di laurea o superiore a uno sponsor di livello 4 devono solo soddisfare i requisiti di lingua inglese stabiliti dall'universit\u00e0; non devono sostenere un test dall'elenco UKVI di test di lingua inglese sicuri (test SELT)."}
{"id": "1036508", "revid": "486946", "url": "https://it.wikipedia.org/wiki?curid=1036508", "title": "Re di W\u00fcrttemberg", "text": ""}
{"id": "1036514", "revid": "767487", "url": "https://it.wikipedia.org/wiki?curid=1036514", "title": "Una ragione per vivere e una per morire", "text": "Una ragione per vivere e una per morire \u00e8 un film del 1972 diretto da Tonino Valerii.\nPellicola western con protagonisti James Coburn, Bud Spencer e Telly Savalas.\nTrama.\nNegli Stati Uniti, nel 1862, durante la guerra di secessione americana, dopo la perdita di Fort Holman, abbandonato dall'esercito dell'Unione senza combattere, il colonnello Pembroke viene espulso dall'esercito con l'accusa di tradimento.\nSuccessivamente, Pembroke viene accusato di furto ed arrestato da un distaccamento nordista, assieme ad un bandito di basso calibro, Eli Sampson. I due uomini vengono portati in un forte nordista. Qui, Pembroke recluta, dopo un accordo con il maggiore Charles Ballard, comandante del forte, un gruppo di sette uomini, condannati a morte, per seguirlo alla riconquista del forte.\nSolo dopo una serie di peripezie, il gruppo riuscir\u00e0 ad entrare nel forte, grazie anche all'aiuto di Sampson, che si infiltrer\u00e0 tra le fila dei sudisti, e riuscir\u00e0 a prenderne il controllo. Alla fine, Pembroke e Sampson saranno gli unici a sopravvivere; Pembroke si prender\u00e0 anche la soddisfazione di vendicarsi del comandante del forte, il maggiore Ward che tempo prima aveva ricattato il colonnello Pembroke scambiando la vita del figlio con l'abbandono di Fort Holman, provocando il congedo disonorevole di Pembroke.\nProduzione.\nLe riprese avvennero presso Almer\u00eda (Andalusia, Spagna). Alcuni set erano gi\u00e0 stati utilizzati per altre pellicole western come \"C'era una volta il West\" (1968) e \"El Condor\" (1970).\nIl ruolo di Coburn, all'inizio, era di Lee Van Cleef. Cleef rinunci\u00f2 al ruolo perch\u00e9 ebbe alcuni problemi con Valerii. Bud Spencer invece sostitu\u00ec Eli Wallach che dovette rinunciare per altri impegni.\nDistribuzione.\nIl film \u00e8 stato distribuito nelle sale cinematografiche italiane nel mese di ottobre del 1972.\nData di uscita.\nAlcune date di uscita internazionali nel corso degli anni sono state:\nAccoglienza.\nIncassi.\nIl film si \u00e8 classificato al 17\u00ba posto tra i primi 100 film di maggior incasso della stagione cinematografica italiana 1972-1973."}
{"id": "1036521", "revid": "729019", "url": "https://it.wikipedia.org/wiki?curid=1036521", "title": "Sindrome postcommozionale", "text": "La sindrome postcommozionale \u00e8 uno stato morboso che si presenta nei giorni o settimane successive a un trauma cranico e di cui la sintomatologia tipica comprende: cefalee di ogni tipo; intolleranza al rumore; affaticamento visivo; disturbi di memoria; difficolt\u00e0 di concentrazione con diminuzione dell'efficienza; disturbi del sonno; modificazioni del comportamento con manifestazioni colleriche; tendenze depressive con irritabilit\u00e0 e suscettibilit\u00e0."}
{"id": "1036541", "revid": "287204", "url": "https://it.wikipedia.org/wiki?curid=1036541", "title": "Cambio moglie", "text": "Cambio moglie \u00e8 un programma televisivo italiano di genere docu-reality ispirato al format britannico \"Wife Swap\", in onda su Fox Life dal maggio 2004, e dall'anno successivo su SKY Vivo e LA7. La quinta stagione del programma \u00e8 stata trasmessa nel 2008. Dal dicembre 2009 va in onda in replica anche su Cielo. Dopo dodici anni, a partire dal 20 maggio 2020, il programma \u00e8 tornato in onda sul Nove in prima serata.\nIl programma.\nLo show segue le vicende di due mogli che per una settimana si scambiano reciprocamente la vita, quindi mariti, figli, lavori, senza sapere niente su come saranno le loro nuove abitudini. Gli autori del programma, dopo aver fatto le selezioni, scelgono per ogni puntata una coppia di donne e le rispettive famiglie, facendo attenzione al fatto che siano molto diverse tra loro (per esempio una famiglia del nord con una del sud Italia, una famiglia con molti figli e una senza prole, una famiglia con tanti animali e una senza) proprio per evidenziare i possibili disagi delle protagoniste venendo a contatto con il nuovo ambiente; questi disagi possono far nascere dei contrasti, ma allo stesso tempo essere di insegnamento.\nOgnuna delle due donne, prima di partire, lascia un manuale (il \"manuale della casa\") che dovr\u00e0 essere letto con cura dalla nuova moglie.\nNei primi 3 giorni di ospitalit\u00e0, le mogli devono seguire le regole gi\u00e0 vigenti nelle loro nuove case. Al quarto giorno, invece, dovranno riunire tutta la nuova famiglia e imporre a tutti i componenti nuove regole, disposizioni e addirittura rinnovare l'arredamento di casa.\nAl settimo giorno, subito dopo il rientro a casa delle due protagoniste, avviene un faccia a faccia tra le coppie di mogli e mariti che dovranno discutere di tutto quel che hanno vissuto durante la loro particolare avventura.\nOgni puntata dura circa 60 minuti, non vi sono n\u00e9 vincitori n\u00e9 vinti e ogni puntata \u00e8 montata in modo da mostrare al pubblico i momenti pi\u00f9 interessanti dell'esperienza delle due protagoniste. Le puntate sono tutte commentate da una voce fuori campo e consistono nella sola riproposizione delle immagini registrate, senza un conduttore o uno studio televisivo.\nLa voce del commentatore \u00e8 quella di Giorgio Melazzi.\nParodie.\nIl programma \u00e8 stato parodiato durante la sesta stagione della serie televisiva \"Un medico in famiglia\", precisamente nella dodicesima puntata, intitolata \"Cambio nonno\", nella quale nonno Libero (Lino Banfi) era protagonista di un reality show fittizio in cui due nonni si scambiavano le famiglie per alcuni giorni."}
{"id": "1036543", "revid": "307923", "url": "https://it.wikipedia.org/wiki?curid=1036543", "title": "Colo Colo", "text": ""}
{"id": "1036544", "revid": "125895115", "url": "https://it.wikipedia.org/wiki?curid=1036544", "title": "Club Social y Deportivo Colo-Colo", "text": "Il Club Social y Deportivo Colo-Colo, abbreviato in Colo-Colo, \u00e8 una societ\u00e0 calcistica di Santiago del Cile, militante nella Primera Divisi\u00f3n, la massima divisione del campionato cileno. Gioca le partite casalinghe allo stadio Monumental David Arellano, impianto da 47 017 posti a sedere situato a Macul, un sobborgo di Santiago.\n\u00c8 la squadra pi\u00f9 titolata del Cile, avendo vinto 32 campionati nazionali di prima divisione, 13 Coppe del Cile e 3 Supercoppe del Cile ed essendo l'unica compagine cilena ad aver vinto la Coppa Libertadores, nel 1991. La squadra veste solitamente maglia bianca, calzoncini neri e calzettoni bianchi ed \u00e8 conosciuta coi soprannomi di \"Cacique\", \"Albos\" ed \"Eterno Campe\u00f3n\".\nPrende il nome dal capo mapuche Colocolo.\nStoria.\nLa societ\u00e0 nacque quando undici giocatori del Magallanes lasciarono la loro societ\u00e0. Gli undici erano i fratelli Arellano, David e Francisco, Juan Qui\u00f1ones (che decise i colori sociali e la divisa), Luis Contreras (che decise il nome), Rub\u00e9n e Nicol\u00e1s Arroyo, Clemente Acu\u00f1a, Guillermo Garc\u00e9s, Rub\u00e9n Sep\u00falveda, Eduardo Stavelton e Luis Mancilla.Il Colo-Colo ha avuto nel corso della propria storia ottime squadre, che hanno giocato due volte la finale di Coppa Libertadores. Nel 1991 vinse la Coppa, sotto la guida di Mirko Jozi\u0107. Nel 2005 la denominazione del club fu mutata in \"Sociedad An\u00f3nima Deportiva\" (societ\u00e0 sportiva anonima, S.A.D.), diretta dalla \"Blanco y Negro S.A.\" (\"Bianco e Nero\" \u00e8 riferito ai colori della squadra).\nColori e stemma.\nIl grande capo Mapuche, Colocolo, presente sullo stemma ufficiale, \u00e8 il simbolo del coraggio eroico, del valore e della speranza: un capo che combatt\u00e9, senza mai arrendersi, e senza mai perdere, contro gli Spagnoli. I colori sociali (bianco e nero) rivelano il pensiero dei fondatori: \"La maglietta bianca sta a simboleggiare la purezza dei princ\u00ecpi e delle intenzioni, e il nero dei pantaloncini rivela la determinazione che ci porta a combattere sempre lealmente per la vittoria\".\nTifosi.\nLa tifoseria pi\u00f9 appassionata \u00e8 quella degli \"hinchada\" o \"barra\" ed \u00e8 conosciuta col nome di \"Garra Blanca\" (Artiglio Bianco). Si tratta del pi\u00f9 grande gruppo organizzato in Cile insieme ai tifosi degli arcirivali dell'Universidad de Chile. La \"Garra Blanca\" \u00e8 nota in quanto segue la propria squadra in ogni citt\u00e0 e in ogni stadio in cui il Colo-Colo gioca. Inoltre la \"Garra\" \u00e8 la pi\u00f9 vecchia \"barra brava\" del paese."}
{"id": "1036545", "revid": "1250038", "url": "https://it.wikipedia.org/wiki?curid=1036545", "title": "Summer Glau", "text": "\u00c8 conosciuta per aver recitato nel ruolo di River Tam nella serie \"Firefly\", nel ruolo di Cameron Phillips nella serie \"\" e nel ruolo di Orwell in \"The Cape\".\nBiografia.\nNasce a San Antonio in Texas, \u00e8 figlia di un'insegnante e di un general contractor, e ha due sorelle pi\u00f9 piccole: Christie e Kaitlin. La passione di Summer \u00e8 il ballo, che pratica dall'et\u00e0 di cinque anni. Gi\u00e0 da piccola vince diversi premi e riesce ad entrare al Majestic Theatre di San Antonio, dove danza per un lungo periodo entrando come membro nel \"Ballet San Antonio Academy\". Un grave infortunio al piede la costringe a fermarsi momentaneamente, e in attesa della completa guarigione si trasferisce da alcuni amici a Los Angeles. Dopo alcune esperienze nel campo della danza, decide di diventare attrice, continuando comunque a danzare.\nHa partecipato a numerosi programmi di beneficenza, come per il B.C. Women's Hospital &amp; Health Centre, dove ha autografato numerosi orsacchiotti di peluche messi poi in vendita su eBay per aiutare la raccolta fondi dell'ospedale. Summer \u00e8 anche un'amante degli animali e supporta la Society for the Prevention of Cruelty to Animals Los Angeles. Nel 1995 sceglie di essere vegetariana, ma nel 2005 \u00e8 costretta a riprendere l'assunzione di carne a causa dei duri allenamenti in vista del film Serenity. Attualmente vive a San Antonio con suo marito Val Morrison e sua figlia Milena Jo nata nel Gennaio del 2015. Ha dato alla luce un'altra bambina nell'Ottobre del 2017, Sunny Isabou.\nPartecipa ad una audizione per il ruolo di Pink Ranger nello show \"Power Rangers\" e viene scritturata come seconda scelta dal regista. Il primo ruolo da attrice lo ottiene nel 2002 per una parte in un episodio della serie \"Angel\", dove interpreta il ruolo di una ballerina fantasma nell'episodio \"Dietro le quinte\" della terza stagione. Il regista dell'episodio, Joss Whedon, colpito dalla sua bravura, decide di scritturarla per il ruolo di River Tam, una dei protagonisti della serie fantascientifica \"Firefly\", che si concluder\u00e0 dopo solo 15 puntate a causa del basso indice di ascolti. Tra il 2003 e il 2004 fa alcune comparse in telefilm come \"Cold Case\" nell'episodio \"Follia di un amore\" (\"Love Conquers Al\"), e ottiene un piccolo ruolo nei panni di una ragazza di nome Shelly nel film \"Sleepover\". Compare anche in ' nell'episodio ' (\"What's Eating Gilbert Grissom?\"), e nella seconda stagione del telefilm \"The Unit\" nel ruolo di Crystal Burns, la ragazza di \"Jeremy Erhart\". Il 2005 \u00e8 l'anno del suo primo vero film, \"Serenity\", che funge da conclusione della serie \"Firefly\", diretto dallo stesso Joss Whedon. La partecipazione a \"Serenity\" le consente di vincere un Saturn Award come miglior attrice non protagonista. Nel 2006 interpreta il ruolo di protagonista nei film \"Mammoth\" e nel remake del film \"The Initiation of Sarah\" della ABC, oltre ad una parte nella serie fantascientifica \"The 4400\", comparendo in pi\u00f9 episodi dello show.\nNel 2008 viene chiamata ad interpretare Cameron Phillips, un terminator inviato a proteggere John Connor da \"Skynet\" nella serie tv \"\", serie che le fa vincere l'SFX Award come miglior attrice protagonista. Appare inoltre come special-guest star nel telefilm \"The Big Bang Theory\" nei panni di se stessa. Nel 2009 interpreta nella serie \"Dollhouse\" la dottoressa Bennett Halverson, la programmatrice di una Dollhouse rivale.\nInoltre, Joss Whedon ha dichiarato di voler creare un film insieme alla Glau, che si chiamer\u00e0 \"The Serving Girl\", basato sulla danza.\nCompare nella serie televisiva \"Chuck\", recitando insieme ad Adam Baldwin con cui aveva gi\u00e0 lavorato in \"Firefly\".\nNel 2010 partecipa alle riprese della nuova serie tv \"The Cape\", nella quale Summer interpreta il ruolo di una blogger di nome Orwell, la quale aiuter\u00e0 il protagonista nella sua missione. In seguito alla messa in onda del nono episodio della serie la serie \u00e8 stata sospesa, mentre il decimo e ultimo episodio (su tredici inizialmente previsti) \u00e8 visibile unicamente sul sito della NBC. Poco tempo dopo \u00e8 stata confermata la cancellazione della serie.\nSi trova inoltre nel cast dei film \"The Legend of Hell's Gate\" e \"Knights of Badassdom\", usciti nelle sale nel 2011. Nel 2011 \u00e8 nel cast dell'alternate reality game \"The Human Preservation Project\", progetto vincitore del Leone d'Argento a Cannes 2012. Nel 2013 recita nella serie TV \"Arrow\". Nel 2019 ha preso parte alla serie Netflix Wu Assassins nella parte del wu dell'acqua.\nDoppiatrici italiane.\nNelle versioni in italiano dei film e serie TV in cui appare, Summer Glau \u00e8 stata doppiata da:"}
{"id": "1036549", "revid": "6923", "url": "https://it.wikipedia.org/wiki?curid=1036549", "title": "Bandiera Rossa (movimento)", "text": "Bandiera Rossa fu un partito politico nonch\u00e9 una brigata partigiana rivoluzionaria che oper\u00f2 durante la Resistenza nella zona di Roma. La denominazione ufficiale era Movimento Comunista d'Italia (MCd'I), ma fu universalmente conosciuto con il titolo del suo giornale, \"Bandiera Rossa\", che ebbe ampia diffusione clandestina durante l'occupazione tedesca. Fu la pi\u00f9 grande forza partigiana nella Roma occupata, con una base di circa tremila militanti, in massima parte dislocati nelle borgate della capitale. Fu anche quella che ebbe il maggior numero di caduti: pi\u00f9 di 180, di cui pi\u00f9 di 50 nell'eccidio delle Fosse Ardeatine.\nD'ispirazione marxista e leninista, questa organizzazione non condivideva la linea del Partito Comunista Italiano, di cui non accettava n\u00e9 la politica di unit\u00e0 nazionale con i partiti antifascisti borghesi, n\u00e9 la mancanza di democrazia all'interno del partito. Bandiera Rossa concepiva la lotta antifascista come un prologo immediato della rivoluzione comunista, e riteneva pertanto che il proletariato dovesse partecipare alla Resistenza mantendendo sempre la propria autonomia e perseguendo i propri interessi di classe.\nTacciata di \"trotskismo\" e per questo attivamente contrastata dal PCI, Bandiera Rossa (a differenza delle forze di ispirazione realmente trotskista o bordighista), durante tutto il periodo della Resistenza, continu\u00f2 a identificare l'Unione Sovietica di Stalin con la tradizione rivoluzionaria marxista; tuttavia ritenne (erroneamente) che la linea di unit\u00e0 nazionale, seguita allora dal PCI, non avesse l'approvazione dello stesso Stalin. All'interno del movimento vi era una grande variet\u00e0 di posizioni riguardo all'URSS e al futuro dell'Italia del dopoguerra.\nDopo la liberazione di Roma l'ostilit\u00e0 da parte del PCI, la repressione da parte delle autorit\u00e0 e la mancanza di una linea politica adeguata alla nuova situazione postbellica causarono il rapido declino del MCd'I, che prima del 1950 cess\u00f2 completamente di esistere.\nLe origini.\nFra il 1935 e il 1941 fu attivo a Roma un piccolo gruppo di antifascisti di idee comuniste: fra i suoi componenti vi erano Raffaele De Luca (anziano avvocato di origine calabrese, ex anarchico, era stato nel 1921 amministratore comunale socialista del comune di Paola), Francesco Cretara, Orfeo Mucci, Filiberto Sbardella, Pietro Battara, Ezio Villani, Libero Vallieri, Agostino Raponi e Aladino Govoni. In questo periodo la sola attivit\u00e0 del gruppo consisteva nell'incontrarsi, discutere di politica, scambiarsi libri, ascoltare le radio estere e leggere vecchie copie di periodici di sinistra anteriori all'avvento del regime fascista oppure \"L'Osservatore Romano\" (in quel periodo il solo quotidiano stampato legalmente in Italia non soggetto alla censura del regime). L'unica donna del gruppo era Anna-Maria Enriques, di orientamento cristiano-sociale, che era stata licenziata nel 1938 dal suo impiego pubblico perch\u00e9 di origine ebraica.\nProgressivamente l'influenza di questo gruppo si estese, fino a creare cellule in alcune aziende e in alcune borgate. A questo punto si decise di creare un'organizzazione vera e propria, denominata \"Scintilla\" e dotata di un organo di stampa con lo stesso nome (ispirato alla \"Iskra\" di Lenin). L'ambizione del gruppo era quella di ricostituire a Roma il Partito Comunista Italiano. Gli uomini di \"Scintilla\" avevano contatti con un altro gruppo comunista (di cui facevano parte, fra gli altri, Mario Alicata, Pietro Ingrao, Aldo Natoli, Lucio Lombardo Radice), ma ignoravano che questo gruppo aveva gi\u00e0 ottenuto il riconoscimento ufficiale da parte del centro estero del PCI. Fra i motivi della mancata unificazione di questi due gruppi si possono annoverare alcune divergenze politiche (un opuscolo pubblicato prima della fine del '42 mostra che \"Scintilla\" non era pienamente allineata con la teoria staliniana del \"socialismo in un solo paese\") e una certa disomogeneit\u00e0 di composizione sociale (gli esponenti di \"Scintilla\" erano perlopi\u00f9 di estrazione sociale operaia o artigiana, mentre il gruppo di Alicata e Ingrao era composto da studenti universitari benestanti).\nUn altro fattore che imped\u00ec l'unificazione fu costituito dalle reciproche diffidenze personali: gli esponenti di \"Scintilla\" diffidavano degli studenti (come Alicata e Ingrao) che operavano clandestinamente all'interno delle organizzazioni universitarie fasciste; a loro volta gli esponenti del PCI romano diffidavano di chi, ai loro occhi, sembrava muovere da posizioni di tipo trotskista. Secondo lo storico Silverio Corvisieri, tali diffidenze sarebbero state superate sul piano personale (mentre restarono tesi i rapporti politici) allorch\u00e9, dopo le retate del dicembre 1942, quasi tutto il gruppo dirigente di \"Scintilla\" e molti esponenti del PCI romano si ritrovarono insieme in carcere. Invece, secondo lo storico inglese David Broder, l'ondata di arresti del dicembre 1942 non avrebbe fatto altro che acuire i sospetti reciproci fra PCI e \"Scintilla\".\nDel periodico \"Scintilla\" uscirono, a quanto pare, due numeri, uno a giugno e uno a ottobre del 1942, entrambi scritti a mano e ciclostilati. Nel 1942 esso fu l'unica pubblicazione di orientamento comunista ad apparire a Roma.\nGenesi e struttura.\nFondazione.\nIl MCd'I fu fondato dopo la caduta del fascismo, nella seconda met\u00e0 di agosto del 1943, partendo dal gruppo di \"Scintilla\" cui si erano aggregati dapprima piccoli nuclei di socialisti e di comunisti, ed al quale in seguito si aggreg\u00f2 un gruppo pi\u00f9 consistente, organizzato dal vecchio militante comunista Antonino Poce nel popolare rione di Ponte.\nPoce (che era stato espulso dal PCI nel 1928, mentre si trovava al confino a Ponza, per essersi rifiutato di condividere la condanna ufficiale pronunciata dal partito contro Amadeo Bordiga e contro Trockij) cerc\u00f2, dopo il luglio 1943, di rientrare nel PCI, ma venne respinto; si aggreg\u00f2 allora al costituendo MCd'I.\nAltri gruppi che confluirono con \"Scintilla\" furono quello capeggiato da Salvatore Riso (attivo nelle zone sud e est della capitale); quello organizzato da Ezio Lombardi (anch'egli, come Poce, ex membro del PCI); e quello del giornalista Ezio Malatesta (un antifascista che aveva contatti con Carlo Andreoni e con i socialisti di sinistra), gruppo che agiva nella zona nord di Roma e nel Lazio e che pervenne al MCd'I per il tramite del giovane socialista Filiberto Sbardella. Il costituendo MCd'I pot\u00e9 avvalersi poi dell'apporto di consistenti cellule di comunisti attive in alcuni settori del pubblico impiego, fra i lavoratori delle poste, dell'Istituto centrale di statistica, dei Vigili del fuoco, della radio e dell'Anagrafe.\nDel costituendo MCd'I entr\u00f2 anche a far parte l'intellettuale ex fascista Felice Chilanti, che aveva fatto parte nel 1941 di un gruppo di fascisti movimentisti ed era stato arrestato e mandato al confino a Lipari per il suo coinvolgimento in un complotto per uccidere Galeazzo Ciano. Al ritorno da Lipari (dove aveva tentato senza successo di entrare nel PCI), Chilanti si avvicin\u00f2 al gruppo di Bandiera Rossa e, date le sue competenze giornalistiche, divenne uno dei principali redattori del giornale omonimo.\nLa riunione fondativa si tenne nella seconda met\u00e0 di agosto del 1943.\nOrganizzazione.\nDopo l'occupazione tedesca di Roma, pi\u00f9 precisamente nei primi giorni di ottobre, fu messo alla testa del movimento un comitato esecutivo composto da sedici membri: Aladino Govoni, Matteo Matteotti, Giuseppe Palmidoro, Raffaele De Luca, Salvatore Riso, Filiberto Sbardella, Franco Bucciano, Ezio Lombardi, Francesco Cretara, Gabriele Pappalardo, Branko Bitler, Roberto Guzzo, Ezio Malatesta, Carlo Merli, Rolando Paolorossi e Gino Rossi. Nei mesi successivi sette di questi furono fucilati dai tedeschi e uno (Paolorossi) deportato in Germania; essi furono in parte sostituiti da Antonio Poce, Pietro Battara, Riccardo Cecchelin, Orfeo Mucci e Gino Paris. Nel febbraio 1944 Matteotti, su \u00abpressante richiesta\u00bb di Pietro Nenni, lasci\u00f2 il movimento per aderire al PSIUP.\nIl movimento si dot\u00f2 di due comandi militari:\nFurono inoltre costituiti:\nLo storico Silverio Corvisieri osserva criticamente che \u00abnon si and\u00f2 tanto per il sottile nell'accettare le adesioni. Poterono cos\u00ec infiltrarsi nel movimento\u00a0\u2013 come del resto in tutti gli altri partiti\u00a0\u2013 vere e proprie spie fasciste, alcuni avventurieri ed anche elementi equivoci. Si tratt\u00f2 evidentemente di un'infima minoranza che per\u00f2 pot\u00e9 fare molti danni al M.C.d'I. sia attraverso le delazioni ai nazisti e sia con azioni che furono utilizzate dagli avversari del movimento per screditarlo\u00bb. Corvisieri aggiunge tuttavia che \u00abil grosso [...] era costituito da autentici comunisti, da operai, artigiani, popolani ardenti e disposti a qualsiasi sacrificio\u00bb.\nIl MCd'I svolse gran parte della sua opera di orientamento politico attraverso il suo giornale clandestino, \"Bandiera Rossa\", che ebbe una notevole diffusione; lo stesso movimento divenne principalmente noto col nome del giornale. Secondo Felice Chilanti un numero del giornale raggiunse la tiratura di 12.000 copie; una relazione dello stesso Chilanti, datata 12 aprile 1944, menziona un accordo con un tipografo per stampare 5.000 copie a numero del periodico. Il giornale era redatto principalmente da Chilanti e Cretara. Il primo numero usc\u00ec il 5 ottobre 1943; ne furono pubblicati sette numeri fino a quello del 27 dicembre 1943, ma dopo tale data, e fino alla liberazione di Roma nel giugno 1944, riapparve solo con tre o quattro numeri, a causa di difficolt\u00e0 finanziarie e perch\u00e9 la tipografia clandestina era stata scoperta dai nazifascisti. Nella succitata relazione Chilanti lamenta anche un probabile \u00absabotaggio\u00bb da parte del PCI, che avrebbe fatto pressione su stampatori e tipografi per ostacolare l'uscita del periodico. Nei primi mesi del 1944 l'assenza del giornale fu parzialmente surrogata con l'uscita di un bollettino in formato ridotto, denominato \"DR\" (disposizioni rivoluzionarie).\nIl movimento si dot\u00f2 anche di un'organizzazione giovanile, denominata COBA (in onore al nomignolo a suo tempo assunto dal giovane Stalin); in essa militavano molte staffette di et\u00e0 compresa fra sette e quattordici anni (fra cui molte ragazzine), con il compito di trasportare cibo, armi e documentazione propagandistica attraverso la Roma occupata, senza destare sospetti nei tedeschi. Lo statuto della COBA fu redatto dallo scrittore Guido Piovene. In tale organizzazione milit\u00f2 anche Gloria Chilanti, figlia adolescente di Felice, che nel dopoguerra pubblic\u00f2 un diario della sua esperienza partigiana.\nBench\u00e9, sin dal primo numero del suo periodico, Bandiera Rossa si autoproclamasse come un movimento regolarmente disciplinato, in realt\u00e0 l'organizzazione non fu mai molto rigida e fu basata pi\u00f9 che altro su piccoli gruppi tenuti insieme dal prestigio e dall'iniziativa dei leader locali. Di fatto il solo elemento efficacemente centralizzato del MCd'I fu la sua stampa.\nA partire dal novembre 1943 il movimento istitu\u00ec una scuola di marxismo clandestina per i suoi militanti, la cosiddetta \"Grotta rossa\", dotata anche di una sua biblioteca, politicamente eclettica, che comprendeva, fra gli altri, testi di Bucharin e Preobra\u017eenskij, Lenin, Enrico Malatesta, Marx, Robert Michels e Trockij. Questa variet\u00e0 di testi \u00e8 di per s\u00e9 un indice dell'estraneit\u00e0 del MCd'I alla ortodossia stalinista.\nLotta partigiana e prime polemiche con il PCI.\nContesto storico.\nSubito dopo l'8 settembre 1943 i tedeschi occuparono rapidamente Roma e vi stabilirono un duro regime poliziesco, caratterizzato da un \u00abatteggiamento aggressivo e persecutorio\u00bb verso la cittadinanza, acuito dalla \u00abpressoch\u00e9 totale mancanza di solidariet\u00e0 e collaborazione da parte dei romani\u00bb nei confronti degli occupanti. I principali partiti antifascisti costituirono il Comitato di liberazione nazionale, composto da Partito Comunista Italiano (PCI), Partito Socialista Italiano di Unit\u00e0 Proletaria (PSIUP), Partito d'Azione (PdA), Democrazia Cristiana (DC), Partito Liberale Italiano (PLI) e Democrazia del Lavoro (DL); il CLN si dot\u00f2 in ottobre di una giunta militare con il compito di dirigere la resistenza sul piano cittadino. Al di fuori del CLN operarono il Fronte militare clandestino (in diretta rappresentanza del governo Badoglio), alcune piccole formazioni politiche come i cattolici comunisti di Franco Rodano e, numericamente pi\u00f9 importante, il MCd'I. L'intera resistenza romana non ebbe, nel complesso, dimensioni pari a quella che si svilupp\u00f2 nelle citt\u00e0 del Nord Italia: in tutta Roma e provincia furono riconosciuti alla fine della guerra circa 6200 partigiani combattenti.\nLa lotta partigiana da settembre a dicembre 1943.\nNonostante nel dopoguerra alcuni ex dirigenti abbiano dichiarato il contrario, non vi \u00e8 traccia di attivit\u00e0 armata del gruppo prima dell'8 settembre 1943; solo a partire da tale data lo sbandamento del Regio Esercito permise a Bandiera Rossa di raccogliere a s\u00e9 alcuni ex soldati e di acquisire un certo numero di armi. Molti esponenti del MCd'I (secondo Corvisieri alcune centinaia) parteciparono agli scontri con le truppe di occupazione tedesche che si svolsero a Roma fra l'8 e il 10 settembre; fra di essi Aladino Govoni e il sedicenne Antonio Calvani, caduto.\nNegli ultimi mesi del 1943 si stabilizz\u00f2 una suddivisione geografica di fatto fra la zona di operazioni partigiane del MCd'I (localizzata prevalentemente in periferia e nelle borgate, dove Bandiera Rossa tent\u00f2 di creare un'organizzazione di massa) e quella del PCI (localizzata nel centro della citt\u00e0, dove, nella pi\u00f9 stretta clandestinit\u00e0, operavano i GAP). Vi furono comunque alcune sovrapposizioni e alcuni casi di doppia militanza: ad esempio Umberto Scattoni, fino al suo arresto nel gennaio 1944, era membro di entrambe le organizzazioni.\nSecondo David Broder, si pu\u00f2 scorgere una difformit\u00e0 fra l'intransigenza politica professata dal MCd'I e la collaborazione che di fatto intercorse fra i partigiani di Bandiera Rossa e quelli di altre formazioni, anche politicamente lontane: non solo con membri isolati del PCI o del Partito socialista, ma anche con forze legate al mondo della criminalit\u00e0 e della malavita, come la banda guidata da Giuseppe Albano, la cui collaborazione poteva essere utile per procurarsi armi o carburante. Allo stesso modo il movimento cerc\u00f2 la collaborazione di medici o di preti cattolici allo scopo di cercare rifugio per prigionieri di guerra alleati evasi dalla prigionia o per renitenti alla leva della repubblica di Sal\u00f2.\nIl 20 ottobre 1943 un gruppo di partigiani del MCd'I tent\u00f2 di fare incursione nel Forte Tiburtina (allora una caserma abbandonata dal Regio Esercito) allo scopo di trovarvi cibo e munizioni. Ma la caserma era presidiata da una divisione di SS. Catturati dai tedeschi e processati sommariamente, nove partigiani furono condannati a morte e dieci alla deportazione; assieme ai partigiani i tedeschi fucilarono anche un giovane del tutto estraneo ai fatti, arrestato mentre passava per caso in bicicletta. Noto come l'eccidio di Pietralata, questo fu, a Roma, uno dei primi esempi delle rappresaglie indiscriminate che i tedeschi utilizzavano come arma per debellare la Resistenza.\nIl 24 ottobre 1943 settanta prigionieri di guerra russi evasero dal campo di Monterotondo, in un'azione organizzata dal PCI; quest'ultimo chiese e ottenne la collaborazione del MCd'I per trovare rifugio e sostentamento per gli evasi. Per vari mesi, nei quartieri Trionfale, Monte Mario e nella borgata Valle dell'Inferno, si ebbe una collaborazione tra PCI e Bandiera Rossa; gli esponenti del MCd'I facevano parte del locale CLN (che, in quella zona, era composto solo da esponenti dei partiti di sinistra) ed erano ivi rappresentati da Romolo Jacopini.\nNella zona dell'Esquilino il PCI fu aiutato da esponenti del MCd'I a raccogliere fondi e a distribuire volantini. In alcune occasioni i GAP comunisti ricevettero armi ed esplosivi da parte di Bandiera Rossa. Il MCd'I, dopo l'arresto del gappista comunista Valerio Fiorentini, aiut\u00f2 a sgomberare di armi e munizioni la casa di quest'ultimo.\nIl movimento si serv\u00ec della sua \"Grotta rossa\" non solo come scuola di marxismo, ma anche come centro di pianificazione militare. Nel novembre 1943 Ezio Malatesta vi stabil\u00ec una comunicazione radio con la Quinta armata americana, alla quale forn\u00ec informazioni sulla dislocazione delle truppe tedesche nelle aree rurali a nord di Roma.\nIl 6 dicembre 1943, alle 18, in una spettacolare azione dimostrativa diretta da Antonio Poce, i partigiani di Bandiera Rossa lanciarono alcune migliaia di volantini di propaganda in tutti i 120 cinema di Roma.\nQuest'ultima azione condusse per\u00f2 a una serie di arresti da parte dei nazifascisti, che falcidiarono soprattutto il gruppo capeggiato da Malatesta e Jacopini (nel quale, secondo Corvisieri, \u00e8 molto probabile che si fossero infiltrate delle spie). Furono arrestati lo stesso Jacopini, Augusto Parodi, Ricciotti De Lellis, Amerigo Onofri, Quirino Sbardella, Carlo Merli, Ottavio Cerulli, Gino Rossi, Ettore Arena, Filiberto Zolito, Benvenuto Badiali, Herta Katerina Habernig, Branko Bitler e Italo Nepulanti. Non facenti parte del gruppo di Malatesta, furono anche arrestati Raffaele De Luca e Augusto Latini.\nPer reagire a questi arresti si tenne il 16 dicembre una riunione dei comitati di zona del MCd'I, in cui si discusse di come ristabilire i collegamenti con le bande esterne (scompaginati dall'arresto di Malatesta) e si deliber\u00f2 di intensificare sia le azioni di sabotaggio, sia le controrappresaglie ai danni di fascisti e nazisti.\nLe divergenze fra PCI e Bandiera Rossa.\nNell'ottobre del 1943 ebbero luogo due riunioni clandestine fra esponenti del MCd'I ed esponenti del PCI romano, per saggiare le possibilit\u00e0 di unificare le due organizzazioni. La prima riunione si svolse il 15 ottobre, con la presenza, per il PCI, di Antonello Trombadori; si concluse con uno scontro assai acceso. La seconda riunione, il 20 ottobre, vide la presenza di Cesare Massini e Grifone per il PCI, Govoni, Pappalardo, Cecchelin e Guzzo per il MCd'I; anche questa riunione fin\u00ec ai ferri corti, sancendo il disaccordo fra i due gruppi.\nIl dissenso principale verteva sulle modalit\u00e0 e sugli scopi della partecipazione alla lotta antifascista. Il MCd'I rimproverava al PCI di aver abbandonato l'obiettivo della rivoluzione proletaria e di aver intrapreso (entrando nel CLN) una politica di collaborazione di classe con i partiti borghesi; dal canto suo, il PCI accusava il MCd'I di estremismo avventurista e sospettava che l'insistere di quel movimento su esigenze di democrazia interna di partito mascherasse intenzioni scissionistiche e fosse indice di atteggiamenti di ostilit\u00e0 contro il PCI di matrice trotskista.\nL'editoriale del primo numero di \"Bandiera Rossa\", datato 5 ottobre 1943, esprime il proposito di curare \u00abil collegamento tra comunisti di tutte le regioni per raggiungere, su base marxista, l'unificazione di tutte le forze proletarie, e la costituzione di un unico grande partito di democrazia operaia\u00bb. Nel secondo numero del periodico vengono precisati alcuni punti programmatici richiesti dal MCd'I per la costituzione dell'auspicato partito comunista unificato: esso \u00abdeve essere organizzato secondo i principi della democrazia operaia\u00bb, in quanto \u00abin un partito comunista non organizzato democraticamente, la volont\u00e0 del proletariato non pu\u00f2 che rimanere soffocata dal burocratismo di partito, con la conseguenza di un completo svuotamento di contenuti del partito stesso; [...] l'organizzazione democratica del partito comunista \u00e8 l'unica garante che, dopo l'instaurazione della societ\u00e0 socialista, il proletario sar\u00e0 il vero detentore del potere, e non una minoranza che ne eserciti la dittatura a nome di esso\u00bb. A proposito dei rapporti con gli altri partiti antifascisti, si esprime l'esigenza che \u00abil collaborazionismo del P.C. non arrivi al transazionismo opportunistico, che noi abbiamo sempre rimproverato alla socialdemocrazia\u00bb.\nSecondo Corvisieri, il MCd'I poneva due principi pregiudiziali all'unificazione col PCI, ossia la democrazia interna nel partito e \u00abuna partecipazione alla lotta antifascista improntata agli interessi di classe\u00bb. Nel primo numero di \"Bandiera Rossa\" si esprimeva inoltre la contrariet\u00e0 alla collaborazione dei comunisti con il governo Badoglio.\nDagli articoli pubblicati su \"Bandiera Rossa\" non emerge una valutazione univoca a proposito dell'Unione Sovietica e del suo modello di socialismo. Secondo Corvisieri, negli \u00abarticoli direttamente dedicati all'U.R.S.S. si coglie un'altalena di posizioni, un'oscillazione continua dalle posizioni dei filostalinisti a quelle dei filotrotskisti passando per la teoria \"giustificazionista\" che cercava di salvare capra e cavoli spiegando come il modello realizzato dell'U.R.S.S. fosse stato un portato della necessit\u00e0 storica ma anche una esperienza particolare e non tale da costituire, perci\u00f2, un modello da imitare in tutti i paesi\u00bb. Sempre per Corvisieri, in realt\u00e0 \u00abnel movimento confluivano diversi giudizi sull'U.R.S.S. e [...] tale convivenza era resa possibile dalla convinzione unanime che, per fare la rivoluzione in Italia, la solidariet\u00e0 con il paese dei Soviet doveva essere accompagnata da una piena autonomia\u00bb.\nCome osserva Corvisieri, \u00abil proclamarsi comunisti dissidenti, il rivendicare pi\u00f9 democrazia di partito, l'opporsi alla politica di unit\u00e0 nazionale e l'assumere un atteggiamento improntato a problematicit\u00e0 nei confronti dell'U.R.S.S. non potevano non suscitare la netta opposizione del P.C.I. E la polemica pubblica non tarder\u00e0 ad esplodere anche se, inizialmente, essa manterr\u00e0 un tono dignitoso\u00bb.\nUn'ulteriore divergenza, di carattere pratico, tra le formazioni partigiane dei due partiti concerneva le attivit\u00e0 illecite. Mentre gli uomini di Bandiera Rossa praticavano abitualmente il saccheggio delle abitazioni dei benestanti, i gappisti del PCI erano divisi sulla questione tra chi sosteneva che anche il loro partito avrebbe dovuto \u00abincitare i compagni a saccheggiare le case degli abbienti\u00bb e chi, come Franco Calamandrei, giudicava segno di \u00abinfantilismo\u00bb la posizione di Bandiera Rossa.\nAtteggiamento del PCI a livello nazionale.\nAll'epoca il PCI avversava fortemente i gruppi che si collocavano alla sua sinistra (specialmente quelli trotskisti o bordighisti o comunque ritenuti tali dal PCI medesimo). In un articolo intitolato \"Il \u00absinistrismo\u00bb maschera della Gestapo\", pubblicato sul periodico \"La nostra lotta\" nel dicembre 1943, il dirigente comunista Pietro Secchia aveva condannato con toni brutali il gruppo dissidente torinese Stella Rossa (nato da una scissione del PCI) accusandolo di nascondere \u00absotto la maschera del sinistrismo, il bieco, sanguinario volto del nazifascismo\u00bb e di essere \u00absulla via della Gestapo\u00bb.\nNel gennaio 1944 l'edizione meridionale dell\"Unit\u00e0\" descrisse i gruppi dissidenti come quinta colonna del nazismo e del fascismo invocandone la distruzione:\nLe polemiche a Roma fra ottobre e novembre del 1943.\nSecondo Corvisieri, se \u00absi paragona il tono dell\"Unit\u00e0\" romana nei confronti del M.C.d'I. a quello che Secchia usava ne \"La nostra lotta\" contro Stella Rossa si pu\u00f2 costatare una differenza notevole: il primo \u00e8 perentorio ma ancorato alle osservazioni e alle critiche dell'avversario, il secondo, invece, \u00e8 mistificatorio e calunnioso. Questa diversit\u00e0, a parte le questioni di temperamento, \u00e8 probabilmente dovuta alla forza che il M.C.d'I. stava dimostrando di possedere a Roma e alla influenza che esercitava all'interno dello stesso P.C.I.\u00bb.\nUna prima presa di distanza ufficiale del PCI da Bandiera Rossa apparve con un trafiletto intitolato \"Equivoco da chiarire\", sull'edizione romana de \"l'Unit\u00e0\" appena cinque giorni dopo l'uscita del primo numero del periodico del MCd'I:\nDopo il fallimento delle trattative di unificazione fra i due gruppi, \"Bandiera Rossa\" rispose al corsivo de \"l'Unit\u00e0\" ribadendo le sue critiche alla mancanza di democrazia interna nel PCI e insinuando che quest'ultimo potesse non aver avuto alcun riconoscimento n\u00e9 da parte di Stalin n\u00e9 da parte della (ormai disciolta) Terza Internazionale:\nA tali accuse \"l'Unit\u00e0\" rispose, il 26 ottobre, con un nuovo articolo, pi\u00f9 polemico di quello precedente e che si richiamava, fra l'altro, a Stalin per propugnare l'esigenza del pi\u00f9 rigido centralismo:\nLa risposta di \"Bandiera Rossa\" pose per il momento fine alla polemica pubblica fra i due gruppi:\nLa polemica scoppi\u00f2 nuovamente, con toni pi\u00f9 accesi, nella primavera del 1944 e degener\u00f2 in rissa dopo la liberazione di Roma. Osserva Corvisieri: \u00abNon si deve per\u00f2 credere che alla base, soprattutto nel momento dell'azione, i rapporti tra comunisti del PCI e comunisti del M.C.d'I. fossero di contrapposizione e di rottura. Molte imprese di sabotaggio furono compiute in comune e, per di pi\u00f9, durante i nove mesi dell'occupazione, accadde diverse volte che i militanti rimasti sbandati per la repressione nazista, passassero da una formazione all'altra. [\u2026] \u00c8 vero che si verific\u00f2 qualche doloroso incidente che potrebbe testimoniare in direzione contraria, ma furono talmente pochi da poter essere considerati come l'eccezione dovuta ad elementi ultrasettari presenti sia nel M.C.d'I. che nel PCI\u00bb.\nTuttavia, bench\u00e9 la polemica pubblica cessasse temporaneamente, la documentazione interna del PCI mostra che in questo partito si continuava a presentare il MCd'I come un gruppo di provocatori, aiutati e diretti da una \u00abquinta colonna fascista\u00bb. In un documento della federazione laziale del PCI, che risale ad aprile 1944, i militanti erano messi in guardia dal leggere \"Bandiera Rossa\", che veniva equiparato al materiale prodotto dai servizi segreti nazifascisti. In un altro documento del novembre 1943, sempre della federazione del Lazio del PCI, si accusavano i dissidenti di venire \u00aboggettivamente\u00bb in soccorso alla propaganda nazista e di dividere il fronte antifascista, e si poneva fra l'altro come compito ai quadri del PCI quello di provocare la disgregazione del MCd'I, liquidando quest'ultimo dalla scena politica dopo averne ricondotto al PCI la \u00abparte sana\u00bb. L'esponente del PCI Agostino Novella, in un rapporto interno del dicembre 1943, si mostr\u00f2 allarmato dal fatto che nel proletariato delle borgate romane le idee di \"Bandiera Rossa\" trovassero pi\u00f9 ascolto che quelle espresse ne \"l'Unit\u00e0\".\nLa lotta partigiana da gennaio 1944 sino alle Fosse Ardeatine.\nI nazisti sottoposero gli arrestati nella retata di dicembre a interrogatori\u00a0\u2013 accompagnati, come di consueto, da feroci torture\u00a0\u2013 nel centro di detenzione di via Tasso. Li processarono sommariamente fra il 28 e il 30 gennaio del 1944, condannandone undici a morte e cinque alla reclusione nei \"lager\" tedeschi per periodi variabili fra cinque a quindici anni. Gli undici condannati alla pena capitale furono fucilati a Forte Bravetta il 2 febbraio; tutti si comportarono coraggiosamente.\nLe condanne e le fucilazioni non fermarono l'attivit\u00e0 partigiana del MCd'I: Corvisieri elenca diciassette azioni armate o di sabotaggio a gennaio 1944 e circa altrettante a febbraio. Questa attivit\u00e0 fu per\u00f2 seguita da una nuova ondata di arresti: furono catturati (fra molti altri) Aladino Govoni, Ezio Lombardi, Uccio Pisino, Nicola Stame e Unico Guidoni. Per dare aiuto alle famiglie degli arrestati e dei caduti fu organizzato il Soccorso Rosso, che cur\u00f2 sottoscrizioni e raccolte di abiti e viveri tra le borgate romane.\nCorvisieri elenca una serie di bande partigiane, affiliate a Bandiera Rossa, che operarono nel Lazio: sul Monte Boragine, in provincia di Rieti; a Poggio Mirteto; due bande a Tarquinia e nei dintorni; a Poggio Moiano e nei dintorni di Viterbo; a Zagarolo, Palestrina e Isola Farnese; alcune bande, dette \"pendolari\", erano inserite nell'organizzazione romana e di tanto in tanto si spostavano in provincia.\nDopo lo sbarco di Anzio, quando la liberazione di Roma sembrava imminente, Bandiera Rossa acceler\u00f2 i preparativi per un'insurrezione della popolazione romana, che avrebbe dovuto precedere l'arrivo degli Alleati, e tent\u00f2 di stringere rapporti anche su scala nazionale con altri gruppi politici di estrema sinistra. A questo periodo risalgono alcuni viaggi a Milano di Antonino Poce assieme ad altri rappresentanti del MCd'I, che s'incontrarono (fra gli altri) con il bordighista Onorato Damen; ma gli approcci con quest'ultimo furono infruttosi, in quanto egli era contrario alla partecipazione dei comunisti alla Resistenza, da lui considerata come un conflitto interno al capitalismo.\nAlla fine di gennaio Poce e Sbardella si fecero promotori della costituzione di un nuovo gruppo armato, denominato \"Armata Rossa\" (dal nome dell'esercito sovietico), che aveva come scopo dichiarato l'unificazione di tutti i comunisti in un'unica forza militare che avrebbe dovuto lottare assieme agli Alleati. Nei primi mesi del 1944 questa \"Armata Rossa\" divenne comunque una delle pi\u00f9 importanti forze della Resistenza romana, contando 424 partigiani durante il periodo della lotta clandestina.\nL'appello fondativo dell'\"Armata Rossa\" puntava all'unit\u00e0 fra il MCd'I, il PCI e il gruppo dei cattolici comunisti. Bench\u00e9 strettamente legata al MCd'I, l'\"Armata Rossa\" formalmente non ne faceva parte: al suo comando, oltre a Sbardella e Poce, vi erano tre comunisti che non erano membri n\u00e9 del MCd'I n\u00e9 del PCI, ossia Giordano Amidani, Otello Terzani e Celestino Avico, tutti e tre a suo tempo espulsi dal PCI. I quadri del PCI erano comunque contrari a questo progetto, da loro visto come un tentativo di minare l'unit\u00e0 del CLN; tuttavia alcuni militanti del PCI collaborarono occasionalmente con militanti dell'\"Armata Rossa\"; fra essi lo stesso Rosario Bentivegna, che in un'occasione s'incontr\u00f2 con Celestino Avico al fine di ottenere esplosivi per i suoi GAP.\nAlla fine di febbraio il MCd'I programm\u00f2 un'azione armata assai audace per liberare dal carcere di Regina Coeli quanti pi\u00f9 prigionieri politici fosse stato possibile; ma prima che il \"blitz\" potesse essere attuato, una nuova retata dei nazifascisti tra le file della Resistenza (conseguente alla delazione di una spia infiltratasi nel Partito d'Azione) port\u00f2 alla cattura di altri otto esponenti di Bandiera Rossa e mand\u00f2 in fumo l'operazione.\nSecondo Corvisieri, l'attivit\u00e0 partigiana di Bandiera Rossa in tutto il mese di marzo \u00abfu molto intensa\u00bb: quest'autore elenca una trentina di azioni armate o di sabotaggio, in cui avrebbero, fra l'altro, trovato la morte almeno quattro soldati tedeschi.\nVia Rasella e le Fosse Ardeatine.\nIl 23 marzo si trovarono coinvolti loro malgrado nell'attentato di via Rasella tre partigiani di Bandiera Rossa, appartenenti a una banda formata da operai della compagnia telefonica TETI. La dinamica dei fatti al riguardo non \u00e8 del tutto chiara. Secondo la versione di Orfeo Mucci, commissario politico di Bandiera Rossa, essi \u00abstavano preparando un attentato non si sa organizzato da chi\u00bb; di questi Antonio Chiaretti ed Enrico Pascucci, dopo l'esplosione, avrebbero entrambi messo mano alle pistole per difendersi dai tedeschi che avevano iniziato a rastrellare i presenti; Chiaretti sarebbe rimasto ucciso da una raffica di mitra esplosa dai tedeschi, mentre Pascucci venne catturato e ucciso in seguito; un terzo partigiano del gruppo, Giovanni Tanzini, venne rastrellato e individuato come partigiano dalla tessera di appartenenza al gruppo rinvenutagli addosso con la perquisizione: fu poi deportato in Germania, da dove, dopo la fine della guerra, torn\u00f2 vivo, ma gravemente prostrato dalla prigionia. Comunque non vi \u00e8 certezza sul motivo per cui i tre partigiani si trovassero in via Rasella proprio durante l'attentato. Nel caso di Chiaretti pare accertato che non fu ucciso dai tedeschi, bens\u00ec rimase vittima della bomba.\nNell'eccidio delle Fosse Ardeatine, perpetrato dai nazifascisti il 24 marzo come rappresaglia per l'attentato di via Rasella, fu trucidato un gran numero di esponenti di Bandiera Rossa: 44 secondo l'elenco delle vittime compilato dall'ANFIM, 52 secondo Corvisieri, \u00ab1/6 del totale\u00bb di 335 secondo la stima del giornalista Silvio Antonini. Fra le vittime vi erano due membri dell'esercito (fra cui Aladino Govoni), quattro responsabili di zona (Ezio Lombardi, Eusebio Troiani, Antonio Spunticchia, Giulio Roncacci) e quattro che tenevano i contatti fra il comando centrale e le bande (Armando Ottaviani, Nicola Stame, Unico Guidoni e Uccio Pisino), pi\u00f9 altri dieci che avevano incarichi dirigenziali di minore livello. Raffaele De Luca, prigioniero dei tedeschi al momento dell'eccidio, si salv\u00f2 in quanto una guardia carceraria a lui favorevole lo dichiar\u00f2 troppo malato per essere trasportato al luogo dell'esecuzione.\nL'eccidio veniva commemorato sul numero 9 di \"Bandiera Rossa\":\nDalle Fosse Ardeatine alla liberazione di Roma.\nScrive Corvisieri che, in previsione della ritirata tedesca e per preparare l'insurrezione, \u00abl'indomani dell'eccidio delle Ardeatine, il segretario del Comitato Romano, Orfeo Mucci, e il nuovo responsabile militare, Antonino Poce, entrambi datisi alla macchia e attivamente ricercati, s'incontrarono in una strada della citt\u00e0 per procedere alla riorganizzazione militare di Bandiera Rossa abbandonando la divisione della citt\u00e0 in sei zone e inquadrando tutti gli uomini in 34 concentramenti territoriali\u00bb. Si decise inoltre di procedere al potenziamento dell'\"Armata Rossa\".\nIl 2 aprile un gruppo di partigiani armati di Bandiera Rossa, composto da nove uomini e due donne, celebr\u00f2 l'eccidio delle Fosse Ardeatine deponendo fiori rossi e un cartello commemorativo sul luogo del massacro. L'iniziativa fu ripetuta da altre delegazioni di Bandiera Rossa il 1\u00ba maggio e il 5 maggio: in quest'ultima occasione vi fu un breve scontro a fuoco con i soldati tedeschi di guardia.\nCorvisieri elenca, nel mese di aprile, pi\u00f9 di trenta azioni partigiane, nell'ultima delle quali (un assalto armato contro una stazione radio tedesca a Tor Sapienza) caddero i due fratelli Michele e Antonio Addario. Il 16 aprile era stato catturato dai nazifascisti il comandante della seconda zona Tigrino Sabatini, che fu fucilato a Forte Bravetta ai primi di maggio. Molti militanti di Bandiera Rossa furono catturati dal nemico nel rastrellamento del Quadraro, il 17 aprile.\nPur essendo stati tenuti all'oscuro della sua preparazione, gli esponenti di Bandiera Rossa contribuirono a propagandare lo sciopero generale cittadino indetto dai partiti di sinistra del CLN per il 3 maggio, che per\u00f2 si risolse in un insuccesso. Sempre nel mese di maggio Corvisieri elenca poco pi\u00f9 di trenta azioni partigiane: il 5 maggio, durante un'azione di sabotaggio alle linee telefoniche, cadde Rodolfo Cantarucci; il 17 maggio i due partigiani Paolo Rugliani e Aldo Romeo furono catturati dai tedeschi in un rastrellamento e subito fucilati.\nAlla fine di maggio vi fu un incontro clandestino fra Antonino Poce e un ufficiale britannico. L'incontro fu organizzato dal generale Roberto Bencivenga, che a marzo era stato nominato dal governo Badoglio comandante militare della piazza di Roma e che era in buoni rapporti personali con Poce. Nell'incontro Poce fu avvertito che sarebbe stato arrestato dagli Alleati se, in concomitanza con la liberazione di Roma, le forze partigiane comandate dallo stesso Poce si fossero rese responsabili di disordini. Poce acconsent\u00ec ad aspettare una parola d'ordine in codice da parte del comando alleato prima di dare avvio a un'insurrezione.\nMa la parola d'ordine attesa dal comando alleato non venne mai data, e anche Togliatti diffuse ai suoi un radiomessaggio contro l'insurrezione. Secondo Broder, Bandiera Rossa in realt\u00e0 non aveva le forze necessarie per agire da sola: come ebbe a ricordare pi\u00f9 tardi Otello Terzani, i militanti del movimento, che gi\u00e0 avevano valutato negativamente l'azione dei GAP in via Rasella, non avevano alcuna intenzione di ritrovarsi in mezzo a una possibile battaglia fra l'esercito tedesco e quello alleato; sarebbe stato impossibile proteggere la popolazione romana dai combattimenti per le strade e le piazze della capitale.\nIl 4 giugno 1944 Roma venne liberata senza alcuna insurrezione. Tuttavia in alcune zone della capitale vi furono limitati scontri fra gli Alleati e i tedeschi in ritirata, cui parteciparono anche partigiani di Bandiera Rossa: in alcune strade circostanti Torpignattara e Centocelle (dove il MCd'I aveva una presenza importante), militanti della \"Armata Rossa\" si unirono alle truppe alleate e ad altri partigiani nell'attaccare i convogli tedeschi. Quattro membri del MCd'I caddero negli scontri, fra cui Pietro Principato che fu l'ultimo partigiano caduto della Resistenza romana. Altri partigiani morirono nei bombardamenti alleati a nord della capitale, il giorno stesso della liberazione.\nLe polemiche col PCI nella primavera del 1944.\nL'edizione romana de \"l'Unit\u00e0\", in un articolo del 15 marzo in cui smentiva la paternit\u00e0 di un manifestino firmato da \u00abun sedicente Comitato Esecutivo Comunista\u00bb (definito nell'articolo \u00abuna meschina manovra provocatoria\u00bb e attribuito alla propaganda tedesca), attacc\u00f2 anche Bandiera Rossa, scrivendo che l'attivit\u00e0 di \u00absparuti gruppetti cosiddetti di \"sinistra\" la cui irresponsabilit\u00e0 politica [...] si sfoga nell'assumere gli atteggiamenti estremistici pi\u00f9 astratti e inconcludenti\u00bb andava incontro \u00aballa propaganda hitleriana\u00bb finendo \u00abcon l'assumere una funzione obbiettivamente provocatrice\u00bb.\nBandiera Rossa critic\u00f2 l'attentato di via Rasella sul suo bollettino \"Disposizioni rivoluzionarie\" del 29 marzo: \u00abL'atto terroristico non appartiene alla strategia marxista [...] la morale del proletariato, costretto dalla durissima via rivoluzionaria a non sciupare energie ma a spenderle nel modo pi\u00f9 redditizio, afferma: che ogni atto rivoluzionario deve tener conto delle conseguenze immediate e future\u00bb; aggiungendo: \u00abNoi non possiamo sapere che cosa fanno i comunisti del PCI pur di farsi citare da radio-Londra\u00bb. Lo stesso articolo condannava i gesti eroici e gli impulsi romantici in quanto estranei alle basi collettive e di classe della rivoluzione marxista, denunciava come inammissibile il rischio di contraccolpi contro gli innocenti e argomentava che l'atteggiamento tenuto dagli attentatori di via Rasella fosse inutile e riprovevole, in quanto individualista e non comunista; infatti\u00a0\u2013 continuava l'articolo\u00a0\u2013 sebbene i comunisti dovessero cercare di conquistare il potere anche con la violenza, il sacrificio di sangue proletario sarebbe stato utile solo qualora avesse comportato tangibili vittorie per il solo proletariato. Occorreva dare priorit\u00e0 all'organizzazione collettiva anzich\u00e9 alle imprese militari individuali; il compito prioritario dei militanti di Bandiera Rossa, secondo l'articolo, avrebbe dovuto essere perci\u00f2 la difesa attiva contro la repressione nazifascista.\nSecondo Silverio Corvisieri, la direttiva (emanata qualche tempo prima) di limitarsi alle azioni difensive era motivata dall'ondata di arresti che Bandiera Rossa aveva subito fra dicembre '43 e marzo '44, a sua volta facilitata dall'inesperienza nell'attivit\u00e0 clandestina e da una carente vigilanza nei confronti delle spie infiltrate nel movimento. L'articolo infatti precisava: \u00abMalgrado questa direttiva che pretende dai nostri compagni non la \"fuga\" e la passivit\u00e0, ma la difesa attiva contro l'azione di repressione del nostro movimento, noi dobbiamo lamentare vittime che, con una pi\u00f9 accurata vigilanza, si sarebbero risparmiate. L'azione di informazione, e sorveglianza, segnalazione e punizione dei sospetti e delle spie, va intensificata\u00bb. Sempre secondo Corvisieri, i dirigenti di Bandiera Rossa erano preoccupati dalla possibilit\u00e0 che la loro organizzazione venisse liquidata dai nazifascisti proprio mentre stava per verificarsi la liberazione della citt\u00e0 (per mezzo di una sperata insurrezione popolare). Corvisieri chiosa l'articolo di \"DR\" del 29 marzo sostenendo che in esso \u00absi faceva una assurda distinzione tra atti terroristici (si alludeva a quelli dei GAP) e attentati compiuti in zone in cui tutta la popolazione era schierata con i partigiani\u00bb e \u00absi finiva implicitamente con il condannare l'eroica impresa di via Rasella proprio nel momento in cui essa pi\u00f9 doveva essere difesa\u00bb.\nL'edizione romana de \"l'Unit\u00e0\" attacc\u00f2 nuovamente Bandiera Rossa in un articolo del 6 aprile, in cui denunciava come una \u00abprovocazione [...] infame\u00bb di provenienza tedesca un altro falso volantino sedicente comunista diffuso dopo l'attentato di via Rasella, e concludeva scrivendo:\nSecondo Corvisieri l'\u00abinasprimento dei rapporti tra PCI e Bandiera Rossa raggiunse la punta massima nel mese di aprile\u00bb, dopo la svolta di Salerno con la quale Palmiro Togliatti prepar\u00f2 l'entrata del PCI nel governo Badoglio. L'11 maggio Bandiera Rossa, attraverso il suo organo di stampa, espresse disapprovazione per la formazione del nuovo governo, sottopose a critiche di opportunismo la formula togliattiana della \"democrazia progressiva\" e ribad\u00ec la necessit\u00e0 di una politica rigorosamente classista e anticapitalista:\nIn una riunione tenutasi il 25 maggio, Francesco Cretara e Orfeo Mucci criticarono Antonino Poce per l'inabilit\u00e0 da lui dimostrata nel rispondere su \"Bandiera Rossa\" alle offese da parte del PCI.\nIl dopoguerra.\nContesto storico.\nLa fine dell'occupazione tedesca non allevi\u00f2 la difficile situazione sociale di Roma, in cui \u00abera da tempo in corso un processo di disgregazione sociale provocato dalla miseria pi\u00f9 allucinante\u00bb e caratterizzato dalla disoccupazione dilagante e dalla fame. In questa situazione accadeva che, specie nelle borgate, vari tra coloro che avevano preso le armi contro i tedeschi si dessero ora ad attivit\u00e0 illecite come il ricatto e l'estorsione nei confronti di fascisti, industriali e proprietari terrieri, la borsa nera, il traffico di armi e di carburante, l'espropriazione di possidenti e l'esecuzione di vendette politiche. La polizia si dedic\u00f2 a reprimere tutte queste attivit\u00e0, considerate come un mero problema di ordine pubblico, e condusse all'inizio del 1945 varie retate nelle periferie dove le bande erano pi\u00f9 attive. Si giunse a sottoporre a processo ex partigiani non solo per fatti avvenuti dopo la liberazione, ma anche per \u00abcrimini contro la propriet\u00e0\u00bb commessi durante l'occupazione tedesca. Le autorit\u00e0 alleate erano inoltre preoccupate per il dubbio che non tutti i partigiani delle formazioni di sinistra (specie quelle al di fuori del CLN, come lo stesso MCd'I) avessero obbedito all'appello di consegnare le armi. Episodi quali il linciaggio di Donato Carretta e le proteste popolari seguite alla fuga del generale Mario Roatta furono indici di una persistente tensione sociale.\nPrime attivit\u00e0 legali.\nIl giorno dopo l'arrivo degli Alleati il MCd'I occup\u00f2 una ex stazione della PAI nel quartiere Garbatella, e successivamente due scuole abbandonate e alcuni appartamenti in via Nazionale; questi ultimi furono adibiti a quartier generale. L'organizzazione femminile del movimento, occupata una ex sede di un'associazione fascista in corso Vittorio Emanuele, diede inizio a una propria attivit\u00e0 assistenziale, comprendente cure mediche, distribuzione di alimenti e consulenze, e avvi\u00f2 una scuola politica di femminismo marxista. Le risorse finanziarie per tutte queste attivit\u00e0 provenivano da serate danzanti che Bandiera Rossa organizzava in ogni sua sezione e che ebbero molto successo (furono frequentate anche dai soldati alleati). Altri fondi per il movimento provenivano da tornei di boxe e lotterie.\nIl 6 giugno apparve il primo numero distribuito legalmente di \"Bandiera Rossa\", ove si ringraziavano gli Alleati e ci si proponeva di partecipare attivamente alla liberazione del resto dell'Italia ancora occupata dai tedeschi. Vi furono tuttavia solamente altre due uscite del periodico, in quanto il governo militare alleato neg\u00f2 la sua autorizzazione alla stampa, cos\u00ec come neg\u00f2 al MCd'I l'accesso alla sua trasmissione radiofonica \"La voce dei partiti\" (consentito invece ai partiti del CLN). Il PCI approfitt\u00f2 dell'ostilit\u00e0 degli alleati nei confronti delle organizzazioni che questi ultimi consideravano sovversive, al fine di perseguire il suo disegno di liquidare Bandiera Rossa dalla scena politica.\nIl MCd'I, subito dopo la liberazione di Roma, avvi\u00f2 pubblicamente una campagna di reclutamento per \"Armata Rossa\", con l'intento di affiancare tale brigata partigiana all'esercito alleato che ancora combatteva contro i tedeschi. Tale campagna ebbe un certo successo, bench\u00e9 la cifra di 40.000 adesioni (dichiarata a luglio del '44) sia probabilmente esagerata. \"Armata Rossa\" inizi\u00f2 anche a distribuire un suo periodico con lo stesso nome, i cui primi due numeri apparvero stampati \"recto-verso\" assieme a \"Bandiera Rossa\": il programma politico ivi propagandato contemplava il rovesciamento della monarchia, un'economia pianificata e un governo democratico e socialista. Comunque il Governo militare alleato si allarm\u00f2 per la crescita di \"Armata Rossa\", ordin\u00f2 la cessazione del reclutamento e arrest\u00f2 Antonino Poce assieme ad altri due suoi compagni; il 17 giugno una corte militare condann\u00f2 Poce a tre mesi di prigione, accordandogli la libert\u00e0 condizionata.\nLo scioglimento di \"Armata Rossa\" e la scissione del MCd'I.\nLa documentazione interna del PCI mostra che questo partito lavor\u00f2 attivamente per sabotare \"Armata Rossa\", avvalendosi a questo scopo della collaborazione di Giordano Amidani. Una circolare del PCI di maggio ordinava ai suoi membri di non partecipare alle manifestazioni contro la monarchia e riaffermava la propria contrariet\u00e0 agli estremisti; a giugno un rapporto interno di Agostino Novella denunciava i presunti legami di Otello Terzani con agenti provocatori. L'ordine del Governo militare alleato di cessare i reclutamenti e l'arresto di Poce convinsero Terzani che la sorte di \"Armata Rossa\" fosse segnata: il 2 luglio lo stesso Terzani, Amidani e Avico rilasciarono una dichiarazione congiunta con la quale scioglievano \"Armata Rossa\" e invitavano i suoi ex aderenti a sostenere l'attivit\u00e0 politica dal PCI.\nPoce e Sbardella pubblicamente si dichiararono contrari allo scioglimento di \"Armata Rossa\", ma in un incontro privato con Agostino Novella (secondo il resoconto di quest'ultimo) si dissero anch'essi favorevoli alla dissoluzione e si limitarono a chiedere tempo fino al prossimo congresso del MCd'I, in cui si sarebbe deciso del rapporto del movimento con il PCI.\nA questo punto Raffaele De Luca e Orfeo Mucci, dopo aver accusato Poce e Sbardella di aver capitolato troppo facilmente di fronte all'offensiva del PCI, tentarono un colpo di mano, dichiarando l'espulsione degli stessi Poce e Sbardella dal MCd'I; questi ultimi non accettarono e rivendicarono invece la guida esclusiva del movimento. Si ebbero in questo modo due \"leadership\" rivali, ognuna delle quali diram\u00f2 un proprio bollettino interno con il quale decretava l'espulsione dell'altra. Mucci e De Luca mantennero il controllo del periodico \"Disposizioni Rivoluzionarie\" sul quale dichiararono che il MCd'I era ormai il \u00abnemico numero uno\u00bb del PCI. Corvisieri commenta che con ci\u00f2 \u00abi metodi burocratici rimproverati al PCI, venivano tranquillamente applicati dagli stessi critici\u00bb, e che per\u00f2 si tratt\u00f2 \u00abdi una scissione \"sui generis\" perch\u00e9 in definitiva le sezioni rimasero unite e gli stessi dirigenti non rupper\u00f2 mai i contatti per arrivare a una ricomposizione del dissidio\u00bb, ricomposizione che si ebbe gi\u00e0 a settembre 1944.\nIl convegno di Napoli e la fine di Bandiera Rossa.\nLo scioglimento della \"Armata Rossa\", la repressione da parte del Governo militare alleato, i conflitti interni e le molte defezioni verso altri partiti di sinistra posero seri limiti alla crescita del MCd'I. Il numero dei suoi componenti, a dicembre 1944, ammontava a circa 13.400, circa cinque volte di pi\u00f9 che nel periodo della clandestinit\u00e0, ma meno di quanto ci si potesse aspettare considerando l'intervenuta libert\u00e0 di organizzazione. Sempre a fine '44 il PCI contava a Roma pi\u00f9 di 51.200 membri e il Partito socialista pi\u00f9 di 22.500; questi due partiti inoltre erano organizzati su scala nazionale, mentre il MCd'I aveva scarsissimo seguito al di fuori del Lazio.\nAllo scopo di uscire dall'isolamento politico il MCd'I tent\u00f2 a pi\u00f9 riprese, ma senza grandi risultati, un'intesa con le forze che criticavano da sinistra il governo e il CLN. Uno di questi tentativi fu l'invio di una delegazione al convegno della Frazione di Sinistra dei Comunisti e dei Socialisti Italiani, un raggruppamento di orientamento trotskista-bordighista; il convegno si svolse a Napoli il 6 e 7 gennaio 1945 e per il MCd'I vi parteciparono (ricomposto il dissidio dell'estate precedente) Sbardella, Poce e De Luca. Tuttavia l'unificazione del MCd'I con questa \"Frazione\" di oppositori da sinistra della linea staliniana non and\u00f2 in porto, anche perch\u00e9 Sbardella, nel suo intervento, afferm\u00f2 la giustezza della politica di Stalin e critic\u00f2 il PCI sostenendo (del tutto erroneamente) che quest'ultimo partito non rifletteva gli orientamenti dei comunisti sovietici. Un opuscolo pubblicato dal MCd'I alla fine del 1944, intitolato \"La via maestra\", aveva del resto criticato il PCI per la sua politica di collaborazione con i partiti antifascisti borghesi, ma aveva (osserva Corvisieri) \u00abassunto una posizione giustificazionista verso le scelte compiute da Stalin\u00bb, senza affatto rendersi conto dell'identit\u00e0 di vedute fra Stalin e Togliatti.\nPer parte sua il PCI continuava a lavorare per la liquidazione politica del MCd'I, ad esempio infiltrando propri militanti nelle sezioni di Bandiera Rossa con l'obiettivo di staccarle dal MCd'I e aggregarle al PCI. Un altro espediente del Partito comunista fu quello di registrare in tribunale a proprio nome la testata \"Bandiera Rossa\", impedendo cos\u00ec la ripresa delle pubblicazioni del periodico del MCd'I. Ad ogni modo, nel febbraio 1945 (dopo otto mesi di sospensione della pubblicazione) il MCd'I riusc\u00ec a stampare \"Bandiera Rossa\" sotto forma di bollettino interno, non distribuito nelle edicole. In esso, fra l'altro, si constatava la crisi della \"leadership\" del movimento (dando atto delle defezioni di dirigenti come Raffaele De Luca, Roberto Guzzo e Pietro Battara), si respingevano le accuse di \u00abtrotskismo\u00bb mosse dal PCI e si chiedeva una epurazione del MCd'I dagli \u00abelementi spostati della declinante borghesia\u00bb nonch\u00e9 una difesa dalla \u00abproliferazione teppistica\u00bb infiltratasi nel movimento\nA marzo del 1946 Antonino Poce inform\u00f2 il Ministero dell'interno degli sforzi da lui condotti per espellere dal MCd'I i membri legati al mondo della criminalit\u00e0; lo stesso Poce aveva inviato delle missive all'allora Presidente del consiglio Ivanoe Bonomi e successivamente a Ferruccio Parri allo scopo di ottenere il permesso di tornare a pubblicare legalmente un proprio periodico. Questo pot\u00e9 infine uscire da settembre 1945, sotto la testata \"L'idea Comunista\". Secondo Broder, da questo nuovo giornale appare tutta la fatica che il MCd'I provava nell'affrontare il nuovo compito di trasformarsi da movimento clandestino a partito legale: la pi\u00f9 grave mancanza era quella di una chiara e condivisa linea politica che desse al movimento il senso di una strategia collettiva.\nNel numero del 27 gennaio 1946 de \"L'Idea Comunista\" il MCd'I pubblic\u00f2, per la prima volta nella propria stampa, un articolo contenente il sospetto che Stalin, in effetti, non fosse affatto il diretto erede e continuatore dell'operato di Lenin; ma l'articolo era, pi\u00f9 che altro, scritto in polemica con il PCI e non tentava neppure di spiegare come mai l'URSS avesse abbandonato una prospettiva genuinamente rivoluzionaria.\nIl MCd'I non riusc\u00ec a presentare proprie candidature n\u00e9 alle elezioni per l'Assemblea costituente n\u00e9 alle elezioni provinciali del novembre 1946; secondo Corvisieri \u00abil movimento si trovava ormai di fronte a difficolt\u00e0 insormontabili\u00bb, dal momento che gli sviluppi in senso rivoluzionario, da esso costantemente auspicati fin dal 1943, non si stavano affatto verificando secondo le previsioni\nLa cacciata del PCI dal terzo governo De Gasperi, nel marzo 1947, agli occhi di molti militanti di \"Bandiera Rossa\" fece venir meno ogni ragione per rimanere fuori da quel partito; essi infatti avevano sempre cercato una riconciliazione col PCI a patto che quest'ultimo rompesse l'alleanza con i partiti borghesi. Il nuovo deflusso di militanti fu fatale per l'organizzazione romana del MCd'I, che per la fine dell'estate del 1947 cess\u00f2 di esistere. Corvisieri scrive che \u00abun piccolo gruppo mantenne formalmente in vita il movimento fino al 1949\u00bb.\nVicende successive degli ex dirigenti.\nFiliberto Sbardella chiese la tessera del PCI, ma riusc\u00ec ad ottenerla solo dopo qualche anno. Altri dirigenti passarono ad altri partiti di sinistra, come il PSI e il PSDI. Raffaele De Luca, anziano e malato, chiese anch'egli di entrare nel PCI: la federazione comunista romana accolse la sua domanda, ma la direzione del partito la respinse. Anche la domanda di adesione al PCI di Antonino Poce fu respinta.\nAttorno agli anni settanta, col rifiorire delle posizioni comuniste critiche nei confronti della strategia del PCI, Felice Chilanti si occup\u00f2 di riattualizzare la storia di Bandiera Rossa. Dopo aver aderito ad Avanguardia operaia, Chilanti scrisse a puntate sul \"Quotidiano dei lavoratori\" la storia del gruppo.\nIn tempi pi\u00f9 vicini Orfeo Mucci collabor\u00f2 con Radio Onda Rossa e nell'attivit\u00e0 dell'Autonomia Operaia di Roma, fino alla sua morte nel 1997: in via dei Volsci a Roma vi \u00e8 una targa che lo ricorda.\nStoriografia e memorialistica.\nStoriografia.\nIl movimento Bandiera Rossa venne a lungo trascurato dalla storiografia. Corvisieri individua tre fasi nel discorso pubblico sul MCd'I: una \u00abfase della calunnia\u00bb, nel primo dopoguerra; una \u00abfase del silenzio\u00bb, per tutti gli anni cinquanta; e una terza fase, negli anni sessanta, in cui cominci\u00f2 ad apparire in storiografia \u00abqualche accenno\u00bb all'attivit\u00e0 del MCd'I.\nNella sua \"Storia della Resistenza italiana\", uscita in prima edizione nel 1953, lo storico comunista Roberto Battaglia attribuisce a Bandiera Rossa \u00abcarattere anarcoide e anche trotskista\u00bb.\nL'ampio studio di Silverio Corvisieri \"Bandiera Rossa nella Resistenza romana\", scritto nel 1967 e pubblicato l'anno successivo, puntava a risollevare il MCd'I dall'oblio in cui era caduto, asserendo il ruolo centrale di Bandiera Rossa nella lotta partigiana nella capitale. Basato in gran parte sulla testimonianza di Orfeo Mucci (che all'epoca, come lo stesso Corvisieri, militava in Avanguardia Operaia), il libro di Corvisieri si faceva portavoce di tematiche tipiche del discorso pubblico sulla Resistenza portato avanti in quegli anni dalla sinistra extraparlamentare. Riflettendo l'atteggiamento di venerazione della lotta armata diffuso in tali ambienti, Corvisieri enfatizzava oltre misura il contributo bellico dato da Bandiera Rossa alla lotta partigiana e tendeva a considerare il valore militare dimostrato dai partigiani del MCd'I come un elemento tale da legittimare di per s\u00e9 la loro linea politica.\nLa tesi di dottorato di David Broder, \"Bandiera Rossa. Communists in Occupied Rome, 1943-44\", pubblicata nel 2017, si propone di tracciare una storia sociale dei comunisti a Roma durante l'occupazione tedesca. Nella lettura di Broder, il PCI pot\u00e9 conquistare la propria egemonia solo soggiogando altre correnti comuniste, fra cui appunto il MCd'I; quest'ultimo fu il prodotto di un massimalismo eclettico, di carattere sovversivo, sopravvissuto ai margini della societ\u00e0 durante tutto il ventennio fascista e che trov\u00f2 un seguito popolare dopo la disgregazione del regime, alimentando, nelle borgate di Roma, forme di rivolta sociale che sarebbero perdurate anche dopo la liberazione. In contrasto con l'interpretazione di Corvisieri, per Broder la lotta partigiana non fu un elemento preminente nella strategia politica del MCd'I, i cui militanti\u00a0\u2013 secondo Broder\u00a0\u2013 cercarono piuttosto di evitare un confronto diretto con le forze d'occupazione tedesche, in modo da preservare integre le forze per la futura insurrezione comunista, la quale avrebbe dovuto essere il vero obiettivo delle bande armate che il MCd'I andava costituendo; queste ultime avevano inoltre uno scopo difensivo, volto a proteggere la popolazione delle borgate dalla violenza dispiegata contro di esse dai nazifascisti.\nUn \u00absignificativo ridimensionamento del ruolo attivo di Bandiera Rossa nella Resistenza romana\u00bb \u00e8 stato operato dallo storico Gabriele Ranzato nel suo saggio \"La liberazione di Roma\", pubblicato nel 2019. Scrive Ranzato: \u00abquasi del tutto prive di riscontri risultano essere le imprese vantate dal movimento [...] nei suoi rapporti prodotti [nel dopoguerra] per il riconoscimento della qualifica di partigiani dei suoi aderenti, che [...] sono [...] di attendibilit\u00e0 alquanto dubbia, sebbene costituiscano il corpo essenziale di vari scritti di carattere apologetico sul movimento stesso. Questo non toglie che quel movimento, come le altre formazioni della Resistenza, e forse anche di pi\u00f9, ebbe un alto numero di caduti; ma non si pu\u00f2 stabilire affatto una proporzionalit\u00e0 diretta, per nessuna di esse, tra le loro vittime della repressione tedesca e le azioni compiute\u00bb.\nPer Ranzato, non pu\u00f2 \u00abnon destare stupore che nessuna o quasi delle principali azioni rivendicate da Bandiera Rossa trovi riscontro\u00bb nelle carte di polizia. \u00abE resta [...] da sottolineare che se le azioni rivendicate da BR fossero state effettivamente realizzate [...] molte di esse\u00a0\u2013 e soprattutto quelle che sarebbero state compiute nelle stazioni cittadine\u00a0\u2013 avrebbero potuto provocare delle dure rappresaglie tedesche. Per cui risulterebbe evidente la scarsa coerenza della sua condotta di lotta con la teorizzazione \"antiterrorista\" del Movimento stesso e la condanna che avrebbe in seguito espresso circa l'attentato di via Rasella\u00bb.\nSempre secondo Ranzato, se \u00e8 vero che contro gli aderenti a Bandiera Rossa \u00abla repressione tedesca fu inesorabile\u00bb, contando il movimento numerosi militanti e dirigenti catturati e fucilati, in realt\u00e0 \u00ab\u00e8 probabile che, pi\u00f9 che per la sua pericolosit\u00e0, Bandiera Rossa sia stata scelta dai tedeschi [...] per fare da capro espiatorio e da disincentivo all'attivit\u00e0 resistenziale, soprattutto per la sua notevole permeabilit\u00e0 alle infiltrazioni e alle delazioni, di cui fu facile bersaglio, in assenza di strette regole cospirative e anche di semplici misure sufficientemente cautelative\u00bb.\nRanzato riscontra, nel tempo, un cambiamento nell'atteggiamento del PCI nei confronti di Bandiera Rossa: \u00abostile, essendo quest'ultima concorrenziale o suppostamente \"trockista\", durante l'occupazione tedesca; molto pi\u00f9 generoso in seguito, quando, soprattutto dagli anni Sessanta, si \u00e8 inteso enfatizzare la partecipazione popolare alla lotta armata nella capitale\u00bb.\nMemorialistica.\nSecondo Broder, gli ex militanti di Bandiera Rossa produssero pochi contributi sulla storia del loro movimento; lo storico inglese menziona contributi sparsi di Orfeo Mucci e di Felice Chilanti, nonch\u00e9 le memorie inedite di Giovanni Pepe \"Dantin\", il quale critica aspramente gli autori dell'attentato di via Rasella (erroneamente attribuito all'intero CLN). Sempre secondo Broder, i due volumi di memorie pubblicati da Roberto Guzzo rispettivamente nel 1945 e nel 1964 offrono un resoconto estremamente tendenzioso della storia del MCd'I, resoconto influenzato dalla successiva adesione dell'autore a posizioni nazionaliste e di destra. Guzzo fu tra i sostenitori dell'infondata teoria del complotto sull'attentato di via Rasella. In un volume intervista pubblicato nel 2001, Otello Terzani analizza criticamente la storia del MCd'I formulando contro di esso l'accusa di stalinismo."}
{"id": "1036560", "revid": "109357272", "url": "https://it.wikipedia.org/wiki?curid=1036560", "title": "Archipterigio", "text": "L'archipterigio \u00e8 un tipo di pinna carnosa sviluppatasi tra i pesci ossei Sarcopterigi del Devoniano circa 380 milioni di anni fa. Si riteneva che da questo tipo di pinna si siano evoluti gli arti delle prime specie anfibie e, per estensione, di tutti i Tetrapodi.\nPi\u00f9 recentemente si ritiene pi\u00f9 verosimilmente che i veri antenati dei Tetrapodi siano i Ripidisti, che posseggono appendici pari pi\u00f9 simili agli arti dei primitivi Tetrapodi.\nLa pinna ad archipterigio monoseriata \u00e8 simmetrica lungo un asse centrale ed \u00e8 sostenuta da una struttura ossea segmentata in cui i singoli elementi presentano una caratteristica disposizione piramidale: a partire dall'articolazione con il resto del corpo si trovano un osso (pterigioforo) centrale singolo (omologo dell'omero o del femore) seguito da una singola coppia di ossa (omologhi delle coppie ulna/radio e tibia/perone) a sua volta collegata ad una serie di ossa pi\u00f9 piccole (omologhi delle ossa della mano e del piede). Particolare importante, nella pinna archipterigia gli omologhi delle falangi non sono ancora sviluppati, e le parti terminali della struttura ossea sono occupate da una serie di raggi non segmentati.\nLa pinna ad archipterigio non consente ancora al pesce di sostenere il proprio peso sulla terraferma, in quanto la disposizione della muscolatura e delle ossa che sostengono l'arto si trova ancora concentrata in prossimit\u00e0 dell'articolazione tra l'arto e il resto del corpo del pesce. La successiva evoluzione della pinna ad archipterigio, con l'allungarsi delle ossa e della muscolatura verso le estremit\u00e0 dell'arto, e la successiva formazione delle falangi, consentiranno di sostenere il peso del corpo in modo pi\u00f9 efficace. \nSi ritiene che la pinna ad archipterigio si sia sviluppata in pesci sarcopterigi che vivevano in acque stagnanti e poco profonde, antenati di parte dei pesci dipnoi e dei crossopterigi pi\u00f9 evoluti. Un celebre fossile che presenta questo tipo di pinna \u00e8 Eusthenopteron (un crossopterigio Ripidista).\nAttualmente in tutto il mondo animale la pinna archipterigia \u00e8 posseduta solo da due delle tre specie superstiti di pesci dipnoi: quelli africani e quelli australiani. I dipnoi sudamericani, invece, possiedono delle pi\u00f9 primitive pinne pi\u00f9 lunghe e filiformi."}
{"id": "1036561", "revid": "187", "url": "https://it.wikipedia.org/wiki?curid=1036561", "title": "Cunnu", "text": ""}
{"id": "1036563", "revid": "45927", "url": "https://it.wikipedia.org/wiki?curid=1036563", "title": "Ta abbata Sharran", "text": ""}
{"id": "1036564", "revid": "45927", "url": "https://it.wikipedia.org/wiki?curid=1036564", "title": "Ta abbata sharran", "text": ""}
{"id": "1036565", "revid": "2028514", "url": "https://it.wikipedia.org/wiki?curid=1036565", "title": "Zona a traffico limitato", "text": "Le zone a traffico limitato, note semplicemente come ZTL, in Italia, sono aree nelle quali viene limitato l'accesso a particolari categorie di veicoli, permanentemente oppure in determinate fasce orarie.\nLe ragioni che portano ad istituire una zona a traffico limitato possono essere svariate: spesso l'intento \u00e8 quello di ridurre il traffico nei centri storici, soprattutto durante i periodi con maggiore affluenza di traffico.\nLe ZTL possono anche essere finalizzate a mantenere sotto controllo i livelli di inquinamento nelle aree urbane oppure per aumentare le entrate amministrative con il pagamento di un pedaggio urbano.\nAl pari di come avviene nelle corsie preferenziali e nelle aree pedonali, le sanzioni amministrative per accesso non autorizzato in ZTL hanno un importo compreso tra \u20ac 83,00 e \u20ac 333,00 ma non prevedono la decurtazione di punti dalla patente di guida.\nVarchi.\nLe zone a traffico limitato possono essere delimitate da appositi varchi per il riconoscimento dei mezzi autorizzati all'ingresso. Questi varchi possono essere costituiti da sbarre apribili con appositi pass o con permessi elettronici oppure da telecamere poste all'accesso; in quest'ultimo caso le telecamere poste ad ogni ingresso delle zone a traffico limitato registrano le targhe di ogni singolo veicolo entrante e trasmettono al competente comando della polizia locale le eventuali trasgressioni da parte di mezzi non autorizzati all'ingresso.\nDeroghe.\nIl segnale che identifica una zona a traffico limitato si compone di due pannelli, quello posto in basso contiene l'elenco dei veicoli ai quali \u00e8 ammesso l'accesso alla ZTL. \nDetto elenco \u00e8 reso mediante una descrizione scritta dei veicoli ammessi e le corrispondenti figure.\nGli enti proprietari delle strade possono, previa emissione di ordinanza motivata, anche non prevedere alcuna deroga alla ZTL, in tal caso il segnale posto ai varchi si compone del solo pannello superiore. \nNella maggior parte delle zone a traffico limitato viene consentito l'accesso ai veicoli a servizio di persone invalide che espongano l'apposito contrassegno, questo perch\u00e9 le persone invalide possono accedere ad una ZTL, anche se il segnale non lo prevede esplicitamente, a condizione che sia autorizzato l'accesso anche ad una sola categoria di veicoli per l'espletamento di servizi di trasporto di pubblica utilit\u00e0.\nGli invalidi non sono inoltre tenuti a comunicare preventivamente i dati del proprio veicolo se intendono transitare in una zona a traffico limitato, sebbene alcune amministrazioni comunali inseriscano nei segnali diciture che inducano a credere il contrario. Il diritto della persona invalida di transitare in una ZTL, in quanto previsto dalla legge, non pu\u00f2 venir meno per il solo fatto di non aver comunicato in anticipo targa o numero di contrassegno.\nLa comunicazione dei dati del veicolo \u00e8 infatti un mero aiuto alle amministrazioni comunali, in quanto consente di evitare l\u2019emissione di verbali che dovranno essere annullati in sede di ricorso.\nA differenza delle aree pedonali, nelle ZTL \u00e8 ammesso l'accesso da parte dei velocipedi solo se adeguatamente specificato sul segnale stradale.\nIstituzione delle ZTL.\nI comuni per istituire una ZTL devono ottenere l'autorizzazione del Ministero delle Infrastrutture e dei Trasporti, non necessaria invece qualora il comune voglia inserire nella viabilit\u00e0 cittadina una corsia riservata\nL'istituzione di una ZTL implica argomenti di diritto della circolazione da parte dei cittadini e ha un impatto sugli aspetti economici delle imprese all'interno della ZTL. Vista la rilevanza socio-economica delle ZTL alcune categorie portatori di interesse sono legittimate ad impugnarle datanti all'autorit\u00e0 amministrativa dello Stato come i TAR e il Consiglio dello Stato.\nIn alcune occasioni le ZTL sono state dichiarate illegittime addirittura a seguito di referendum comunale, \u00e8 il caso ad esempio della ZTL di Bollate, ricordata come \"la pi\u00f9 assurda d'Italia\", che oggi viene impiegata solo per finalit\u00e0 di sorveglianza.\nIl Ministero delle Infrastrutture ha posto regole precise per l'Istituzione di ZTL a pagamento da parte dei Comuni e una modifica di notevole impatto sulla societ\u00e0 deve essere esaminata nel Piano urbano del traffico (PUT). Nel PUT della citt\u00e0 di Milano sono descritte ZTL a tempo limitato, ZTL 0-24h, ZTL a pagamento come AreaC, ZTl ad accessi regolamentati per residenti e non, come AreaB. \nSegnaletica di divieto.\nSegnaletica di preavviso.\nI segnali di preavviso di una ZTL, non sono espressamente previsti nel Regolamento di attuazione del Codice della Strada e pertanto devono essere realizzato in analogia ai segnali di preavviso di intersezione\nurbana.\nTali segnali devono comunque contenere il simbolo della ZTL, se possibile integrato con tutti i pannelli presenti sul segnale posto al varco di accesso. Tuttavia, visto che molto spesso non \u00e8 possibile riprodurre tutte le indicazioni presenti sul segnale principale, il Ministero dei trasporti ha stabilito che sul cartello di preavviso non possono essere contenuti pi\u00f9 di due pannelli, a scelta tra:\nEsempi di segnali di preavviso generici, ossia senza pannelli integrativi:\nSegnaletica ai varchi.\nIl segnale di \"inizio zona a traffico limitato\" si compone di una serie di pannelli, il primo, obbligatorio, ha forma quadrata e contiene la figura del segnale \"divieto di transito\" e la scritta \"zona traffico limitato\" (con eventuale traduzione).\nAl di sotto di questo segnale vengono posizionati altri pannelli in base al tipo di ZTL; sono previsti pannelli per indicare la fascia oraria di validit\u00e0, eccezioni o limitazioni al divieto, segnalare la presenza di varco elettronico o fornire i recapiti telefonici per ottenere informazioni sulla ZTL.\nIl pannello relativo alla presenza del varco elettronico prevedeva l'iscrizione \"controllo elettronico degli accessi\", dal 2019, il Ministero delle Infrastrutture e dei Trasporti ha ritenuto pi\u00f9 opportuna l'iscrizione \"controllo elettronico ZTL\".\nQuesta precisazione deriva dal fatto che nelle ZTL possono essere installate telecamere per il controllo dei veicoli anche all'interno delle zone stesse e non solo in corrispondenza dei varchi di accesso. Il Ministero ha comunque precisato che, per le ZTL gi\u00e0 istituite, pu\u00f2 essere mantenuta la precedente dicitura, ma solo nei varchi di accesso.\nPer consentire ai conducenti di comprendere immediatamente se la ZTL \u00e8 attiva, le amministrazioni comunali integrano spesso i segnali stradali con pannelli a messaggio variabile. \nAnche in questo caso, prima della regolamentazione del 2019, ciascun comune utilizzava PMV con diciture differenti ed a volte si ricorreva pure a semafori con lanterne verdi e rosse.\nIl Ministero ha stabilito che tutti i PMV delle zone a traffico limitato devono contenere esclusivamente le iscrizioni \"ZTL ATTIVA\" e \"ZTL NON ATTIVA\", eventualmente con le rispettive traduzione in lingua inglese; venne inoltre dichiarato illegittimo l\u2019utilizzo di lanterne semaforiche in corrispondenza dei varchi di accesso delle ZTL, in quanto la segnaletica luminosa \u00e8 rivolta a tutti gli utenti stradali e contrasterebbe con la segnaletica verticale della ZTL, che invece consente l\u2019accesso solamente a particolari tipologie di veicoli.\nSe le dimensioni del pannello lo consentono, \u00e8 pi\u00f9 corretto inserire anche l'orario in cui la ZTL entra in vigore, ad esempio \u00e8 preferibile la dicitura \"ZTL NON ATTIVA FINO ALLE 18:00\".\nDenominazione nelle lingue minoritarie d'Italia.\nNelle regioni italiane che beneficiano di un regime di bilinguismo, la denominazione \"Zona a traffico limitato\" \u00e8 stata resa:"}
{"id": "1036567", "revid": "125067469", "url": "https://it.wikipedia.org/wiki?curid=1036567", "title": "Strada statale 82 della Valle del Liri", "text": "La strada statale 82 della Valle del Liri (SS 82), ora anche strada regionale 82 della Valle del Liri (SR 82) \u00e8 un'importante strada statale e regionale italiana di collegamento interregionale che attraversa tutta la valle del Liri tra Abruzzo e Lazio.\nPercorso.\nHa inizio ad Avezzano , in Abruzzo presso la strada statale 5 Via Tiburtina Valeria, e, prima della realizzazione della nuova strada statale 690 Avezzano-Sora, era la via principale di collegamento per il frusinate e il Lazio meridionale. Uscita dall'abitato di Avezzano, la strada prosegue su un tracciato a scorrimento veloce affiancata per buona parte alla SS 690, toccando Capistrello, dopo il quale si entra nella valle del fiume Liri, Canistro, Civitella Roveto, Morino, Civita d'Antino, San Vincenzo Valle Roveto, Balsorano e le sue frazioni di Ridotti e Collepiano, ed entra nel Lazio dopo pochi chilometri.\nDopo il confine regionale, la strada prosegue ed arriva a Sora, sempre seguendo il corso del Liri; qui finisce il tratto a scorrimento veloce. Prosegue quindi verso sud toccando Isola del Liri, Fontana Liri, ed entra nel comune di Arce, dove incontra la strada statale 6 Via Casilina. Da qui la strada devia verso sudest e, dopo diversi km, tocca prima Ceprano con l'inizio del km 82,000 (sempre adiacente Via Casilina), poi San Giovanni Incarico, dove smette di scorrere a fianco del Liri, Pico ed entra quindi in provincia di Latina. Passa quindi per il territorio comunale di Campodimele, valica il Passo San Nicola, a 620 m s.l.m., su un tracciato abbastanza disagevole, e arriva quindi ad Itri, dove si immette sulla strada statale 7 Via Appia.\nIn seguito al decreto legislativo n. 112 del 1998, la gestione della tratta Avezzano-Arce \u00e8 rimasta all'ANAS e dal 2002 la gestione della tratta Ceprano-Itri \u00e8 passata dall'ANAS alla Regione Lazio che ha dato le competenze alla Provincia di Frosinone e alla Provincia di Latina. dal 5 marzo 2007 anche la societ\u00e0 Astral ha gestito il tale tratto."}
{"id": "1036576", "revid": "45927", "url": "https://it.wikipedia.org/wiki?curid=1036576", "title": "Numero di fidia", "text": ""}
{"id": "1036591", "revid": "45927", "url": "https://it.wikipedia.org/wiki?curid=1036591", "title": "Costante di fidia", "text": ""}
{"id": "1036608", "revid": "73447", "url": "https://it.wikipedia.org/wiki?curid=1036608", "title": "Tha Outlawz", "text": ""}
{"id": "1036752", "revid": "6923", "url": "https://it.wikipedia.org/wiki?curid=1036752", "title": "Galleria Gommata", "text": ""}
{"id": "1036917", "revid": "1305772", "url": "https://it.wikipedia.org/wiki?curid=1036917", "title": "BAB", "text": ""}
{"id": "1036922", "revid": "118834", "url": "https://it.wikipedia.org/wiki?curid=1036922", "title": "Struttura dati astratta", "text": ""}
{"id": "1037050", "revid": "111331468", "url": "https://it.wikipedia.org/wiki?curid=1037050", "title": "Teatro Sant'Angelo", "text": "Il Teatro Sant'Angelo era un teatro di Venezia che oper\u00f2 dal 1677, costruito dall'architetto Santurini, sino agli ultimi anni del XVIII secolo. Considerato uno dei sette teatri lirici di Venezia dell'epoca, era concorrente storico, nella programmazione, del Teatro San Mois\u00e8.\nSituato vicino a Ponte di Rialto, fu inaugurato nel 1677 con il dramma \"Helena rapita da Paride\" di Domenico Freschi. La struttura disponeva di 136 palchetti.\nTra i protagonisti assoluti del teatro vi fu Vivaldi che ne ravviv\u00f2 parecchie stagioni musicali (rappresentando qui dodici sue opere tra quelle espressamente composte per essere rappresentate per la prima volta a Venezia), e tra il 1748 ed il 1753 vi si rappresentarono numerose commedie di Carlo Goldoni (da \"La vedova scaltra\" a \"La locandiera\"), legato al teatro grazie ad un accordo con il capocomico Girolamo Medebach. In seguito il palcoscenico veneziano perse importanza ed entr\u00f2 in declino. Nel 1804, durante l'occupazione francese, fu chiuso insieme ad altri teatri veneziani minori e in seguito al suo posto fu costruito Palazzo Barocci, occupato attualmente da un hotel."}
{"id": "1037362", "revid": "287204", "url": "https://it.wikipedia.org/wiki?curid=1037362", "title": "Amore giovane", "text": "Amore giovane \u00e8 il primo romanzo scritto dall'attore Ethan Hawke. Pubblicato nel 1996, in Italia \u00e8 stato tradotto anche col titolo di \"Stato di eccitazione\".\nTrama.\nWilliam, giovane attore in erba, incontra Sarah, cantante in un gruppo rock. Non \u00e8 il classico colpo di fulmine, ma conoscendosi iniziano a sentirsi sempre pi\u00f9 attratti. Lei \u00e8 pi\u00f9 cauta, lui si fa travolgere dalla passione. La loro vita scorre fra litigi, malintesi e attimi di dolcezza. Al ritorno da un viaggio da Parigi, Sarah lascia William, lasciandolo smarrito e confuso."}
{"id": "1037428", "revid": "1776051", "url": "https://it.wikipedia.org/wiki?curid=1037428", "title": "Oh My God (Guns N' Roses)", "text": "Oh My God \u00e8 una canzone dei Guns N' Roses. Fa parte della colonna sonora del film \"Giorni contati\" (1999).\nLa canzone.\n\u00c8 stata incisa da Axl Rose, Tommy Stinson, Dizzy Reed, Paul Tobias, Robin Finck, Chris Pittman e Josh Freese, ed \u00e8 stata pubblicata come singolo nel 1999. Vi hanno collaborato anche Dave Navarro e Gary Sunshine.\n\"Oh My God\" \u00e8 stata suonata dal vivo solo quattro volte, nel 2001. In un'intervista con Tom Anderson nel 2003, Richard Fortus ha detto che voleva usare la sua chitarra Anderson Baritom in un tour successivo per suonare il brano . Tuttavia il brano non \u00e8 mai stato suonato live dal 2001, nonostante fosse presente nelle immagini delle setlist (tuttavia mai confermate come ufficiali). Raramente la band, dal 2002 ad oggi, ha suonato la canzoni ai soundcheck."}
{"id": "1037479", "revid": "44024", "url": "https://it.wikipedia.org/wiki?curid=1037479", "title": "Basketball Hall of Fame", "text": ""}
{"id": "1037574", "revid": "1305772", "url": "https://it.wikipedia.org/wiki?curid=1037574", "title": "Paradise City", "text": "Paradise City \u00e8 un singolo del gruppo musicale statunitense Guns N' Roses, pubblicato il 30 novembre 1988 come quarto estratto dal primo album in studio \"Appetite for Destruction\".\nLa canzone \u00e8 stata inserita alla 459\u00aa posizione nella lista dei 500 migliori brani musicali secondo Rolling Stone.\nDescrizione.\nCome Slash stesso racconta nella sua biografia, il pezzo fu scritto sul pulmino di ritorno dallo \"Stone\", un locale di San Francisco in cui avevano fatto da spalla ai Jetboy, gruppo glam metal emergente del posto. Bevendo e suonando, Slash improvvis\u00f2 l'intro del pezzo, seguito subito da Duff McKagan (bassista) e Izzy Stradlin (chitarrista). Axl inizi\u00f2 a cantare \"\"Take me down to the paradise city\" e Slash concluse con \"Where the girls are fat and they've got big titties\", poi come variante \"Where the grass is green and the girls are pretty\" ed Axl concluse con \"Take me home\"; Alla fine fu preferita \"Where the grass is green and the girls are pretty\"\" anche se Slash crede che la sua versione precedente fosse pi\u00f9 bella. Fu cos\u00ec che sul pulmino la parte strumentale fu composta e gran parte del testo fu abbozzata. Secondo quanto dichiarato da Tracii Guns, ex chitarrista del gruppo e leader degli L.A. Guns, il riff principale \u00e8 stato influenzato dal brano \"Zero the Hero\" dei Black Sabbath, tratto dal disco \"Born Again\" (1983).\n\"Paradise City\" \u00e8 anche stata riferita a Los Angeles e alla sua politica corrotta, al tempo in cui la traccia fu composta.\nVideo musicale.\nIl videoclip fu per met\u00e0 filmato al Giants Stadium di New Jersey mentre i Guns N' Roses erano in tour con gli Aerosmith e per la restante parte al Monsters of Rock di Donington Park."}
{"id": "1037615", "revid": "1091378", "url": "https://it.wikipedia.org/wiki?curid=1037615", "title": "Sindrome amotivazionale", "text": "La sindrome amotivazionale \u00e8 una condizione psichiatrica caratterizzata da una riduzione delle attivit\u00e0 sociali nell'individuo, senso di distacco ed alienazione, apatia e mancanza di volizione, distacco emotivo e difficolt\u00e0 mnemoniche e di attenzione. \nCause.\nPu\u00f2 venire causata da eventi che influiscono negativamente sulla sfera emotiva e l\u2019equilibrio psicologico dell\u2019individuo oppure dall\u2019uso di alcune sostanze psicotrope.\nStudi dimostrano come la sindrome amotivazionale sia un caratteristico effetto collaterale dell\u2019assunzione prolungata dei composti psicoattivi della cannabis. \nLa sindrome amotivazionale, pu\u00f2 svilupparsi anche a seguito dell'assunzione di sostanze psicoattive come l'ecstasy o durante il trattamento con alcuni antidepressivi come gli SSRI/SNRI (talvolta pu\u00f2 persistere anche dopo la sospensione dando origine alla sindrome post-SSRI).\nTrattamento.\nNon esiste un trattamento specifico per la sindrome amotivazionale. Dato che la causa pi\u00f9 frequente \u00e8 l\u2019assunzione di una sostanza psicotropa, il trattamento consiste nella sospensione dell\u2019assunzione della sostanza. "}
{"id": "1037616", "revid": "729019", "url": "https://it.wikipedia.org/wiki?curid=1037616", "title": "Isola Piana (Alghero)", "text": "L'Isola Piana \u00e8 un isolotto con alte falesie calcaree a picco sul mare situato presso l'area di Capo Caccia, zona a nord-ovest della Sardegna, a nord di Alghero. Nel periodo che va da marzo a giugno ospita una numerosissima colonia di gabbiani, che nidificano e depongono le uova in un ambiente poco accessibile dall'uomo.\nFa parte dell'Area naturale marina protetta Capo Caccia - Isola Piana, da cui la stessa prende parte del nome.\nDal mare \u00e8 raggiungibile solo in barca partendo dal vicino golfo di Porto Conte o dal porto di Alghero. La parte verso ovest dell'isola e tutte le acque circostanti per una distanza di circa 300 metri, sono zona \"A\", delimitata da boe di segnalazione luminose, quindi area di protezione assoluta all'interno del regolamento della AMP, ed \u00e8 vietata qualunque attivit\u00e0 compreso il transito.\nCuriosit\u00e0.\nNegli anni sessanta davanti all'Isola, sul belvedere a picco sul mare, fu ambientato il film di produzione statunitense con Richard Burton ed Elizabeth Taylor \"La scogliera dei desideri\", edizione originale \"Boom\", proprio nel punto in cui vi \u00e8 l'habitat della rara pianta endemica \"Centaurea horrida\". I naturalisti ed i botanici del luogo hanno sempre criticato questo fatto anche perch\u00e9 in seguito vi sono rimasti numerosi resti di materiale di risulta utilizzato per costruire le scenografie con l'enorme villa in perfetto stile hollywoodiano, ed ancora visibili oggi."}
{"id": "1037642", "revid": "2184720", "url": "https://it.wikipedia.org/wiki?curid=1037642", "title": "Higher Ground (Stevie Wonder)", "text": "Higher Ground \u00e8 un singolo di Stevie Wonder, estratto dall'album del 1973 \"Innervisions\".\nNel 2004 la rivista Rolling Stone ha posizionato il brano alla 261 della lista dei 500 migliori brani della storia.\nLa canzone \u00e8 stata poi reinterpretata dai Red Hot Chili Peppers e lanciata come primo singolo (ottenne un gran successo) per promuovere l'album \"Mother's Milk\". Anche Marcus Miller ha incluso una versione nell'album \"Marcus\" del 2008. Nel 2017 anche il bassista Nathan East ha pubblicato una cover del brano nel suo album \"Reverence\".\nVersione dei Red Hot Chili Peppers.\nIl gruppo musicale statunitense Red Hot Chili Peppers ne ha inciso una cover in chiave funk metal, estratta come singolo dal loro quarto album in studio, \"Mother's Milk\" (1989).\nLa canzone viene anche inserita come colonna sonora di alcuni film: \"Il ritmo del successo\" (di Nicholas Hytner) e \"Cambio vita\" (di David Dobkin)."}
{"id": "1037661", "revid": "110157", "url": "https://it.wikipedia.org/wiki?curid=1037661", "title": "Squier Cyclone", "text": "La Squier Cyclone \u00e8 una chitarra elettrica prodotta da Squier, una marca di propriet\u00e0 di Fender che produce copie autorizzate dei suoi modelli a basso costo, ed \u00e8 la riproduzione della Fender Cyclone.\nNel catalogo di Squier, la Cyclone \u00e8 compresa nella serie \"Vintage Modified\".\nLa Cyclone \u00e8 molto simile alla Fender Mustang ma con caratteristiche tecniche differenti. Elettronicamente, la Cyclone \u00e8 identica alla chitarra ibrida della Fender, la Jag-Stang; le mustang sono prodotte con due pickup single coil. Tuttavia sulla Cylone non \u00e8 possibile selezionare i pickup ad una regolazione sfasata senza modificazioni.\nLa Cyclone ha un manico di 24,75\"\", lo stesso della Gibson Les Paul ma con un formato insolito per la Fender, e un tremolo sincronizzato stile Stratocaster.\nLa Cyclone non \u00e8 stata trovata nel catalogo 2007 ed \u00e8 stata dichiarata la produzione interrotta."}
{"id": "1037738", "revid": "1543377", "url": "https://it.wikipedia.org/wiki?curid=1037738", "title": "Policy sui dati sensibili", "text": "Una policy sui dati sensibili \u00e8 un certo tipo di documenti che hanno lo scopo di orientare l'utente nell'elaborazione, nell'accumulazione e nella trasmissione di dati sensibili.\nIl Codice in materia di protezione dei dati personali (d.lgs. 196/2003), art. 4, disciplina e specifica quali dati siano da considerare sensibili. Esistono inoltre particolari politiche atte a favorire la sicurezza e la segretezza dei dati nelle procedure di trasmissione on line (Internet Security Policy).\nIl codice, nella fattispecie, definisce come trattamento di dati personali \"\u00abqualunque operazione o complesso di operazioni, effettuati anche senza l'ausilio di strumenti elettronici, concernenti la raccolta, la registrazione, l'organizzazione, la conservazione, la consultazione, l'elaborazione, la modificazione, la selezione, l'estrazione, il raffronto, l'utilizzo, l'interconnessione, il blocco, la comunicazione, la diffusione, la cancellazione e la distruzione di dati, anche se non registrati in una banca di dati\"\u00bb (art. 4, lett. a, del Codice della Privacy - D.Lgs 196/2003).\nSensibilit\u00e0 dell'informazione.\nIl principale obiettivo diventa dunque quello di garantire l'opportuna protezione e segretezza dell'informazione, a tale scopo, vengono definiti \"diversi livelli di sensibilit\u00e0 dell'informazione\".\nLe security policy, infatti, definiscono:\nIl principio di sicurezza.\nQualsiasi soggetto che effettui trattamento di dati personali, deve adottare una serie di misure tecniche ed organizzative atte a garantire la sicurezza dei dati personali trattati, come stabilito dall'art. 31 D.Lgs. 196/2003:\n\u00ab\"I dati personali oggetto di trattamento sono custoditi e controllati, anche in relazione alle conoscenze acquisite in base al progresso tecnico, alla natura dei dati e alle specifiche caratteristiche del trattamento, in modo da ridurre al minimo, mediante l'adozione di idonee e preventive misure di sicurezza, i rischi di distruzione o perdita, anche accidentale, dei dati stessi, di accesso non autorizzato o di trattamento non consentito o non conforme alle finalit\u00e0 della raccolta\"\u00bb.\nCriterio di idoneit\u00e0 e adeguatezza.\nIl Codice prevede inoltre che vengano regolate le misure minime preventive di sicurezza da adottare per il trattamento corretto dei dati personali. Questo criterio \u00e8 relativo e varia in relazione allo stato della tecnica, alla natura dei dati trattati e alle specifiche caratteristiche del trattamento.\nSanzioni.\nLa mancata osservazione o l'omissione di misure atte a garantire la sicurezza dei dati costituisce trattamento \"illecito\" sanzionato sia dal punto di vista civile che da quello penale.\nSotto il profilo \"civile\" il responsabile dell'omissione \u00e8 tenuto al \"risarcimento dei danni\" causati dal trattamento, sia di quelli relativi al difetto di sicurezza \"nel\" sistema, che al difetto di sicurezza \"del\" sistema.\nL'omessa adozione - da parte del titolare e del responsabile - di misure preventive di sicurezza, rientrando nel concetto di \"trattamento non corretto\", comporta oltre al risarcimento del danno patrimoniale anche di quello non patrimoniale.\nIl titolare del trattamento, nel caso in cui l'omessa osservanza delle norme di sicurezza determini un danno, pu\u00f2 sottrarsi alla relativa responsabilit\u00e0 civile solo dimostrando di avere adottato \"tutte le misure idonee a evitare il danno\"."}
{"id": "1037780", "revid": "71433", "url": "https://it.wikipedia.org/wiki?curid=1037780", "title": "Catch and Release", "text": ""}
{"id": "1037908", "revid": "767487", "url": "https://it.wikipedia.org/wiki?curid=1037908", "title": "Wolfsbane (gruppo musicale)", "text": "I Wolfsbane sono un gruppo hard rock di Tamworth, Inghilterra.\nBiografia.\nGli inizi (1984-1994).\nAgli esordi registrarono tre demo, \"Wolfsbane\" nel 1985, \"Dancin' dirty\" nel 1987 e \"Wasted but dangerous\" nel 1988. Quest'ultimo venne registrato presso gli \"Square Dance Studios\" di Derby, Inghilterra. Successivamente il gruppo firm\u00f2 un contratto con la Def American, che pubblic\u00f2 il loro primo album, \"Live Fast, Die Fast\" del 1989, prodotto da Rick Rubin. Nel 1991 furono gruppo di supporto degli Iron Maiden nel loro tour No Prayer on the Road, iniziato nel 1990. Il secondo album in studio, \"Down Fall the Good Guys\", venne pubblicato nel 1991 ed entr\u00f2 nella Official Singles Chart alla 68\u00aa posizione, grazie soprattutto al successo del singolo \"Ezy\".\nNel 1992 la Def American, insoddisfatta dei risultati di vendita del gruppo, decise di risolvere il contratto. Questo port\u00f2 il gruppo ad essere votato \"Miglior gruppo senza contratto\" del Regno Unito per il 1993. Lo stesso anno, la band pubblic\u00f2 un album live, \"Massive Noise Injection\", per la Bronze Records.\nNel 1994, la band pubblic\u00f2 il suo terzo album in studio, l'omonimo \"Wolfsbane\", sempre per Bronze.\nDopo la partenza di Blaze Bayley (1994-2007).\nNel 1994, il cantante carismatico Blaze Bayley ricevette la proposta da parte degli Iron Maiden di sostituire Bruce Dickinson. I restanti membri dei Wolfsbane, \"Jason Edwards\", \"Jeff Hately e Steve 'Danger' Ellett\" insieme a \"Jez Spencer\" alla voce, decisero di formare, nel 1995, gli \"Stretch\". Pubblicarono un mini album di sei brani dal titolo, \"World of Stretch,\", prodotto dalla \"Cottage Industry\".\nUn Concerto e Riunione (2007 - oggi).\nIl 9 settembre 2007, il gruppo Wolfsbane venne riformato per un breve concerto al Rock of Ages Festival di Tamworth. Questa performance fu seguita dal loro primo tour nel Regno Unito dopo 13 anni, programmato per cinque date a supporto dei \"The Wildhearts\". Successivamente, nel dicembre 2009 furono ingaggiati come gruppo di supporto dai The Quireboys, per il loro \"A Little Bit of What You Fancy 20th Anniversary Tour\". Nel corso di un tour solista di Blaze Bayley a sostegno del suo nuovo e quinto album, Promise e Terror, il cantante fece trapelare la possibilit\u00e0 che i Wolfsbane potessero tornare insieme. Un paio di settimane pi\u00f9 tardi, ai primi di giugno, fu pubblicata la seguente dichiarazione: \"Un nuovo album dopo 16 anni! Stiamo iniziando a mettere insieme un nuovo album. Il 2011 sar\u00e0 un anno davvero emozionante\". Il gruppo pubblica anzitutto un EP, dal titolo \"\"Did it for the money\". Quindi, a fine 2011, la band inizia a promuovere il primo album post riunione: \"Wolfsbane save the world\"\", uscito nei primi mesi del 2012."}
{"id": "1037977", "revid": "287204", "url": "https://it.wikipedia.org/wiki?curid=1037977", "title": "Roccabruna", "text": ""}
{"id": "1038018", "revid": "21880", "url": "https://it.wikipedia.org/wiki?curid=1038018", "title": "Aproteles", "text": ""}
{"id": "1038035", "revid": "298055", "url": "https://it.wikipedia.org/wiki?curid=1038035", "title": "Madeline (personaggio)", "text": ""}
{"id": "1038051", "revid": "827882", "url": "https://it.wikipedia.org/wiki?curid=1038051", "title": "Inferno Metal Festival", "text": "L'Inferno Metal Festival \u00e8 un festival estivo che si svolge annualmente ad Oslo, Norvegia, rivolto verso i generi pi\u00f9 estremi del heavy metal come il black metal, il death metal, il viking metal e il folk metal.\nCaratteristica dell'Inferno Metal Festival \u00e8 che oltre alla musica dal vivo, il festival \u00e8 arricchito da convention e incontri (sempre su temi musicali) che si svolgono, cos\u00ec come i concerti, anche al di fuori della location principale del festival coinvolgendo diversi locali e club della citt\u00e0 di Oslo.\n2001, 13-14 aprile.\nRockefeller\nJohn Dee\n2002, 29-30 marzo.\nRockefeller\nJohn Dee\n2003, 17-19 aprile.\nRockefeller\nJohn Dee\n2004, 8-10 aprile.\nRockefeller\nJohn Dee\n2005, 24-26 marzo.\nRockefeller\nJohn Dee\n2006, 13-15 aprile.\nRockefeller\nJohn Dee\n2007, 5-7 aprile.\nRockefeller\nJohn Dee"}
{"id": "1038082", "revid": "767487", "url": "https://it.wikipedia.org/wiki?curid=1038082", "title": "For\u00f2", "text": "Il for\u00f2 \u00e8 un trincetto in metallo utilizzato per il taglio del pellame nelle pelletterie e valigerie.\nForma e costruzione.\nIl \"for\u00f2\" ha un'anima di acciaio affilata tramite una pietra e una lima (dalla sezione triangolare). Questa anima \u00e8 avvolta in un trincetto di ottone con un fermo per la lama. L'altra estremit\u00e0 \u00e8 piatta e spesso ci si pu\u00f2 trovare un piccolo punteruolo. La lama \u00e8 flessibile e va periodicamente riaffilata, rigorosamente a mano.\nNegli ultimi anni \u00e8 stato introdotto anche un \"for\u00f2\" a lama fissa e manico in plastica, pi\u00f9 facilmente utilizzabile.\nUtilizzo.\nFino all'avvento delle macchine da pelletteria elettriche (trance) \u00e8 stato l'unico metodo per lavorare le pelli di ogni animale. L'utilizzo principale \u00e8 quello di tagliare i singoli pezzi che poi vengono \"montati\" per ottenere valigie, borse, cinture e accessori. Ad oggi viene ancora utilizzato nelle modellerie del settore calzaturiero da ogni Modellista che possa essere definito tale; viene usato in fasi di campionario da tagliatori esperti in parallelo al taglio con macchine elettroniche; ed infine \u00e8 usato per piccole produzioni e in generale quando si cerca la massima qualit\u00e0 specialmente nelle lavorazioni a taglio vivo (o taglio netto). Il for\u00f2 \u00e8 difficile da usare e richiede una discreta forza fisica e molta abilit\u00e0 manuale."}
{"id": "1038205", "revid": "486946", "url": "https://it.wikipedia.org/wiki?curid=1038205", "title": "Yulia Olegovna Volkova", "text": ""}
{"id": "1038234", "revid": "78273", "url": "https://it.wikipedia.org/wiki?curid=1038234", "title": "Elena Sergeevna Katina", "text": ""}
{"id": "1038285", "revid": "110157", "url": "https://it.wikipedia.org/wiki?curid=1038285", "title": "Contea di Monroe (Florida)", "text": "La contea di Monroe (in inglese Monroe County) \u00e8 una contea della Florida, negli Stati Uniti, ed include le isole denominate Florida Keys. Il suo capoluogo amministrativo \u00e8 Key West.\n\u00c8 la contea pi\u00f9 meridionale dei 48 stati contigui degli Stati Uniti (esclusi quindi Hawaii e Alaska).\nGeografia fisica.\nLa contea ha un'area di 9.679 km\u00b2 di cui il 73,32% \u00e8 coperta d'acqua. Praticamente quasi tutta la popolazione della contea (il 99,9%) vive sulle isole dell'arcipelago delle Florida Keys. La parte della contea che si trova sulla terraferma \u00e8 coperta per 2/3 da due parchi nazionali, la Riserva nazionale di Big Cypress ed il Parco nazionale delle Everglades. Si pu\u00f2 dire che \u00e8 praticamente disabitata, soprattutto se teniamo conto che quest'area rappresenta l'86,9% del territorio della contea ma solo 0,07% della popolazione della stessa. Tra la terraferma e le Florida Keys si trova la Florida Bay, anch'essa area protetta. La contea confina con:\nStoria.\nLa Contea di Monroe fu creata nel 1823 e deve il suo nome a James Monroe, il quinto presidente degli USA che fu in carica dal 1817 al 1825."}
{"id": "1038361", "revid": "2184720", "url": "https://it.wikipedia.org/wiki?curid=1038361", "title": "Riserva regionale Lago piccolo di Monticchio", "text": "La riserva regionale Lago Piccolo di Monticchio \u00e8 un'area naturale protetta situata nei comuni di Rionero in Vulture e Atella, in provincia di Potenza. La riserva occupa una superficie di 187 ettari ed \u00e8 stata istituita nel 1984.\nTerritorio.\nIl Lago piccolo di Monticchio insieme al Lago Grande costituiscono la coppia di laghetti vulcanici che \u00e8 andata ad occupare ci\u00f2 che resta dell'antico cratere del vulcano Vulture. La Riserva ricade nel territorio del comune di Atella.\nFauna.\nImportantissima presenza faunistica, nel parco, \u00e8 quella del lepidottero \"Brahmaea europaea\", ivi scoperto dal ricercatore alto-atesino Federico Hartig, nel 1963. \u00c8 una falena con apertura alare di ben sette centimetri ed \u00e8 l'unica specie della famiglia Brahmaeidae che vive in Europa.Il Parco annovera altres\u00ec diverse specie animali riconducibili tutte a quelle presenti originariamente su tutto il territorio della Lucania prima della spinta antropizzazione iniziata nel ventennio fascista ed esplosa successivamente al termine del secondo conflitto mondiale. Anche se il territorio ricopre un'area molto pi\u00f9 limitata, si pu\u00f2 affermare che le specie presenti sono in larga parte le stesse che popolano il Parco nazionale del Pollino.\nNelle acque del lago, in base alle rilevazioni della Arpa Basilicata del 2017, si trovano come specie ittiche autoctone l'anguilla, la tinca e il granchio d'acqua dolce. Presente anche il pesce persico per transfaunazione dal distretto Padano-veneto nonch\u00e9 gli alloctoni persico trota, gambusia e la carpa.\nFlora.\nTra la flora, caratterizzante il luogo, a causa del particolare microclima ivi presente, \u00e8 la faggeta di bassa quota (650 m s.l.m.) che si diparte dalle rive dei suoi laghi.\nTurismo.\nL'area protetta, da una decina di anni, \u00e8 diventata una meta turistica conosciuta in tutta Italia per la sua posizione in una zona selvaggia e incontaminata.\nQui troviamo l'Abbazia di San Michele Arcangelo che ha origini antichissime ed \u00e8 scavata nel tufo, un piccolo molo dove \u00e8 possibile affittare pedal\u00f2, e numerose bancarelle.\nLa profondit\u00e0 del lago in taluni punti supera i 30 metri e dalla riva s'intravede sott'acqua una fittissima vegetazione algale."}
{"id": "1038515", "revid": "1318658", "url": "https://it.wikipedia.org/wiki?curid=1038515", "title": "Bay", "text": ""}
{"id": "1038535", "revid": "122788491", "url": "https://it.wikipedia.org/wiki?curid=1038535", "title": "Giotto Stoppino", "text": "Biografia.\nAllievo dell'architetto Ernesto Nathan Rogers, fra gli esponenti ispiratori del neoliberty, collabor\u00f2 con gli architetti Vittorio Gregotti e Lodovico Meneghetti (Architetti Associati 1953-1968). \nDal 1968, col suo Studio indipendente, spazi\u00f2 dall'architettura all' urbanistica, fino al design: nucleo residenziale a Cameri, case d'affitto ed edificio per uffici a Novara, sede della Banca Popolare di Novara a Bra, edifici in via Palmanova, via Cassoni, Via Desiderio a Milano, edificio per abitazioni ed uffici a Lucca, la fabbrica tessile Bossi Spa a Cameri. Dal 1960 socio Associazione per il Disegno Industriale (ADI) due volte nel comitato direttivo ADI 66-68 e 71-73, fu residente Associazione per il Disegno Industriale (ADI) negli anni 82-84. Presiedeva anche il Congresso Internazionale ICSID '83 a Milano.\nRiconoscimenti.\nEbbe due segnalazioni d'onore: Premio Compasso d'oro '60 e '70, due volte compasso d'oro '79 e '91. Stoppino \u00e8 presente dal 1970 al Museum of Modern Art di New York con la lampada 537 Arteluce nella collezione permanente, mentre il mobile Sheraton \u00e8 dall '81 parte della collezione permanente del Victoria and Albert Museum di Londra. Il 12 luglio 2011 ha ottenuto il Compasso d'Oro alla carriera in occasione della XXII edizione del premio."}
{"id": "1038608", "revid": "72396", "url": "https://it.wikipedia.org/wiki?curid=1038608", "title": "Codium bursa", "text": "La palla verde (Codium bursa Agardh, 1817) \u00e8 un'alga di forma tondeggiante che si trova sovente nel Mar Mediterraneo.\nMorfologia.\nDa giovane di forma sferica, man mano sempre pi\u00f9 depressa al centro e appiattita. Raggiunge anche dimensioni ragguardevoli, di circa 40 centimetri di diametro. Al tatto ruvida, cava all'interno e facilmente comprimibile. Colore verde, sia chiaro che scuro. Pu\u00f2 essere confusa con una spugna per via della consistenza.\nDistribuzione.\nSi trova frequente nel Mar Mediterraneo, fino a 50 metri di profondit\u00e0, su fondale roccioso o accompagnata da \"Posidonia oceanica\"."}
{"id": "1038618", "revid": "29244", "url": "https://it.wikipedia.org/wiki?curid=1038618", "title": "Palla verde", "text": ""}
{"id": "1038619", "revid": "1573940", "url": "https://it.wikipedia.org/wiki?curid=1038619", "title": "Sibirionetta formosa", "text": "L'alzavola del Baikal o alzavola asiatica (Sibirionetta formosa ()) \u00e8 un uccello della famiglia degli Anatidi, diffuso nel nord-est dell'Asia. \u00c8 l'unica specie nota del genere Sibirionetta .\nDescrizione.\n\u00c8 leggermente pi\u00f9 grande ed ha una coda pi\u00f9 lunga dell'alzavola comune. L'abito nuziale del maschio \u00e8 inconfondibile, con la sua impressionante testa verde, gialla e nera e la sua linea verticale bianca ai lati del petto.\nAnche le femmine presentano la colorazione della testa ben distinguibile, con una piccola ma prominente macchia bianca alla base del becco ed una striscia scura dietro all'occhio. Alcune \"femmine\" presentano \"briglie\" sulle loro facce, ma \u00e8 stato suggerito che alcune di queste \"femmine\" imbrigliate, se non tutte, siano in effetti giovani maschi . I giovani hanno un piumaggio simile a quello della femmina, e si possono distinguere da quelli dell'alzavola comune per la macchia pallida alla base del becco.\nNel piumaggio non riproduttivo (eclissato), il maschio presenta un aspetto simile a quello della femmina, ma il piumaggio assume una tonalit\u00e0 pi\u00f9 rossastra.\nDistribuzione e habitat.\n\u00c8 diffusa nella zona forestale della Siberia orientale, dal bacino dello Yenisey verso est, fino alla Kam\u010datka. \u00c8 una specie migratrice e sverna in Giappone, Corea e Cina settentrionale e orientale.\nNidifica negli stagni al margine della tundra e all'interno delle foreste paludose. In inverno si trova sulle acque dolci di pianura.\nTassonomia.\nAssegnata in passato al genere \"Anas\", la specie, sulla base delle risultanze di recenti studi filogenetici, \u00e8 stata segregata dal Congresso Ornitologico Internazionale, in un genere a s\u00e9 stante.\nConservazione.\nLa \"IUCN Red List\" classifica \"Sibirionetta formosa\" come specie vulnerabile (\"Vulnerable\"), a causa della caccia e della distruzione dei suoi habitat umidi di svernamento. Comunque, testi pi\u00f9 recenti sostengono che la specie stia aumentando di numero . Viene anche allevata in cattivit\u00e0 a scopo ornamentale per il bel piumaggio colorato del maschio."}
{"id": "1038775", "revid": "767487", "url": "https://it.wikipedia.org/wiki?curid=1038775", "title": "Birgi (fiume)", "text": "Il Birgi \u00e8 un fiume della provincia di Trapani, che sfocia nel Canale di Sicilia tra Marsala e Trapani.\nPercorso.\nIl fiume nasce nel territorio del comune di Buseto Palizzolo con il nome di \"fiume Fittasi\", attraversando il territorio del comune di Trapani e in piccola parte quello di Paceco. \nNel suo corso verso valle riceve il \"torrente della Cuddia\" come affluente di sinistra; su questo, che presenta il maggior apporto idrico su base annuale, \u00e8 stato costruito uno sbarramento allo scopo di creare un lago artificiale a scopo di riserva idrica. L'invaso creato ha poi preso il nome di \"Lago Rubino\". Il lago artificiale Rubino ha una capacit\u00e0 utile di 11,5 milioni di metri cubi di acqua e le dimensioni di 1,57\u00a0km quadrati.\nPi\u00f9 avanti il fiume accoglie un altro affluente, il \"torrente Chitarra\". Prosegue cambiando il nome in fiume della Mercanzotto, poi \"fiume Chinisia\" e infine fiume Birgi. Il Birgi si sviluppa per circa 40\u00a0km e ha un bacino idrografico complessivo di 330\u00a0km\u00b2.\nNuovo alveo.\nLa foce del corso naturale del fiume era nella frazione di Marausa.\nPer la costruzione dell'aeroporto di Trapani-Birgi, nel 1961, si dovette spostare l'alveo del fiume due km pi\u00f9 a sud, e fu costruito il canale artificiale in cui oggi scorre il tratto finale del fiume.\nIl nuovo alveo finale del fiume Birgi con gli argini attuali fu costruito molto prima della costruzione dell'aeroporto di Birgi, lo stesso aeroporto \u00e8 stato costruito alla fine degli anni 50 e gli argini forse prima del 1940. Il nuovo alveo di cemento si vede gi\u00e0 nelle foto aeree militari del 1955."}
{"id": "1038778", "revid": "94647", "url": "https://it.wikipedia.org/wiki?curid=1038778", "title": "Rock lee", "text": ""}
{"id": "1038811", "revid": "1564499", "url": "https://it.wikipedia.org/wiki?curid=1038811", "title": "Laghi di Monticchio", "text": ""}
{"id": "1038891", "revid": "287204", "url": "https://it.wikipedia.org/wiki?curid=1038891", "title": "Annegamento", "text": "L'annegamento \u00e8 una forma di asfissia acuta da causa esterna meccanica determinata dalla occupazione dello spazio alveolare polmonare da parte di un liquido (di solito acqua) introdotto attraverso le vie aeree superiori. Pu\u00f2 essere causa di morte per ipossia acuta e insufficienza acuta del ventricolo destro del cuore. Nei casi non fatali pu\u00f2 essere trattata con successo con opportune manovre di rianimazione. La morte per annegamento va distinta dalla morte improvvisa da immersione (causata da traumi, sincopi cardiache riflesse, soffocamento da vomito, squilibri termici ecc.).\nFasi dell'annegamento.\nL'annegamento si compie attraverso diverse fasi:\nL'acqua provoca quindi un'asfissia, che \u00e8 la vera causa del decesso.\nLa penetrazione di acqua lungo le vie respiratorie, anche in piccola quantit\u00e0, provoca un'apnea causata dalla chiusura dell'epiglottide, una reazione finalizzata a proteggere l'apparato respiratorio dall'acqua. La chiusura impedisce inoltre il passaggio dell'aria: si parla allora di ipossia.\nPena capitale.\nL'annegamento \u00e8 stato anche utilizzato come mezzo per infliggere la pena di morte ai rei di particolari reati: \u00e8 il caso della \"poena cullei\" che il diritto romano riservava ai parricidi e dell'analogo supplizio della mazzeratura, che in epoca basso medievale era comminata ai traditori."}
{"id": "1038913", "revid": "1310927", "url": "https://it.wikipedia.org/wiki?curid=1038913", "title": "Michael Fink", "text": ""}
{"id": "1038945", "revid": "32698", "url": "https://it.wikipedia.org/wiki?curid=1038945", "title": "Quark b", "text": ""}
{"id": "1038961", "revid": "287204", "url": "https://it.wikipedia.org/wiki?curid=1038961", "title": "Ten Ten", "text": ""}
{"id": "1038967", "revid": "32698", "url": "https://it.wikipedia.org/wiki?curid=1038967", "title": "B Factory", "text": ""}
{"id": "1038978", "revid": "1534511", "url": "https://it.wikipedia.org/wiki?curid=1038978", "title": "B-Factory", "text": "In fisica delle particelle, una B-Factory o beauty factory \u00e8 un particolare acceleratore di particelle usato per produrre un grande numero di mesoni B, ovvero mesoni che contengono il quark bottom (chiamato talvolta quark beauty, da cui il nome). Fasci di elettroni e positroni vengono fatti circolare in direzioni opposte in un acceleratore circolare e vengono fatti collidere ad un'energia del centro di massa pari alla massa del mesone upsilon. Questo mesone \u00e8 formato da un quark b e dalla sua antiparticelle e decade quasi istantaneamente in coppie di mesoni B0 e anti-B0 o in coppie B+ e B- .\nI due principali esperimenti che hanno operato alle B-Factory sono l'esperimento BaBar allo Stanford Linear Accelerator Center (SLAC) in California e l'esperimento Belle al KEK in Giappone. Altri esperimenti sono stati progettati per continuare lo studio dei mesoni B: l'acceleratore SuperB a Frascati (progetto successivamente abbandonato nel 2012) e l'esperimento Belle II in Giappone."}
{"id": "1039033", "revid": "287204", "url": "https://it.wikipedia.org/wiki?curid=1039033", "title": "Contea di Nassau", "text": "Contea di Nassau o Nassau County \u00e8 la denominazione delle seguenti contee degli Stati Uniti:\nInoltre il Ducato di Nassau, uno degli stati del Sacro Romano Impero, era precedentemente una contea."}
{"id": "1039061", "revid": "1632387", "url": "https://it.wikipedia.org/wiki?curid=1039061", "title": "Critical Mass (Threshold)", "text": "Critical Mass \u00e8 il sesto album del gruppo progressive metal inglese Threshold."}
{"id": "1039113", "revid": "62748", "url": "https://it.wikipedia.org/wiki?curid=1039113", "title": "Museo Bandini", "text": "Il Museo Bandini si trova a Fiesole. Fu fondato dal canonico Angelo Maria Bandini nel 1795, nella chiesa di Sant'Ansano. Alla sua morte il Bandini lasci\u00f2 per testamento il museo al Capitolo Fiesolano.\nStoria e descrizione.\nNel 1913, l'architetto Giuseppe Castellucci venne incaricato della costruzione, dietro la Cattedrale, della palazzina, che da allora divenne sede del Museo.\nLa sala a terreno contiene terrecotte robbiane (una di queste \u00e8 l'\"Effigie del giovane detto sant'Ansano\" di Andrea Della Robbia), lavori scolpiti, frammenti di sculture antiche, mobili intarsiati, bassorilievi in marmo ed in steatite ed un vetro dorato del XIV secolo rappresentante una \"Piet\u00e0\".\nLe due sale al primo piano contengono tavole, quadri di differenti epoche, che vanno dal XIII al XVII secolo. Molte sono di artisti ignoti, alcune sono di Neri di Bicci; di Jacopo del Sellaio, pannelli con i \"Trionfi\"; di Bicci di Lorenzo; di Giovanni del Biondo, \"Incoronazione della Vergine\"; di Taddeo Gaddi, \"Annunciazione\"; di Nardo di Cione, \"Madonna del parto\"; di Lorenzo Monaco, \"Crocifissione\".\nPercorso espositivo.\nPrima sala.\nLa prima sala ospita una collezione di fondi oro che testimonia il nascere, alla fine del Settecento, del gusto per i \"primitivi\". Vi si trovano inoltre alcuni esempi di scultura su avorio e pittura su vetro.\nSeconda sala.\nNella seconda sala continua la collezione della pittura fiorentina della seconda met\u00e0 del Trecento e inizia quella dei pittori del XV secolo,\nTerza sala.\nLa terza sala conserva la raccolta di robbiane del canonico Bandini, oltre a qualche esempio di scultura in marmo e stucco.\nQuarta sala.\nLa quarta sala mostra alcune opere del pieno Rinascimento fiorentino."}
{"id": "1039190", "revid": "1573940", "url": "https://it.wikipedia.org/wiki?curid=1039190", "title": "Pteropodidae", "text": "Gli Pteropodidi (Pteropodidae ) sono una famiglia di pipistrelli, l'unica del sottordine dei Megachirotteri. Le specie appartenenti a questa famiglia sono comunemente note come \"volpi volanti\", \"pipistrelli della frutta\" e \"rossetti\".\nDescrizione.\nDimensioni.\nQuesta famiglia comprende pipistrelli con la lunghezza dell'avambraccio tra i 45\u00a0mm di \"Balionycteris maculata\" ed i 220\u00a0mm di Pteropus vampyrus, considerato il pipistrello pi\u00f9 grande del pianeta. Il peso varia dai 15\u00a0g di \"Balionycteris maculata\" a oltre 1,6\u00a0kg di \"Pteropus neohibernicus\".\nAspetto.\nIl carattere distintivo della famiglia \u00e8 l'aspetto semplice del padiglione auricolare, il cui margine esterno forma un anello completo. Non \u00e8 presente alcuna foglia nasale, n\u00e9 particolari formazioni carnose sulle labbra. Gli occhi sono grandi, con una funzione visiva sviluppata, utile sia per il volo che per cercare il cibo. Il muso \u00e8 generalmente allungato, e dona a questi chirotteri l'aspetto di una piccola volpe. L'ecolocazione, \u00e8 presente soltanto in maniera rudimentale nei membri del genere \"Rousettus\" e forse anche in \"Nyctimene\" e \"Paranyctimene\". L'olfatto \u00e8 ben sviluppato, utilizzato principalmente per riconoscere le diverse specie di frutti e fiori, fonte principale della loro dieta. In diverse specie le narici hanno una forma tubulare e divergente. Questa caratteristica \u00e8 estremizzata in \"Nyctimene\" e \"Paranyctimene\".\nC'\u00e8 dimorfismo sessuale. I maschi sono spesso pi\u00f9 grandi delle femmine, hanno di solito ghiandole odorifere sui lati del collo e canini pi\u00f9 sviluppati. In alcune specie africane sono presenti una laringe ingrossata e delle particolari sacche faringee, utilizzate per produrre suoni caratteristici durante le stagioni riproduttive. Le membrane alari sono solitamente attaccate sui fianchi del corpo. In alcune specie l'attaccatura \u00e8 lungo la spina dorsale, dando l'impressione di una schiena priva di peli. Il secondo dito dell'arto superiore \u00e8 abbastanza mobile, ha 3 falangi ed \u00e8 fornito solitamente di un artiglio. Le altre tre dita hanno 2 falangi ciascuna. La membrana interfemorale \u00e8 poco sviluppata, limitata ad una banda lungo gli arti inferiori, connessa con il piede tramite il calcar. La coda \u00e8 libera, non inserita nell'uropatagio e in alcune specie \u00e8 del tutto assente. Soltanto in \"Notopteris\" \u00e8 ben sviluppata e pi\u00f9 lunga dell'arto inferiore.\nBiologia.\nComportamento.\nSono principalmente gregarie. Formano colonie numerose. Alcune specie, limitate a diverse isole remote, vivono solitariamente o in piccoli gruppi. Molte specie vivono sugli alberi nelle foreste primarie e secondarie, oppure vicino ai centri abitati, altre invece sono prevalentemente cavernicole. Solitamente sono attive al crepuscolo, quando abbandonano i siti dove riposano per recarsi nelle foreste o nelle piantagioni per \nmangiare. Non sono rare per\u00f2 specie prevalentemente diurne.\nAlimentazione.\nLa dieta consiste principalmente di frutti e fiori di specie tropicali. Alcuni generi sono adattati a succhiare il nettare ed il polline tramite una lingua lunga ed estensibile. Favoriscono, con la dispersione dei semi non ingeriti e con il trasferimento di polline tramite il muso, alla rigenerazione di molte specie vegetali della foresta tropicale, particolarmente i Baobab del genere \"Adansonia\" e gli alberi del genere \"Kigelia\". Nello stomaco di alcune specie di \"Nyctimene\" sono stati trovati resti di piccoli insetti. Non \u00e8 chiaro se la loro ingestione sia stata involontaria oppure facciano parte integrante della loro alimentazione.\nRiproduzione.\nLa maggior parte degli \"Pteropodidi\" danno alla luce un piccolo all'anno. \u00c8 presente una stagione riproduttiva nella maggior parte delle specie.\nLa maturit\u00e0 sessuale viene raggiunta prima dell'anno di vita.\nLe femmine hanno un solo paio di mammelle, all'altezza del torace, i maschi hanno il pene simile ad alcuni primati. \u00c8 stato osservato in almeno due specie l'allattamento dei piccoli da parte dei maschi.\nIndividui in cattivit\u00e0 sono vissuti fino a 30 anni.\nDistribuzione e habitat.\nLe specie di questa famiglia vivono nella zona tropicale del Vecchio Mondo. Sono diffusi nell'Africa subsahariana, nel Vicino Oriente, la Penisola Arabica meridionale, il Subcontinente Indiano, diverse isole dell'Oceano indiano, l'Indocina, la Cina meridionale, l'Indonesia, le Filippine fino alle isole Ry\u016bky\u016b, le coste dell'Australia, la Melanesia fino a raggiungere le isole pi\u00f9 remote della Polinesia, dove sono gli unici mammiferi autoctoni. Vivono principalmente nelle foreste primarie e secondarie. Diverse specie sono tolleranti alla presenza umana, popolando giardini, piantagioni ed anche citt\u00e0. Alcune specie sono adattate agli ambienti montani.\nTassonomia.\nLa suddivisione della famiglia \u00e8 stata per molti anni soggetta a revisioni e miglioramenti, considerando anche gli ultimi studi filogenetici. La classificazione di Andersen, con gli adattamenti pi\u00f9 evidenti sorretti dalle ultime scoperte, rimane tuttora valida, dividendo la famiglia in otto sottofamiglie:\nEvoluzione.\nNon \u00e8 ancora chiara la linea evolutiva di questa famiglia. Generalmente si considera che tutti i Chirotteri abbiano un unico progenitore.\nTeorie alternative propongono l'ipotesi che la famiglia si sia evoluta dai primati, e abbia acquisito le capacit\u00e0 di volare per convergenza evolutiva. Il fossile pi\u00f9 antico, \"Archaeopteropus\", rinvenuto in Veneto, risale all'Oligocene inferiore. Dai ritrovamenti effettuati, gli \"Pteropodidi\" risultano presenti in Africa dal Miocene inferiore, nel Madagascar ed in Indonesia dal Pleistocene, mentre nel resto dell'Areale odierno sono presenti soltanto in epoca recente.\nRapporti con l'uomo.\nGli \"Pteropodidi\" possono essere veicoli di numerosi agenti patogeni sia per l'uomo che per gli animali domestici. Ricercatori hanno isolato il virus Ebola in almeno tre specie africane. Gli animali infettati risultavano portatori sani, privi di qualsiasi sintomo.\nNel 2007, inoltre, il virus Marburg \u00e8 stato individuato in esemplari di \"Rousettus aegyptiacus\". In Asia alcuni studi eseguiti nel biennio 2009-2010 hanno evidenziato la presenza di Lyssavirus e Henipavirus (in particolare l'Hendra Virus e il Nipah Virus) in alcune specie di \"Pteropus\"."}
{"id": "1039195", "revid": "1718925", "url": "https://it.wikipedia.org/wiki?curid=1039195", "title": "Ashikaga Yoshiharu", "text": "Figlio di Ashikaga Yoshizumi, fu il dodicesimo sh\u014dgun dello shogunato Ashikaga.\nDopo che suo cugino Yoshitane si scontr\u00f2 con il kanrei del Kant\u014d Hosokawa Takakuni per il controllo dello shogunato e fu costretto a fuggire nell'isola di Awaji nel 1521, Yoshiharu fu messo al suo posto da Takakuni come uno sh\u014dgun fantoccio. Privo di qualsivoglia potere politico e ripetutamente scacciato dalla capitale Ky\u014dto durante gli scontri tra daimy\u014d rivali, abdic\u00f2 infine nel 1546 a causa di uno scontro politico tra Miyoshi Nagayoshi e Hosokawa Harumoto, nominando suo erede suo figlio Yoshiteru.\nYoshiharu era sh\u014dgun nel 1542, quando avvenne il primo contatto tra Giappone ed Europa, allorch\u00e9 una nave portoghese, dopo aver perso la rotta per la Cina, sbarc\u00f2 nell'arcipelago."}
{"id": "1039215", "revid": "287204", "url": "https://it.wikipedia.org/wiki?curid=1039215", "title": "Contea di Osceola", "text": "Contea di Osceola o Osceola County \u00e8 la denominazione delle seguenti contee degli Stati Uniti:"}
{"id": "1039222", "revid": "298055", "url": "https://it.wikipedia.org/wiki?curid=1039222", "title": "Seymour Birkoff", "text": ""}
{"id": "1039266", "revid": "1632387", "url": "https://it.wikipedia.org/wiki?curid=1039266", "title": "Wounded Land", "text": "Wounded Land \u00e8 il primo album del gruppo progressive metal inglese Threshold."}
{"id": "1039273", "revid": "253269", "url": "https://it.wikipedia.org/wiki?curid=1039273", "title": "Deidre Hall", "text": "La prima \"soap opera\" a cui ha partecipato \u00e8 stata, fino al 1975, \"Febbre d'amore\", trasmessa dalla CBS a partire dal 1973. Il successo le \u00e8 arriso, tuttavia, per la partecipazione, nel ruolo della dottoressa Marlena Evans e in coppia con Drake Hogestyn, in \"Il tempo della nostra vita\", serial trasmesso dalla NBC e in cui ha recitato dal 1976 al 1987 e poi ancora nel 1991.\nCome \"guest star\" ha partecipato a due telefilm della serie \"Colombo\" (\"Qualcuno ha ingannato il tenente Colombo\") e \"La signora in giallo\", \"Due cuori e una cassetta\" (1990).\nHa avuto tre candidature ai \"Daytime Emmy Awards\" (nel 1980, nel 1984 e nel 1985). Nel 1995 \u00e8 stata interprete di un telefilm-autobiografia diretto da John Patterson in cui ha raccontato la sua difficolt\u00e0 nel divenire madre.\nBiografia.\nIl terzo di cinque figli nati da John e Jeanie Hall, \u00e8 la sorella gemella dell'attrice Andrea Hall, che ha interpretato il ruolo di \"Samantha Evans\" nello stesso seriale dal 1977 to 1982, ha due fratelli, di cui uno - John Terry, affetto da sindrome di Down - deceduto nel novembre 1999.\nAll'et\u00e0 di 12 anni, Hall \u00e8 stata eletta Junior Orange Bowl Queen. Hall \u00e8 cresciuta a Lake Worth, Florida, dove nel 1965 si \u00e8 diplomata alla Lake Worth High School. Terminati gli studi al college di Palm Beach (1967), nel 1970 si \u00e8 trasferita nel sud California dove ha iniziato a frequentare corsi di recitazione al Los Angeles City College.\n\u00c8 nei primi anni settanta che ha avuto inizio la sua attivit\u00e0 di attrice televisiva con l'interpretazione di Barbara Anderson nella \"soap\" \"The Young and the Restless\". \nSuccessivamente ha interpretato il ruolo della supereroe \"Electra Woman\" nella serie televisiva del 1976 \"Electra Woman and Dyna Girl\", interpretando poi il ruolo di \"Jessica Witherspoon\" nella serie \"Our House\" in onda dal 1986 al 1988.\nHall \u00e8 stata sposata con il produttore televisivo Steve Sohmer dal 1991 al 2005. Le difficolt\u00e0 nel concepimento del loro primo figlio sono state raccontate nel \"TV-movie\" autobiografico \"Never Say Never: The Deidre Hall Story\" in cui ha interpretato la parte di s\u00e9 stessa.\nNei primi anni ottanta aveva avuto una relazione sentimentale con un uomo politico, il senatore della Louisiana Ned Randolph, divenuto poi sindaco della citt\u00e0 di Alexandria.\nVita privata.\nHall ha donato 1000 dollari alla campagna del rappresentante Dennis Kucinich per la presidenza.\n\u00c8 stata sposata quattro volte:\nTra i suoi matrimoni con Barbour e Dubelko, Hall ha frequentato il senatore dello stato della Louisiana Ned Randolph all'inizio degli anni '80. Ha fatto diverse apparizioni nella campagna elettorale di Randolph per un seggio alla Camera dei Rappresentanti degli Stati Uniti nel 1982, che fu conquistato da Gillis William Long.\nLa famiglia Hall fu una delle famiglie fondatrici della citt\u00e0 di Meriden, nel Connecticut. John Hall emigr\u00f2 dall'Inghilterra e si stabil\u00ec a Boston nel 1625. Un altro antenato, Lyman Hall, fu uno dei firmatari della Dichiarazione d'indipendenza degli Stati Uniti d'America."}
{"id": "1039326", "revid": "287204", "url": "https://it.wikipedia.org/wiki?curid=1039326", "title": "Contea di Polk", "text": "Contea di Polk o Polk County \u00e8 la denominazione delle seguenti contee degli Stati Uniti:"}
{"id": "1039330", "revid": "287204", "url": "https://it.wikipedia.org/wiki?curid=1039330", "title": "Emile Picard", "text": ""}
{"id": "1039382", "revid": "287204", "url": "https://it.wikipedia.org/wiki?curid=1039382", "title": "Contea di Putnam", "text": "Contea di Putnam o Putnam County \u00e8 la denominazione delle seguenti contee degli Stati Uniti:"}
{"id": "1039390", "revid": "104458", "url": "https://it.wikipedia.org/wiki?curid=1039390", "title": "BEX", "text": ""}
{"id": "1039408", "revid": "287204", "url": "https://it.wikipedia.org/wiki?curid=1039408", "title": "Extinct Instinct", "text": "Extinct Instinct \u00e8 il terzo album del gruppo progressive metal inglese Threshold."}
{"id": "1039457", "revid": "2026952", "url": "https://it.wikipedia.org/wiki?curid=1039457", "title": "Triangolo di Ilemi", "text": "Il Triangolo di Ilemi \u00e8 una vasta area geografica di circa 14.000\u00a0km\u00b2 situata al confine fra Etiopia, Kenya e Sudan del Sud. L'area \u00e8 contesa tra questi ultimi due Paesi. \nStoria.\nLa necessit\u00e0 di definire i confini interni dei \npossedimenti coloniali britannici e gli eventi politici che hanno interessato questa area del continente africano hanno infatti portato soltanto confusione. \nDa una parte, contratti stabiliti durante il periodo coloniale non erano del tutto chiari; inoltre, a complicare ulteriormente la situazione si \u00e8 aggiunta la guerra civile in atto in Sudan.\nDal 2008, il territorio \u00e8 \"de facto\" sotto l'amministrazione del Kenya e fa parte delle Contea di Turkana.\nFino all'8 luglio 2011 il territorio era rivendicato dal Sudan. In seguito all'indipendenza del Sudan del Sud, il 9 luglio 2011, la rivendicazione \u00e8 passata al nuovo stato."}
{"id": "1039491", "revid": "1522738", "url": "https://it.wikipedia.org/wiki?curid=1039491", "title": "Fanta Zapping", "text": ""}
{"id": "1039497", "revid": "287204", "url": "https://it.wikipedia.org/wiki?curid=1039497", "title": "Clone (Threshold)", "text": "Clone \u00e8 il quarto album del gruppo progressive metal inglese Threshold."}
{"id": "1039500", "revid": "21880", "url": "https://it.wikipedia.org/wiki?curid=1039500", "title": "Megachiroptera", "text": ""}
{"id": "1039571", "revid": "287204", "url": "https://it.wikipedia.org/wiki?curid=1039571", "title": "Contea di Seminole", "text": "Contea di Seminole o Seminole County \u00e8 la denominazione delle seguenti contee degli Stati Uniti:"}
{"id": "1039700", "revid": "287204", "url": "https://it.wikipedia.org/wiki?curid=1039700", "title": "Contea di Sumter", "text": "Contea di Sumter o Sumter County \u00e8 la denominazione delle seguenti contee degli Stati Uniti:"}
{"id": "1039735", "revid": "599013", "url": "https://it.wikipedia.org/wiki?curid=1039735", "title": "Ebv", "text": ""}
{"id": "1039792", "revid": "339392", "url": "https://it.wikipedia.org/wiki?curid=1039792", "title": "Funzionale lagrangiano", "text": ""}
{"id": "1039805", "revid": "287204", "url": "https://it.wikipedia.org/wiki?curid=1039805", "title": "Contea di Taylor", "text": "Contea di Taylor o Taylor County \u00e8 la denominazione delle seguenti contee degli Stati Uniti:"}
{"id": "1039822", "revid": "60451", "url": "https://it.wikipedia.org/wiki?curid=1039822", "title": "Pesi massimi", "text": "I pesi massimi sono una categoria di peso del pugilato che riunisce i pugili che superano le 200 libbre (), nei dilettanti la categoria corrispondente prende il nome di supermassimi. Storicamente, la categoria riuniva i pugili pi\u00f9 pesanti, senza limiti di peso, per i professionisti, nel 1920 venne fissato il limite di 175 libbre () per la categoria allora precedente, quella dei mediomassimi, limite tuttora in vigore. Negli anni ottanta \u00e8 stata invece istituita una categoria intermedia tra i massimi e i mediomassimi, quella dei pesi massimi leggeri, il cui limite superiore di peso \u00e8 di 200 libbre ()\nAnche nei dilettanti, alle Olimpiadi di Los Angeles del 1984 ci fu una scissione della categoria con il limite fissato a (200,2 libbre), ma a differenza dei professionisti venne rinominata quella maggiore in super massimi lasciando la definizione di pesi massimi a quella dedicata ai pugili pi\u00f9 leggeri corrispondente ai massimi leggeri dei professionisti.\nLimiti di peso.\nNel pugilato moderno il peso dei contendenti non deve superare:"}
{"id": "1039876", "revid": "33689", "url": "https://it.wikipedia.org/wiki?curid=1039876", "title": "Snow Brothers 3", "text": ""}
{"id": "1039912", "revid": "884", "url": "https://it.wikipedia.org/wiki?curid=1039912", "title": "Storia di Castelnovo ne'Monti", "text": ""}
{"id": "1039948", "revid": "339392", "url": "https://it.wikipedia.org/wiki?curid=1039948", "title": "Viktor Yushenko", "text": ""}
{"id": "1039992", "revid": "1718925", "url": "https://it.wikipedia.org/wiki?curid=1039992", "title": "Ashikaga Yoshihide", "text": "Nipote di Ashikaga Yoshizumi, fu il quattordicesimo sh\u014dgun dello shogunato Ashikaga.\nSupportato da Matsunaga Hisahide e dai seguaci di Miyoshi Nagayoshi, Yoshihide divenne Seii Taish\u014dgun tre anni dopo la morte di suo cugino Yoshiteru. Tuttavia, a causa della situazione politica instabile, non fu in grado di insediarsi nella capitale Ky\u014dto.\nNel settembre del 1568, dopo pochi mesi dalla sua nomina, Oda Nobunaga occup\u00f2 Ky\u014dto con il suo esercito e fece nominare il suo alleato Ashikaga Yoshiaki nuovo sh\u014dgun. Yoshihide mor\u00ec di malattia poco dopo."}
{"id": "1040001", "revid": "47767", "url": "https://it.wikipedia.org/wiki?curid=1040001", "title": "Visual design", "text": "Il Visual Design \u00e8 quella branca del Disegno industriale che si occupa della progettazione di prodotti grafici e multimediali. \nScopo del visual design \u00e8 la comunicazione attraverso l'immagine, funzionale alla divulgazione di un messaggio o di un'informazione. \nNato nell'ambito della grafica applicata alla stampa di libri, riviste e immagini coordinate per aziende ed eventi, il visual design \u00e8 oggi una disciplina poliedrica che si \u00e8 estesa in campi molto vasti. \nI campi di azione di un visual designer comprendono: tipografia, fotografia, illustrazione, grafica editoriale, grafica stampata, \"videomapping\", web design, montaggio video, interaction design, interface design. \nIl visual designer si propone come una figura di crescente importanza nel mondo del lavoro, in particolare grazie al ruolo predominante della comunicazione visiva ai giorni nostri e alla diffusione sempre maggiore delle tecnologie a tutti gli strati della popolazione.\nAltrettanto importante \u00e8 stato e continua ad essere lo sviluppo di internet e del Web e la attuale sensibilizzazione che \u00e8 nata verso i temi dell'usabilit\u00e0 e dell'accessibilit\u00e0. Si \u00e8 contribuito quindi ad un avvicinamento democratico a questo nuovo mezzo di comunicazione globale. Ci\u00f2 ha reso necessario nuovi studi su interfacce e interazioni con l'utente.\nNegli ultimi anni sono sorti molti nuovi corsi per formare professionisti, conferma del crescente interesse verso questa disciplina che ancora, nonostante tutto, stenta ad essere riconosciuta come autonoma e di pari valore agli altri ambiti del design."}
{"id": "1040049", "revid": "287204", "url": "https://it.wikipedia.org/wiki?curid=1040049", "title": "Contea di Walton", "text": "Contea di Walton o Walton County \u00e8 la denominazione delle seguenti contee degli Stati Uniti:"}
{"id": "1040105", "revid": "287204", "url": "https://it.wikipedia.org/wiki?curid=1040105", "title": "Oscar Ruiz", "text": ""}
{"id": "1040123", "revid": "125587956", "url": "https://it.wikipedia.org/wiki?curid=1040123", "title": "Riserva naturale dei Ciciu del Villar", "text": "La riserva naturale dei Ciciu del Villar \u00e8 un'area naturale protetta del Piemonte, che si trova in localit\u00e0 \"Costa Pragamonti\", nei pressi dell'abitato del comune di Villar San Costanzo, tra Busca e Dronero in provincia di Cuneo.\nTerritorio.\nLa riserva naturale \u00e8 stata istituita nel 1989, ed \u00e8 amministrata dal Parco del Marguareis; si trova a Villar San Costanzo, in localit\u00e0 \"Costa Pragamonti\" (Val Maira), ad una quota compresa tra 650 e 950 metri, e si estende su una superficie di 64 ha. La riserva \u00e8 nata per proteggere un fenomeno di erosione molto particolare: le \"colonne di erosione\" (anche chiamate \"piramidi di terra\", o \"Cicio 'd pera\" in piemontese), che si ergono ai piedi del massiccio del monte San Bernardo. Queste formazioni sono sculture morfologiche naturali, con una tipica forma di funghi, il cui cappello \u00e8 costituito da un masso erratico (anche di notevoli dimensioni) ed il cui gambo \u00e8 costituito da terra e pietrisco. In quest'area queste colonne di erosione prendono il nome popolare di \"ciciu\", parola in lingua piemontese (secondo la cui grafia andrebbe scritta come \"cicio\") che significa \"pupazzo\" o \"fantoccio\".\nNel 2000 \u00e8 stato effettuato un censimento a cura di Alberto Costamagna, ricercatore del dipartimento di geografia fisica dell'Universit\u00e0 degli Studi di Torino, durante il quale sono state contate 479 formazioni concentrate in un'area di circa 0,25\u00a0km\u00b2, a volte isolate, a volte raggruppate. Anche le dimensioni delle formazioni possono variare: l'altezza pu\u00f2 oscillare dal mezzo metro delle pi\u00f9 basse, fino ai 10 m di quelle pi\u00f9 alte, anche se generalmente non supera i 2 m; il diametro del \"gambo\" varia tra 1 e 7 metri (generalmente intorno ai 3 m), mentre quello del \"cappello\" pu\u00f2 arrivare fino agli 8 m.\nQuesto fenomeno naturale \u00e8 simile a quello delle piramidi di terra dell'Alto Adige, che ha portato alla formazione di colonne di erosione nelle zone di Renon e Plata, o ai camini delle fate della Cappadocia e alla \"Ciudad encantada\" nei pressi di Cuenca; ma piramidi di terra sono visibili anche a Segonzano (TN), Cislano (BS) e Postalesio (SO).\nStoria.\nI \"ciciu\" si sono formati presumibilmente al termine dell'ultima era glaciale, in seguito allo scioglimento dei ghiacciai che port\u00f2 il torrente \"Faussimagna\" (affluente di sinistra del torrente Maira) ad esondare, erodendo le pendici del monte San Bernardo e trasportando a valle un'enorme massa di detriti. Questo port\u00f2 alla formazione di un conoide alluvionale costituito da un terreno rossiccio, ricco di sostanze ferrose, che costituisce i gambi degli attuali funghi di erosione. In seguito, presumibilmente per effetto di frane e terremoti, rotolarono a valle diversi massi staccatisi dal monte San Bernardo: pietre di colore pi\u00f9 scuro, che ricoprirono il terreno alluvionale. A poco a poco il Faussimagna ricopr\u00ec anche le pietre scure, fino a quando, per effetto dei violenti movimenti tettonici avvenuti durante il Pleistocene superiore, il terreno sub\u00ec un improvviso innalzamento, e il fiume si ritrov\u00f2 a scorrere pi\u00f9 in basso. Inizi\u00f2 quindi ad erodere il terreno, riportando alla luce i sassi che aveva ricoperto, arrotondandoli e levigandoli a poco a poco. Allo stesso modo il terreno sub\u00ec l'azione erosiva degli agenti atmosferici: ma mentre il terreno poco coerente del versante della montagna venne portato via facilmente, i sassi fornirono una sorta di \"protezione\" alle colonne di terreno sottostanti, riparandoli come se fossero ombrelli. Il risultato \u00e8 quello che vediamo ancora adesso, con i massi erratici sorretti da colonne di terreno: dei camini delle fate.\nL'azione erosiva non si ancora fermata ai nostri giorni: continua ad avvenire, per effetto delle piogge e di rigagnoli che si formano dopo di esse, ma in modo pi\u00f9 lento. Tuttavia accade talvolta che la colonna di terreno che sorregge un masso, per effetto dell'erosione, diventi troppo sottile: in questo caso il \"ciciu\" si distrugge, e il masso rovina a terra, esponendo il gambo a un'erosione accelerata, e proteggendo dal dilavamento una nuova porzione di terreno (ponendo quindi una situazione favorevole alla creazione di un nuovo ciciu, anche se i tempi sono ovviamente molto lunghi).\nLo studio effettuato nel 2000 ha poi evidenziando la presenza di almeno due diverse generazioni di colonne di erosione: i \"ciciu\" si sarebbero quindi formati in almeno due fasi evolutive distinte.\nLeggende.\nNei secoli si sono sviluppate varie leggende sull'origine di queste formazioni erosive: o frutti di incantesimi oppure frutti di miracoli. Ad esempio, secondo una leggenda i ciciu si formerebbero nottetempo per effetto delle masche, le streghe del folclore piemontese, oppure sarebbero delle masche trasformate in pietra, dopo un uragano che avrebbe interrotto un rito magico di un sabba, con nefaste conseguenze. Ma la leggenda pi\u00f9 diffusa \u00e8 quella che vuole i \"ciciu\" formatisi in seguito ad un miracolo di San Costanzo, un legionario romano della legione \"Tebea\" che, secondo la tradizione, venne martirizzato intorno all'anno 303-305 d.C., durante la persecuzione dei cristiani attuata dall'imperatore Diocleziano. Si narra che San Costanzo fosse arrivato fino al monte San Bernardo, per sfuggire a 100 soldati romani che volevano ucciderlo; ad un tratto si volt\u00f2 verso i legionari che lo schernivano e minacciavano di morte, e disse loro: \"O empi incorreggibili, o tristi dal cuore di pietra! In nome del Dio vero vi maledico. Siate pietre anche voi!\", e cos\u00ec si formarono i \"Ciciu\". Questo non bast\u00f2 per\u00f2 a salvare il santo, che fu raggiunto da altri legionari, e ucciso sul monte San Bernardo: nel XII secolo nel luogo dell'uccisione venne costruito il santuario di San Costanzo al Monte, visitabile ancora ai nostri giorni.\nMorfologia.\nI \"ciciu\" sono funghi rocciosi composti, come si \u00e8 detto, da due parti: da un \"cappello\" di gneiss occhiadino, un tipo di roccia metamorfica di origine magmatica caratterizzata da bande grossolane di minerali alternativamente chiari e scuri, tipica del massiccio \"Dora-Maira\" (dominio geologico alpino che si estende dalla bassa Valle Maira alla media Valle Susa); e da un \"gambo\" di terra e pietrisco, costituito prevalentemente da una frazione fine (al 90% limo e sabbia, al 10% argilla), a cui si aggiungono frammenti di quarzo, gneiss e micascisti: una miscela molto friabile, cementata da una matrice silicea ricca di ossidi di ferro, che le conferisce il tipico colore rossastro.\nFlora e fauna.\nLa riserva non protegge solo le strutture dei \"ciciu\", ma vi si trovano anche una fauna e una flora molto ricche. Il bosco in cui \u00e8 immerso il \"giardino roccioso\" \u00e8 composto prevalentemente da querce roverelle e castagni, ma \u00e8 stata stimata la presenza di circa 300 specie floristiche diverse. L'abbondante vegetazione svolge anche un compito \"morfologico\", rallentando l'azione erosiva degli agenti atmosferici e proteggendo cos\u00ec i \"ciciu\". La fauna \u00e8 quella tipica della zona: vi si trovano molte specie di uccelli, fra cui il picchio muratore, il picchio rosso minore, il picchio verde, la cincia dal ciuffo e la cinciarella, il codibugnolo, il fiorrancino, il regolo, la poiana, il falco pellegrino, la civetta, l'allocco e il barbagianni. Fra i mammiferi la presenza predominante \u00e8 costituita dai ghiri, ma \u00e8 stata segnalata la presenza anche di scoiattoli, volpi, cinghiali, caprioli, donnole, faine e tassi.\nStrutture ricettive.\nL'area \u00e8 sempre aperta ed \u00e8 visitabile tutto l'anno, \u00e8 dotata di servizi igienici ed aree attrezzate per il pic-nic. Presso il \"Centro visite\" si pu\u00f2 reperire materiale promozionale e didattico ed opuscoli informativi, ed i guardaparco sono a disposizione per fornire ogni tipo di ragguaglio sulla Riserva Naturale. Su prenotazione \u00e8 possibile effettuare visite guidate per le scuole.\nI visitatori possono fruire di tre diversi percorsi per conoscere ed ammirare i Ciciu del Villar: il percorso turistico (Ciciuvagando), con un tempo di percorrenza di circa 45 minuti; il percorso escursionistico che inizia da una diramazione del percorso turistico e si snoda lungo la Costa Pragamonti, in direzione del Colle Liretta, con un tempo di percorrenza di circa due ore; il percorso ginnico, con 16 stazioni dotate di attrezzi sportivi in legno lungo un vallone di circa 500 metri. Inoltre vi \u00e8 la possibilit\u00e0 di raggiungere in circa 3 ore il Colle della Liretta, da cui ci si pu\u00f2 lanciare con deltaplani e parapendii.\nA circa 2\u00a0km dalla riserva Naturale \u00e8 presente un camping che ha apertura stagionale (giugno-settembre). L'accesso al campeggio \u00e8 situato sulla SP24 a 3\u00a0km da Dronero direzione frazione La Morra/Busca.\nDalla fine del 2007 l'area \u00e8 inoltre diventata un sito di riferimento del Cuneese per la pratica del bouldering; occorre comunque precisare che questa attivit\u00e0 \u00e8 praticata sui massi e sulle formazioni rocciose che si trovano a margine della riserva, e non sui \"ciciu\" (anche perch\u00e9 \u00e8 assolutamente vietato arrampicarsi sui \"ciciu\", in quanto un'attivit\u00e0 simile rischierebbe di rovinarli irreparabilmente)."}
{"id": "1040127", "revid": "640389", "url": "https://it.wikipedia.org/wiki?curid=1040127", "title": "Ashikaga Yoshikatsu", "text": "Figlio di Ashikaga Yoshinori, fu il settimo sh\u014dgun dello shogunato Ashikaga.\nYoshikatsu divenne Seii Taish\u014dgun all'et\u00e0 di 8 anni, dopo l'assassinio di suo padre Yoshinori per mano di Akamatsu Mitsusuke durante la ribellione di Kakitsu nel 1441.\nTuttavia, Yoshikatsu mor\u00ec dopo solo circa un anno e mezzo, a soli 10 anni, a causa di una caduta da cavallo, e suo fratello minore, Yoshimasa, gli succedette solo nel 1449."}
{"id": "1040129", "revid": "484362", "url": "https://it.wikipedia.org/wiki?curid=1040129", "title": "Giuseppe Recupero", "text": "Dopo l'ordinazione a sacerdote canonico si interess\u00f2 a svariate discipline, come la numismatica, l'antiquariato e la diplomazia, e scrisse un Trattato d'Instituzioni Canoniche (in latino), una Vita di Sant'Agata e un opuscolo riguardo all'obelisco egizio che \u00e8 posto sulla Statua dell'Elefante in piazza Duomo a Catania.\nNel 1755 il governo borbonico affid\u00f2 all'abate Vito Amico l'incarico di osservare minuziosamente un fenomeno vulcanico mai descritto prima sull'Etna, che oggi pu\u00f2 essere identificato con i lahar. L'abate Amico a sua volta deleg\u00f2 il compito al Recupero, il quale si rec\u00f2 di persona nella Valle del Bove per valutare meglio gli eventi. Fu questa esperienza a far nascere in lui la passione per la vulcanologia, e la pubblicazione della sua relazione, \"Discorso storico sopra l'acque vomitate dal Mongibello e i suoi ultimi fuochi avvenuti nel mese di marzo del corrente anno MDCCLV\" lo rese famoso anche al di fuori del Regno di Napoli. Si dedic\u00f2 quindi a tempo pieno allo studio dei fenomeni vulcanici e, incoraggiato dal successo ottenuto, concep\u00ec il progetto di quella che divenne poi la sua opera principale, la \"Storia naturale e generale dell'Etna\". In essa vennero trattate tutte le eruzioni e i vari fenomeni vulcanici di cui si aveva memoria storica, ma soprattutto il Recupero descrisse sistematicamente tutti gli aspetti naturalistici delle contrade etnee e dei territori circostanti: geologia, pedologia, mineralogia, flora, fauna, fiumi, specchi d'acqua e altro ancora.\nLa particolarit\u00e0 di quest'opera \u00e8 il non essere una semplice ricerca bibliografica: l'autore verific\u00f2 di persona quello che scriveva, con un gran numero di sopralluoghi durante tutto il tempo di elaborazione del trattato, ben ventitr\u00e9 anni. Al lavoro dello scienziato puntese si ispir\u00f2 l'inglese sir William Douglas Hamilton per i suoi volumi riguardo alla storia naturale del Vesuvio.\nQuando l'opera era quasi conclusa, arriv\u00f2 inaspettata la morte dell'autore. I due volumi della \"Storia naturale e generale dell'Etna\" vennero quindi pubblicati postumi, nel 1815, con aggiornamenti, note e introduzione a cura del nipote Agatino Recupero."}
{"id": "1040130", "revid": "461628", "url": "https://it.wikipedia.org/wiki?curid=1040130", "title": "Chiesa di San Pietro a Varlungo", "text": "La chiesa di San Pietro a Varlungo \u00e8 un luogo di culto cattolico che si trova in via di Varlungo a Firenze.\nIl nome di Varlungo ha suscitato facezie, come la celebre novella del Decameron.\nStoria.\nDocumentata sin dal 1107, pare risalire a prima del Mille. Nel '400 fu di patronato dei Bonciani, alla fine del Seicento sub\u00ec una radicale ristrutturazione e nella seconda met\u00e0 dell'Ottocento venne eretto il campanile e fu eliminato il portico antistante.\nDurante la seconda guerra mondiale e l'occupazione tedesca, la chiesa di San Pietro a Varlungo fu una delle principali centrali di soccorso degli ebrei perseguitati a Firenze nel periodo dell'Olocausto. Il parroco e il vice-parroco dell'epoca, don Leto Casini e don Giovanni Simioni, sono riconosciuti tra i giusti tra le nazioni a Yad Vashem. Un monumento e una via intitolata a don Casini ne ricordano oggi l'eroica azione a Varlungo.\nDescrizione.\nL'interno, ad unica navata con volta a botte, transetto ed abside, presenta rifacimenti barocchi e dipinti murali fra i quali si trova inoltre un affresco di Alessandro Gherardini (1699), il \"Transito di san Giuseppe\" ed il coevo \"Battesimo di Cristo\" di Onorio Marinari; nel soffitto un affresco della scuola di Baldassarre Franceschini, detto Volterrano, rappresentante \"San Pietro in gloria, con la Fede, la Speranza e la Carit\u00e0\". Interessante \u00e8 il ciborio in pietra serena, scolpito nel XV secolo;\nNel transetto vi \u00e8 la tavola duecentesca del cosiddetto Maestro di Varlungo con la \"Madonna e il Bambino\". Nell'oratorio della Compagnia \u00e8 venerato un \"Crocifisso\" ligneo ritenuto miracoloso, mentre in canonica \u00e8 custodito l'affresco del tabernacolo del Guarlone.\nNella via di Varlungo c'\u00e8 un tabernacolo con affreschi di scuola del Ghirlandaio, la \"Vergine e san Giovanni Evangelista\"."}
{"id": "1040133", "revid": "1305772", "url": "https://it.wikipedia.org/wiki?curid=1040133", "title": "Recife", "text": "Recife \u00e8 una citt\u00e0 del Brasile, capitale dello Stato del Pernambuco, parte della mesoregione Metropolitana do Recife e della microregione di Recife.\nCon una popolazione di 1,56 milioni di abitanti \u00e8 la terza citt\u00e0 del nord-est del Paese. Fa parte della Regione Metropolitana di Recife (\"Regi\u00e3o Metropolitana do Recife\", RMR, o \"Grande Recife\"), la pi\u00f9 popolata nell'area Nordest del Brasile (circa a 3,84 milioni), la sesta in tutto il Paese.\nNonostante il fatto che Olinda, situata anch'essa nella Regione Metropolitana di Recife, sia stata la prima capitale della capitaneria del Pernambuco, Recife \u00e8 la capitale pi\u00f9 antica del Brasile. Il nome deriva dalla parola portoghese \"arrecife\", che vuol dire scogliera, con riferimento alla barriera corallina che difende parte del litorale. Situata sulla costa dell'oceano Atlantico, ha un'area di 218 chilometri quadrati. Recife \u00e8 una grande destinazione turistica, commerciale e industriale. Essa \u00e8 considerata la Venezia brasiliana per i molti fiumi e ponti, cos\u00ec come per i suoi monumenti storici.\nNella bandiera della citt\u00e0, istituita il 15 dicembre del 1973, figurano i colori bianco e azzurro dello Stato del Pernambuco; la scritta \"Virtus et Fides\"; il leone incoronato, ricordo della dominazione olandese; la croce cristiana, ricordo della dominazione portoghese; la stella, a ricordare la Repubblica Brasiliana, istituita proprio a Recife a partire dai moti del 1817; il sole, a evidenziare il carattere e il clima solare della citt\u00e0.\nGeografia fisica.\nMorfologia.\nLa citt\u00e0, sviluppatasi a ridosso del porto nel distretto propriamente detto di Recife (\"Recife Antigo\"), si estende su un vasto territorio fra l'oceano Atlantico, i fiumi Beberibe, Capibaribe e Tejipi\u00f3 (nonch\u00e9 bracci dei fiumi Jaboat\u00e3o e Pirapama). Il territorio \u00e8 dunque costituito di isole, fiumi, penisole, fasce costiere, paludi e collinette, con ampie zone abitate e altre coperte da foreste: territorio dunque molto vario e caratteristico. L'altezza media sul livello del mare non supera i 10 metri, comprendendo anche zone al di sotto del livello zero. Le coordinate geografiche indicative sono: 8\u00b0 04' 03\"S - 34\u00b0 55' 00\"O.\n\"Grande Recife\".\nI municipi che fanno parte della Regione Metropolitana di Recife sono 14: Olinda, Jaboat\u00e3o dos Guararapes, Paulista, Abreu e Lima, Camaragibe, Cabo de Santo Agostinho, Ipojuca, Moreno, Aracoiaba, Itamarac\u00e1, Itapissuma, S\u00e3o Louren\u00e7o da Mata, Igarassu; lista alla quale va aggiunto il municipio stesso di Recife.\nDistretti di Recife.\nLa citt\u00e0 \u00e8 divisa in sei regioni amministrative, con un totale di 94 distretti (\"bairros\"). I pi\u00f9 importanti sono: Aflitos, Afogados, Apipucos, Boa Viagem, Boa Vista, Bongi, Bras\u00edlia Teimosa, Casa Amarela, Casa Forte, Caxang\u00e1, Cidade Universit\u00e1ria, Cordeiro, Derby, Dois Irm\u00e3os, Espinheiro, Gra\u00e7as, Ibura, Ilha do Leite, Ilha do Retiro, Imbiribeira, Iputinga, Jaqueira, Madalena, Parnamirim, Pina, Prado, Recife (chiamato anche \"Recife Antigo\"), Rosarinho, San Martin, Santo Amaro, Santo Ant\u00f4nio, S\u00e3o Jos\u00e9, Set\u00fabal, Tamarineira, Torre, V\u00e1rzea.\nClima.\nRecife \u00e8 situata nella fascia tropicale sud, quindi clima caldo-umido, con temperature minime che difficilmente scendono sotto i 20\u00a0\u00b0C, mentre la massima oscilla fra i 25\u00a0\u00b0C e i 30\u00a0\u00b0C: la presenza del mare mitiga il caldo dei tropici. Da marzo a met\u00e0 agosto le precipitazioni sono considerevoli. La temperatura del mare \u00e8 sempre tale da consentire la balneazione.\nStoria.\nGli inizi e la dominazione olandese.\nLa storia antica di Recife \u00e8 legata a tre fattori decisivi: la sua vicinanza alla citt\u00e0 di Olinda; la sua posizione favorevole di porto sull'oceano Atlantico; la coltivazione di canna da zucchero.\nInizialmente quello che adesso \u00e8 noto come \"Bairro de Recife\", o Recife Antico, era soltanto un porto per la vicina citt\u00e0 coloniale di Olinda, citt\u00e0 che sorge su una collina poco distante, sede dell'aristocrazia portoghese dell'epoca. Olinda, che in portoghese sta per \u00ab\"O bella\"\u00bb era gi\u00e0 citt\u00e0 nel 1537.\nFurono gli olandesi, con la Compagnia Olandese delle Indie Occidentali, a intuire l'importanza strategica della posizione del luogo, situato in una delle zone pi\u00f9 a est del territorio brasiliano e quindi relativamente pi\u00f9 vicina all'Africa. Il 16 febbraio del 1630 una flotta di 67 navi invade la regione avendo facilmente ragione della resistenza portoghese: comincia cos\u00ec il periodo dell'occupazione olandese del Pernambuco.\nLa citt\u00e0 prese a svilupparsi rapidamente in parallelo alla coltivazione della canna da zucchero, al commercio dello zucchero stesso e alla tratta degli schiavi, ora anche dalle basi olandesi in Africa sottratte ai portoghesi (in Angola e in Guinea). La citt\u00e0 in quei tempi era nota come \"Mauritsstad\", cio\u00e8 \"Citt\u00e0 di Maurizio\", dal nome di Maur\u00edcio de Nassau, governatore dal 1637 al 1644.\nIl malcontento della popolazione era per\u00f2 nel frattempo cresciuto e pilotato anche dai portoghesi, sfoci\u00f2 in una rivoluzione nota come Insurrezione Pernambucana: \u00e8 il 1654 e il Pernambuco torna a essere colonia del Portogallo.\nRecife diventa citt\u00e0.\nLa coltivazione e il commercio dello zucchero continua, insieme con altri commerci che il nuovo porto ora consentiva. Recife assurse cos\u00ec al ruolo di \"Vila\" nel 1710. Erano quegli anche gli anni di scontri fra i commercianti di zucchero, che abitavano a Recife, e i proprietari terrieri e delle industrie collegate, facenti parte dell'aristocrazia storicamente arroccata a Olinda. Gli scontri sono noti col nome di \"Guerra dos Mascates\", dove \"mascavo\" \u00e8 il nome dello zucchero grezzo da canna. Lentamente Recife si emancipa, cresce e diviene centro di primaria importanza nel Nord-est del Brasile. Nel 1745 la \"Vila\" contava 25\u00a0000 abitanti. Il nucleo storico si estende nelle zone limitrofe e vengono costruiti notevoli edifici e chiese in stile barocco.\nNel 1823 la \"Vila\" diviene \"Cidade\": citt\u00e0 di Recife, e nel 1827 assurge a capitale dello Stato di Pernambuco.\nAnche Recife \u00e8 scenario, in questi anni, di rivolte popolari indipendentiste e agitazioni culturali, fra le pi\u00f9 importanti: la \"Confedera\u00e7\u00e3o do Equador\" del 1824, contro l'assolutismo di Pedro I (movimento che sfocer\u00e0 nella stesura della prima Carta Costituzionale del Brasile); la \"Revolta Praieira\" del 1848, movimento di carattere liberale.\nEpoca moderna.\nCon lo sviluppo di altre citt\u00e0 nel sud del Brasile e l'affermarsi di nuovi commerci, Recife perde un po' della sua importanza, pur rimanendo una delle maggiori citt\u00e0 del Brasile, commercialmente, turisticamente e culturalmente (notevole \u00e8 la produzione cinematografica degli anni venti e trenta: Recife si guadagn\u00f2 il soprannome di Hollywood brasiliana). Considerevole \u00e8 anche l'incremento di strutture turistiche e alberghiere in epoca contemporanea, soprattutto nel quartiere di \"Boa Viagem\", nonch\u00e9 di grandi centri commerciali.\nGi\u00e0 dai primi del secolo passato molti abitanti delle zone rurali interne avevano cominciato a migrare verso la citt\u00e0, attratti da prospettive di vita migliore. Purtroppo, come in altre zone del Brasile, non si \u00e8 saputo o non si \u00e8 voluto gestire al meglio questo fenomeno: anche Recife ha le sue \"favelas\"; e correlato con quest'aspetto \u00e8 quello della delinquenza: Recife \u00e8 oggi una delle citt\u00e0 a pi\u00f9 alto tasso di delinquenza in tutto il Sudamerica.\nTurismo.\nCulturale.\nLe principali attrazioni turistiche sono:\nSpiagge.\nSpiagge urbane e limitrofe:\nInfrastrutture e trasporti.\nLa citt\u00e0 \u00e8 dotata di un servizio metropolitano in corso di ampliamento, nonch\u00e9 di una ben diffusa rete di autobus anche per le citt\u00e0 limitrofe (\"\u00f4nibus\").\n\u00c8 servita dall'Aeroporto Internazionale Guararapes-Gilberto Freyre, completamente rinnovato nel 2004 e considerato dalla compagnia aerea TAM il 5\u00ba migliore al mondo.\nIl porto di Recife, nel distretto di \"Recife Antigo\", era il pi\u00f9 sviluppato nel Paese durante il periodo della colonizzazione olandese.\nUna curiosit\u00e0: negli anni trenta Recife era il maggior porto di dirigibili per l'Europa; la \"Torre do Zepelin\", ancora conservata nella sua struttura originale, testimonia questo interessante aspetto dei trasporti recifensi.\nSport.\nLo sport pi\u00f9 popolare a Recife \u00e8 il calcio.\nRecife fu una delle sei sedi del Campionato mondiale di calcio 1950 (unica del Nordest). Nella capitale pernambucana, in particolare, si disput\u00f2 la partita tra Cile e Stati Uniti nello Stadio Adelmar da Costa Carvalho, in cui i cileni vinsero per 5-2. Recife \u00e8 stata anche tra le sedi del Campionato mondiale di calcio 2014.\nLe principali squadre della citt\u00e0 sono lo Sport, che ha il record di titoli statali (39), il Santa Cruz che ne ha vinti 26 e il Nautico, con 21 titoli statali di cui 6 consecutivi (record).\nLe squadre maggiori di Recife hanno uno stadio di propriet\u00e0. Il pi\u00f9 grande, che appartiene al Santa Cruz, \u00e8 lo Stadio di Arruda. Lo Sport gioca allo Stadio Adelmar da Costa Carvalho; il Nautico invece gioca all'Est\u00e1dio El\u00e1dio de Barros Carvalho.\nRecife \u00e8 per\u00f2 conosciuta anche per l'hockey. Grazie alle sue squadre, il Pernambuco \u00e8 il secondo Stato brasiliano per numero di titoli nazionali, sia nel campionato maschile sia in quello femminile, dietro solo allo Stato di San Paolo.\nCuriosit\u00e0.\nBud Spencer visse a Recife dal 1947 al 1949, e lavor\u00f2 presso il consolato italiano della citt\u00e0."}
{"id": "1040135", "revid": "78273", "url": "https://it.wikipedia.org/wiki?curid=1040135", "title": "Viktor Yanukovich", "text": ""}
{"id": "1040140", "revid": "36426", "url": "https://it.wikipedia.org/wiki?curid=1040140", "title": "San Pietro a Varlungo", "text": ""}
{"id": "1040141", "revid": "6066", "url": "https://it.wikipedia.org/wiki?curid=1040141", "title": "Filodemo", "text": ""}
{"id": "1040143", "revid": "1718925", "url": "https://it.wikipedia.org/wiki?curid=1040143", "title": "Ashikaga Yoshizumi", "text": "Biografia.\nFiglio di Ashikaga Masatomo e nipote di Ashikaga Yoshinori, fu l'undicesimo sh\u014dgun dello shogunato Ashikaga.\nGi\u00e0 indicato come erede da suo zio Yoshimasa, fu posto sul trono come nuovo Seii Taish\u014dgun per volont\u00e0 del kanrei Hosokawa Masamoto, al posto di suo cugino Yoshitane che Masamoto aveva sconfitto e scacciato dalla capitale.\nNel 1508, quando Yoshitane torn\u00f2 a reclamare la sua posizione, Yoshizumi fu privato del suo titolo e scacciato. Suo figlio Yoshiharu sarebbe per\u00f2 diventato il dodicesimo sh\u014dgun."}
{"id": "1040145", "revid": "104398614", "url": "https://it.wikipedia.org/wiki?curid=1040145", "title": "Spontaneismo", "text": "Con spontaneismo si intende un modo di fare politica o attivit\u00e0 di organizzazione sociale non inquadrato in burocrazie o strutture decisionali rigide. Il cambiamento, l'azione politica, l'organizzazione di gruppi di interesse uniti, la nascita di nuove condizioni produttive o anche un evento rivoluzionario dovrebbero sorgere spontaneamente dall'azione dei singoli individui.\nIl termine \u00e8 ampiamente utilizzato a partire dal dibattito interno alla Prima Internazionale, nella quale si delinearono due posizioni contrastanti sul tema della gestione ed organizzazione della lotta politica: da una parte la corrente marxista e dall'altra quella anarchica.\nNel \"Manifesto del Partito Comunista\" Karl Marx ha una posizione che pu\u00f2 essere compatibile con lo spontaneismo, non essendo prevista nessuna strategia o tattica da seguire per la realizzazione della rivoluzione. Ne \"Il Capitale\" invece il determinismo del materialismo storico applicato all'economia capitalistica porta a vedere un percorso necessario da seguire per giungere al momento della rivoluzione.\nDi conseguenza i gruppi marxisti hanno sposato un approccio pi\u00f9 gerarchizzato ed organizzato rispetto alle correnti anarchiche, influenzate da Pierre-Joseph Proudhon e Michail Bakunin, che, partendo dalla necessit\u00e0 di impedire la formazione di posizioni di potere politico, non potevano accettare la creazione di una struttura dirigente del proletariato che dettasse la linea da seguire.\nIn seguito al tentativo della Comune di Parigi, considerabile un esempio di azione rivoluzionaria spontaneista, la frattura tra anarchici e marxisti divenne insanabile e port\u00f2 alla fine della Prima internazionale. Gruppi anarco-sindacalisti, anarchici e legati al sindacalismo rivoluzionario continuarono a sostenere la necessit\u00e0 di auto-organizzazione del proletariato mentre le correnti marxiste diedero vita alla Seconda Internazionale.\nCon il testo chiave di Lenin del 1902 \"Che fare?\" si delinea quello che sar\u00e0 lo spirito della Rivoluzione russa, cio\u00e8 il ruolo fondamentale dell'avanguardia rivoluzionaria nel guidare il processo rivoluzionario e critica di ogni concezione spontaneista. Tesi che verr\u00e0 criticata anche da esponenti interni alla tradizione marxista, come Rosa Luxemburg.\nIn Italia il termine spontaneismo verr\u00e0 riutilizzato negli anni settanta con la nuova esplosione di movimenti politici radicali. Alcuni orientamenti particolarmente ostili ai tentativi di organizzazione del movimento (sia da parte dell'autonomia che dei soggetti pi\u00f9 riformisti) vennero etichettati con tale espressione. In particolare sono stati definiti di spontaneismo armato alcuni episodi di lotta armata provenienti da soggetti non legati ai gruppi armati organizzati.\nNel film \"Indagine su un cittadino al di sopra di ogni sospetto\" Elio Petri ritrae la protesta di un gruppo di giovani studenti e operai che inneggiano alla guerriglia durante una manifestazione. Arrestati, in cella inneggiano in coro allo spontaneismo sventolando copie del \"Libretto rosso\" di Mao Zedong."}
{"id": "1040146", "revid": "1632387", "url": "https://it.wikipedia.org/wiki?curid=1040146", "title": "Mikl\u00f3s Nyiszli", "text": "Di origine ebraica, durante il regime di Horthy-D\u00f6me Szt\u00f3jay in Ungheria, fu deportato nel maggio 1944, assieme alla moglie e alla figlia adolescente, nel campo di concentramento di Auschwitz, in territorio polacco.\nMemorie da Auschwitz.\nDi professione medico anatomo-patologo, \u00e8 conosciuto per essere stato l'autore del libro \"Memorie di un medico deportato ad Auschwitz\", pubblicato poco dopo la fine della seconda guerra mondiale.\nIn questo libro racconta le circostanze nelle quali riusc\u00ec a evitare la morte nel lager di Auschwitz e negli altri tre campi di concentramento in cui fu trasferito durante le marce forzate (ricordate come le \"marce della morte\") susseguenti l'evacuazione dalle varie zone di concentramento durante i concitati mesi che precedettero, fra l'inverno e la primavera del 1945, la fine del Terzo Reich.\nNel libro, Nyiszli - che in Germania aveva studiato e lavorato per dieci anni prima della guerra - ha narrato gli orrori a cui ha assistito e la sua esperienza di deportato addetto ad un \"Sonderkommando\" (\"morti viventi\" il cui destino era quello di essere soppressi al termine di un \"servizio\" di quattro mesi) come \"braccio destro\" (suo malgrado) di Josef Mengele, uno dei responsabili della pratica di test medici sugli ebrei vittime dei campi di sterminio.\nAl suo arrivo ad Auschwitz, Nyiszli si offr\u00ec volontario come medico e fu assegnato per il servizio di assistenza sanitaria alle baracche del settore 12. Notato da Mengele per la sua abilit\u00e0 professionale, fu da questi aggregato come medico anatomo-patologo al dodicesimo \"Sonderkommando\" e trasferito nel crematorio numero 1, appositamente per approntarvi e allestire una sala per le autopsie fornita delle pi\u00f9 moderne attrezzature reperibili, come supporto alla criminale ricerca scientifica del dottor Mengele.\nIn questa sala settoria del crematorio i medici SS cercavano di trovare le differenze anatomiche tra la loro razza \"ariana\" e quella degli \"inferiori\". Nyiszli ci narra che stavano rapiti ad assistere alle autopsie che lui eseguiva, quasi con orgoglio e un nodo di commozione alla gola, certi di scoprire la chiave che dimostrasse la veridicit\u00e0 della loro dottrina \"emogenetica\".\nNormali autopsie che per\u00f2 destavano questo immenso interesse tra i nazisti, esaltati e convinti di poter dimostrare scientificamente la loro superiorit\u00e0 genetica; alla fine furono solo osservazioni ed esperimenti empirici, come la ricerca della pietra filosofale, che oltre a misurare crani, annotare il colore degli occhi, pelle o capelli, ovviamente non portarono mai a risultati seri e concreti: la razza ariana come loro la concepivano semplicemente non esisteva.\nVita e morte nel lager.\nNella narrazione della quotidianit\u00e0 di rinchiuso - come numero A.8.450 - all'interno del KZ di Auschwitz, del suo rapporto con le SS e con i compagni del \"Sonderkommando\", dei tentativi di rivolta e di fuga, rivelando il suo turbamento di uomo prima ancora che di medico per le azioni che era obbligato a compiere, Nyiszli ha descritto minuziosamente le atrocit\u00e0 di cui \u00e8 stato testimone, e di come sia stato forzato da Mengele e dal comando del campo di Auschwitz a condurre test medici e compiere autopsie su decine e decine di cadaveri, particolarmente di persone deformi, gemelli, popoli nomadi ed ebrei.\nMengele, nel suo disegno criminale, aveva disposto una serie di dettagliati esami, da compiere dapprima in vita e poi sui cadaveri dei reclusi, per avvalorare le sue tesi di correlazione fra le deformit\u00e0 fisiche, in particolare in coppie di gemelli, oppure trasmesse di padre in figlio, fra le popolazioni di razza ebraica per dimostrarne la supposta inferiorit\u00e0.\nUn altro \"fronte di ricerca\" disposto da Mengele era quello di accertare le principali e pi\u00f9 frequenti cause di decesso dei deportati nei campi nazisti. Gli esiti di tali indagini confluivano poi all'istituto di igiene e batteriologia delle SS al villaggio di Risgau, distante circa tre chilometri dal crematorio in cui operava Nyszli, mentre gli scheletri degli sventurati venivano avviati al museo antropologico di Berlino che, negli intendimenti dell'ufficiale nazista, doveva costituire la principale documentazione a futura memoria del Reich millenario.\nRacconta sempre Nyiszli:\nNyiszli descrive anche nel dettaglio la tecnica di sterminio usata a Birkenau, il principale campo del genocidio ebraico.\nBirkenau aveva quattro grandi crematori, gemelli a coppia; i crematori erano numerati dall'uno al cinque, calcolando per primo quello solo esistente nel campo principale di Auschwitz.\nI crematori 2 e 3 erano dotati di vasti spogliatoi sotterranei e camere a gas annesse; il 4 e il 5 avevano anche loro camere a gas annesse ma erano privi di spogliatoi per cui le svestizioni avvenivano all'aperto. Erano dotati tutti di forni crematori multipli, in particolare il 2 e il 3 avevano 5 forni ciascuno a tripla muffola e il 4 e il 5, 2 forni ciascuno a quadrupla muffola per un totale di 46 bocche di forno.\nErano vere e proprie fabbriche della morte, progettati per entrarci con i propri piedi e uscirne solo per il camino. Vi lavorava il \"Sonderkommando\", una popolazione di 800-1000 uomini, scelti tra i pi\u00f9 robusti e forti che venivano ben nutriti rispetto agli altri prigionieri.\nOgni quattro mesi per\u00f2 anche il \"Sonderkommando\" veniva sterminato affinch\u00e9 portasse nella tomba i suoi segreti e non restassero testimoni scomodi per le SS e i loro capi. Stessa sorte fu decisa finalmente persino per le SS che avevano prestato servizio in questi crematori.\nIl medico ungherese ci racconta delle SS assassine del crematorio, che negli ultimi giorni di Birkenau erano tristi e a capo chino e non accettavano di finire eliminati a loro volta. Sono assai rare, perci\u00f2, testimonianze come quella di Nyiszli, dati i pochissimi sopravvissuti tra quelli che ebbero a che fare con i \"Krematorium\".\nNyiszli ci descrive l'orrore delle povere vittime selezionate per la morte immediata, portate con la menzogna nazista di un bagno verso finte docce dove invece li aspettava la camera a gas.\nDescrive la notte al campo, rischiarato dai bagliori sinistri delle fiamme che uscivano alte e livide dalla ciminiera del crematorio:\nDescrive anche l'alacrit\u00e0 raccapricciante della sala d'incenerimento, dove si cremavano corpi di uomini, donne e bambini innocenti, stipati a pi\u00f9 non posso nei forni per accelerare al massimo i tempi di cremazione e riuscire a smaltire l'abnorme carico continuo di corpi di assassinati. Uno dei grandi problemi delle SS.\nEppure a Birkenau c'era qualcosa assai peggio dei crematori; c'erano le fosse crematorie o \"Roghi\", usate quando i crematori erano affollati:\nNyiszli era andato l\u00ec per prelevare medicinali accumulatisi dalle spoliazioni dei deportati. Mentre vede tutto quest'incubo purtroppo reale, gli tornano in mente le parole di Mengele: \"\"Il crematorio non \u00e8 il massimo dell'inferno ma un limbo, ci si pu\u00f2 sopravvivere...\".\"\nDurante gli oltre otto mesi trascorsi ad Auschwitz e nei sottocampi in cui fu recluso, Nyiszli ebbe modo di assistere \u2013 secondo la sua testimonianza \u2013 allo sterminio di decine di migliaia di persone appartenenti a svariate etnie, nazionalit\u00e0, religioni o generi.\nQuando seppe che il campo femminile C, dove erano rinchiuse sua moglie e sua figlia, era condannato allo sterminio, riusc\u00ec, grazie alla sua padronanza della lingua tedesca e alla comprensibile forza della disperazione che lo aiut\u00f2 nella sua opera di \"negoziatore\", a convincere gli ufficiali SS ad aiutare moglie e figlia a farsi trasferire al sicuro in un campo di lavoro. Si riunir\u00e0 a loro solo diversi mesi dopo la fine del conflitto, quando anch'esse faranno ritorno a casa al termine della prigionia.\nFuga da Birkenau.\nNyiszli rimase nel campo di Auschwitz fino a pochi giorni prima dell'arrivo dell'armata sovietica, il 27 gennaio del 1945.\nIl 18 gennaio, Nyiszli riusc\u00ec a sfuggire alla morte miracolosamente, confondendosi tra circa sessantaseimila altri prigionieri, in una di quelle che sono passate alla storia come \"marce della morte\", ovvero il trasferimento dei deportati da un campo di sterminio all'altro, in forzato esodo all'interno dei territori di Germania, Cecoslovacchia, Polonia e Austria ancora appartenenti al Reich.\nLa prima \"tappa\" di questa marcia fu, per Nyiszli e i suoi compagni, il campo di concentramento di Mauthausen, presso Linz, nel nord dell'Austria. A Mauthausen regnava un sovraffollamento indescrivibile; Nyiszli rischiava di passare la notte all'aperto a 20\u00a0\u00b0C sottozero e quindi si present\u00f2 al kap\u00f2 delle docce come medico di campo di Auschwitz, un'autorit\u00e0 fra i prigionieri e il kap\u00f2 gli fece saltare tutta la oceanica fila al comando di: \"Fate passare il dottore!\".\nLa sua prontezza gli salv\u00f2 ancora una volta la vita, perch\u00e9 quella notte le SS ordinarono un massacro tipico a Mauthausen, il \"Totbadeaktion\" (\"Bagno di morte\") che consisteva nell'irrorare per ore i deportati nudi rimasti all'aperto, con idranti di acqua gelata a quella temperatura polare, facendoli morire di ipotermia, congelati, di polmonite fulminante e arresti cardiaci, mentre squadre di criminali ebbre di alcool trucidavano a pi\u00f9 non posso le vittime con asce e scimitarre correndo nel mucchio degli sventurati. La mattina i pochi sopravvissuti entrarono nel campo.\nNyiszli rimase sordo agli appelli continui delle SS e kap\u00f2 che cercavano i deportati che avevano lavorato nei crematori di Birkenau; volevano eliminare i testimoni scomodi che erano loro sfuggiti ad Auschwitz. Dopo circa tre settimane trascorse in quarantena nelle baracche di Mauthausen, Nyiszli fu trasferito nei sottocampi di Melk an der Donau, a circa tre ore di treno da Mauthausen e infine ad Ebensee.\nDopo aver trascorso quasi un anno di prigionia, inclusi i due mesi trascorsi fra Melk an der Donau ed Ebensee, Nyiszli e i suoi compagni di deportazione vennero liberati dai soldati dell'esercito statunitense il 5 maggio del 1945."}
{"id": "1040167", "revid": "767487", "url": "https://it.wikipedia.org/wiki?curid=1040167", "title": "Emanuelle nera - Orient Reportage", "text": "Emanuelle nera - Orient Reportage \u00e8 un film del 1976 diretto da Joe D'Amato.\nSecondo capitolo della serie Emanuelle nera, il primo diretto da D'Amato. Il film \u00e8 considerato il vero seguito di \"Emanuelle nera\". In un primo momento si doveva intitolare \"Velluto nero\", titolo di un film poi diretto da Brunello Rondi.\nTrama.\nLa fotoreporter Emanuelle \u00e8 perennemente in viaggio, alla ricerca dello scoop giusto per la sua rivista.\nA Venezia incontra l'amico Robert. I due si recano a Bangkok, dove lui si dedica ai suoi scavi archeologici e lei \u00e8 ospite del principe Sanit, che vuole insegnarle a raggiungere il perfetto orgasmo.\nEmanuelle dovrebbe fotografare per la sua rivista il re, ma il principe la porta in giro per la citt\u00e0 e la fa assistere a combattimenti tra galli, balli e massaggi erotici.\nAll'improvviso il principe viene arrestato perch\u00e9 stava organizzando un colpo di Stato, mentre ad Emanuelle vengono rubati la macchina fotografica, il passaporto e tutto il suo denaro. Per uscire dal paese, Emanuelle \u00e8 costretta a sedurre un poliziotto.\nEmanuelle si reca a Casablanca per incontrare Robert, impegnato con i suoi scavi, dove incontra Debora, che \u00e8 anche la figlia del console. L'amicizia tra le due donne si trasforma presto in un rapporto lesbico.\nEmanuelle, per\u00f2, deve recarsi a Parigi per un nuovo servizio cos\u00ec abbandona Robert e Debora, che si era innamorata di lei, e va incontro ad una nuova avventura.\nProduzione.\nIl film fu girato a \"Venezia\", \"Thailandia\" e \"Marocco\". l'imponente monumento asiatico che compare nel film \u00e8 il tempio di \"Wat Arun\" situato a \"Bangkok\"\nTitoli per l'estero.\nIl film usc\u00ec negli Stati Uniti come \"Emanuelle in Bangkok\", in Francia come \"La poss\u00e9d\u00e9e du vice\" e \"Black Emanuelle en Orient\", in Germania come \"Black Emanuelle 2. Teil\" e in Spagna come \"Emanuelle negra se va a Oriente\"."}
{"id": "1040176", "revid": "599013", "url": "https://it.wikipedia.org/wiki?curid=1040176", "title": "Gianluigi Roveta", "text": "Carriera.\nClub.\nCresciuto nella sotto la guida di Mario Pedrale, pass\u00f2 dal Nucleo Addestramento Giovani Calciatori (NAGC) alla formazione giovanile Primavera e poi alla squadra riserve De Martino, fino a guadagnarsi nel 1968 l'esordio con la prima squadra.\nIndoss\u00f2 la maglia bianconera dalla stagione 1968-1969 a quella del 1971-1972, totalizzando 46 presenze in Serie A e fregiandosi del titolo di campione d'Italia nell'ultima annata sotto la Mole.\nConclusa l'esperienza torinese, prosegu\u00ec la sua carriera agonistica con le casacche di e .\nNazionale.\nConta una presenza nella nazionale Under-23."}
{"id": "1040181", "revid": "809148", "url": "https://it.wikipedia.org/wiki?curid=1040181", "title": "Punta Giglio", "text": "Punta Giglio \u00e8 un promontorio calcareo situato nella Sardegna nord-occidentale a nord di Alghero che, assieme a capo Caccia, racchiude la baia di porto Conte. Impropriamente viene chiamata \"punta\", poich\u00e9 in realt\u00e0 ha le caratteristiche di \"capo\" per la sua altezza sul livello del mare. Deve il suo nome per la presenza di numerose piante di giglio.\nDescrizione.\n\u00c8 compreso nel territorio della Area naturale marina protetta Capo Caccia - Isola Piana\nDalla sommit\u00e0 \u00e8 possibile ammirare il panorama circostante. Per la strategica posizione dominante tra Porto Conte e Alghero era un importante base antiaerea dell'esercito durante l'ultima guerra, di cui esistono ancora le strutture con caserma, piattaforme di posizionamento cannoni antiaerei, casematte e deposito esplosivi, costruiti con pietre di calcare del posto e mimetizzati alla vista dal mare.\nGeomorfologia.\n\u00c8 composto di calcare bianco sovrastato da vegetazione spontanea Mediterranea, e per il tipico carsismo di tutta l'area anche qui si sono formate numerose grotte. A livello del mare, sul versante sud \u00e8 possibile osservare il solco di battente a circa +6\u00a0m risalente all'ultimo disgelo che fece stazionare il livello di marea per lunghissimo tempo. \nIl luogo \u00e8 quindi importantissimo per lo studio delle evoluzioni climatico geologiche che si sono susseguite ed osservabili concretamente sul campo.\nLe grotte.\nNella sommit\u00e0 vi \u00e8 la grotta del Dasterru, che presenta due aperture, una delle quali a pozzo, visitabile con attrezzature speleo di base. Nella parte a livello sul mare insistono varie grotte subacquee visitabili in immersione con attrezzature da sub.\nLe pi\u00f9 conosciute sono quella di punta Giglio o dei Cervi, per un importantissimo giacimento fossile di cervi sardi, \"Megacerhus cazioti\", ormai estinto, e quella dei Fantasmi, incredibile opera d'arte della natura per le spettacolari concrezioni calcitiche erose dal sistema a condotta forzata."}
{"id": "1040184", "revid": "287204", "url": "https://it.wikipedia.org/wiki?curid=1040184", "title": "Contea di Forest", "text": "Contea di Forest o Forest County \u00e8 la denominazione delle seguenti contee degli Stati Uniti:"}
{"id": "1040211", "revid": "486946", "url": "https://it.wikipedia.org/wiki?curid=1040211", "title": "Tepee", "text": ""}
{"id": "1040237", "revid": "1543377", "url": "https://it.wikipedia.org/wiki?curid=1040237", "title": "De re publica", "text": "Il De re publica (in italiano \"La Repubblica\" o \"Sulla cosa pubblica\" o \"Sullo Stato\") di Cicerone \u00e8 un trattato di filosofia politica diviso in sei libri.\nContesto storico.\nL'opera fu scritta tra il 55 a.C. e il 51 a.C., periodo di forte crisi della \"res publica\", che gi\u00e0 a partire dal tribunato dei Gracchi era caduta in preda a uomini ambiziosi che poco rispecchiavano l'idea di \"Virtus\". Anzi, a proposito della demagogia di Cesare, nel \"De Re Publica\" Cicerone vi allude in pi\u00f9 parti, contestando il suo potere, di fatto assoluto.\nCicerone, segnato dall'esperienza dell'esilio e disgustato dal primo triumvirato, vive questo momento con angoscia e ansia poich\u00e9 intravede una fine annunciata e scrive l'opera ricordando tempi in cui agivano personaggi che avevano la grandezza degli dei e che erano diventati immortali nel mito di Roma, molto lontani dai potentati come Pompeo e Cesare, se solo si pensa alla figura di Scipione Emiliano, al quale Cicerone pensa come modello, deprecando, per\u00f2, la tirannide.\nTuttavia, nel dialogo \u00e8 presente anche l'idea che in momenti di estremo pericolo per lo Stato, c'\u00e8 bisogno non solo dell\"auctoritas\" del Senato, ma anche del cittadino \"auctor\", del dittatore o \"magister populi\", quindi dell'uomo forte. Resta da chiedersi quale fosse per Cicerone l'uomo in grado di assomigliare a Scipione Emiliano\u02d0 si pensa che il modello a cui pensa Cicerone non sia incarnato n\u00e9 nella persona di Pompeo, n\u00e9 in quella di Cesare, ma forse in se stesso.\nComposizione.\nCicerone cominci\u00f2 a elaborare l'idea di questo trattato di ritorno dall'esilio, ma l'effettiva stesura dell'opera inizi\u00f2 solo nel 54 a.C., e, presumibilmente, la pubblicazione avvenne nel 51 a.C.\nIl progetto prevedeva che il trattato fosse composto da 9 libri, tuttavia una volta portata a termine la stesura dei primi due, Cicerone ne propose la lettura, nella sua villa di Tuscolo, ad alcuni amici, tra i quali Gneo Sallustio, che consigli\u00f2 a Cicerone di seguire il metodo aristotelico, cio\u00e8 sostituirsi al protagonista parlando in prima persona poich\u00e9 l'utilizzo di protagonisti ormai appartenenti al passato avrebbe reso l'opera pi\u00f9 simile a una favola.\nCicerone scelse invece di affidare i dialoghi a personaggi quali Scipione, Lelio, Scevola e Tuberone, per la loro autorevolezza e vicinanza ai romani pi\u00f9 colti, con l'obiettivo di richiamare gli animi alla devozione per la patria. Evocare la figura di Scipione Emiliano, in un momento in cui i triumviri detenevano il dominio di Roma, significava contrapporre il modello antico di Stato all'odierna degenerazione. Scipione rappresentava per Cicerone la possibilit\u00e0 di un ritorno ad un modello positivo di governo e perci\u00f2 sognava un principe che ne avesse le fattezze.\nTuttavia, la realt\u00e0 presente a Roma in quegli anni vedeva il contrapporsi di due triumviri sopravvissuti, Pompeo e Cesare, signori degli eserciti e delle province, che poco rispecchiavano i vecchi modelli.\nA dispetto dell'idea iniziale, l'opera risulter\u00e0 infine composta da soli 6 libri, e ambientata in tre giornate, in ognuna delle quali si tengono due dialoghi, al primo dei quali (I,III e V libro), presumibilmente, Cicerone anteponeva dei proemi, nei quali esponeva i suoi principi in maniera diretta. Va detto, a tal proposito, che, se pure Cicerone era solito utilizzare proemi gi\u00e0 pronti da accorpare all'opera, nel caso del \"De Re Publica\" i proemi appaiono come un lavoro fatto all'uopo.\nStruttura.\nIl \"De Re Publica\" \u00e8 stato il primo libro di filosofia politica a Roma, anche se in seguito al trionfo dell'idea imperiale, le idee politiche di Cicerone vennero meno. Sebbene con il Cristianesimo continuarono a suscitare interesse quelle parti dell'opera ricche di concetti spirituali e morali, il trattato ciceroniano cadde ben presto nel dimenticatoio.\nAlcuni accenni dell'opera, li ritroviamo tuttavia in una lettera di Gerberto, abate del monastero di Bobbio (987 d.C.), che diverr\u00e0 poi Papa con il nome di Silvestro II. Anche Petrarca se ne interess\u00f2 non riuscendo, per\u00f2, a reperire l'opera intera nella biblioteca dell'Abbazia di Bobbio, dovendosi accontentare della parte dedicata al \"Sogno di Scipione\" e dei pochi frammenti conservati da Macrobio, Lattanzio, Nonio e Sant\u2019Agostino.\nNel 1819 il testo fu ritrovato dal cardinale filologo Angelo Mai in un manoscritto palinsesto bobbiese, scritto tra il IV e V secolo in carattere onciale. Il cardinale not\u00f2, tuttavia, che un monaco aveva dilavato i fogli dell'originale opera ciceroniana e aveva usato parte di essi, circa un quarto del totale e in ordine casuale, per ricopiare il Commentario di Sant\u2019Agostino ai Salmi. Il cardinale dovette perci\u00f2, data la confusione, ricomporre l'opera servendosi di tutta la sua sapienza e del suo ingegno, consegnandoci cos\u00ec gran parte dei primi due libri, e frammenti degli altri. Delle 1280 pagine, di cui verosimilmente si componeva l'opera, ne sono pervenute circa 300. \nAngelo Mai continu\u00f2 la sua ricerca, convinto che altri fogli potessero essere trovati in codici antichi (un Vaticano del VII secolo e un Vallicelliano del VI), ma non ebbe successo.\nVolgendo lo sguardo alla Storia della Letteratura Italiana essenziale \u00e8 il nesso con \"Ad Angelo Mai\" che Giuseppe Ungaretti arriva a ritenere sia stato \u00abil tentativo pi\u00f9 grandioso di poesia compiuto dal Leopardi\u00bb. \nIl \"De Re Publica\" si svolge sotto forma di dialogo (ipoteticamente avvenuto) nel 129 a.C., tra Scipione Emiliano, che di l\u00ec a pochi giorni sarebbe morto, Gaio Lelio (amico di Scipione), Manio Manilio (esperto giureconsulto), Lucio Furio Filo (cultore di studi astronomici), Gaio Fannio (storico), Publio Rutilio Rufo (oratore), Quinto Mucio Scevola (giurista e maestro di Cicerone), Spurio Mummio e Quinto Elio Tuberone (conoscitore di filosofia stoica), nella villa suburbana dello stesso Emiliano.\nL'opera analizza le forme di governo e le loro degenerazioni (da monarchia a tirannide, da aristocrazia a oligarchia, da democrazia a oclocrazia e il ritorno alla monarchia). A fare da modello a Cicerone, fu \"La Repubblica\" di Platone, di cui riport\u00f2 interi brani, come, ad esempio, la descrizione di una democrazia nel primo libro, e l'argomento ontologico dell'immortalit\u00e0 dell'anima nell'ultimo libro. Non si tratta per\u00f2 di una semplice imitazione, come gi\u00e0 Macrobio fece notare: \u201cFra i libri di Platone e Cicerone, v'\u00e8 questa essenziale differenza: che quello immagin\u00f2 una repubblica, questo una ne ritrasse; l'uno disse come a suo giudizio essa dovrebbe essere, l'altro quale era stata infatti in altri tempi nel suo paese\u201d.\nPartendo dallo spunto del dialogo platonico, Cicerone, muovendosi nell'ambito dello stoicismo della sua formazione filosofica, espone la teoria costituzionale di Roma antica, stabilendo il nesso esistente tra la morale dei costumi politici e le virt\u00f9 morale dei comportamenti individuali. Cicerone introduce la discussione mostrando come, nella sua visione permeata da stoicismo, gli uomini non siano nati per uno studio meramente astratto: la ricerca della verit\u00e0 filosofica, egli argomenta, non dovrebbe mai prescindere da una sua concreta applicabilit\u00e0, in una prospettiva che risulti utile ai grandi interessi della filantropia e dell'amore per la patria.\nLibro primo.\nCicerone apre il libro primo introducendo il tema della virt\u00f9, vincolo dato dalla natura che spinge l'uomo all'amore per il genere umano e alla difesa per la patria e con una condanna a coloro che si tengono fuori dalle vicende pubbliche. Affronta il tema della partecipazione alla vita pubblica, e critica quei filosofi dediti solo alla vita contemplativa.\nPrendendo spunto da una discussione intorno ad una questione astronomica, si giunge alla conclusione che sia necessario volgere lo sguardo alle cose terrene, pi\u00f9 che all'armonia delle cose celesti.\nL'esposizione di Cicerone \u00e8 tesa a mostrare i benefici che derivano dal contemperare l'atteggiamento contemplativo e distaccato della filosofia, con la pratica di una vita pienamente attiva e politica, in accordo con l'utopica visione di Platone: \u00abFelice la nazione i cui filosofi sono re e i cui re sono filosofi\u00bb.Si tratta di una precisazione che, ai suoi occhi, risulta tanto pi\u00f9 necessaria quanto pi\u00f9 si considera l'atteggiamento di alcuni filosofi il cui fermo attaccamento alla metafisica e alle speculazioni astratte li porta ad affermare che il vero filosofo non deve essere coinvolto nella conduzione di pubblici affari.\nLelio chiede a Scipione (durante il dialogo l'opinione di Cicerone si esprimer\u00e0 attraverso le parole di Scipione) quale sia la migliore forma di governo, e lui ritiene di dover rispondere indicando la definizione di Repubblica, la cui essenza \u00e8 il populus, e introduce l'idea di un impulso naturale dell'uomo alla vita associata, contrariamente alla teoria del patto sociale nato per sopperire alla debolezza dell'uomo, sostenuta da Epicuro, Lucrezio e anche Platone.\nLelio invita Scipione a affrontare l'argomento principale: ricostruire l'unit\u00e0 tra tutti i componenti della Repubblica. Scipione passa quindi in rassegna le varie forme di governo, (monarchia, aristocrazia, democrazia), e le loro rispettive degenerazioni (tirannide, oligarchia, oclocrazia), evitabili solo grazie ad una quarta forma, la costituzione mista, che contempera in s\u00e9 gli elementi fondamentali delle tre forme di governo e assicura maggiore stabilit\u00e0. Una costituzione del genere si \u00e8 storicamente inverata, come gi\u00e0 Polibio aveva indicato, nella repubblica romana del II secolo a.C., che di fatto era un regime aristocratico-oligarchico, anche se i consoli, il senato e i comitia potevano riprodurre almeno nominalmente le tre forme canoniche.\nScipione, dopo aver fatto riferimento alla fine della monarchia-tirannide di Tarquinio il Superbo, 510 a.C., e le successive successioni della plebe, introduce la figura del \"dictator\" e l'idea della dittatura come necessit\u00e0 politica.\nLibro secondo.\nNel libro II Cicerone offre una panoramica della storia e degli sviluppi della costituzione romana; egli tesse i migliori elogi dei re originari e mette in evidenza i grandi vantaggi connessi ad un simile sistema monarchico, di cui viene descritta la graduale dissoluzione. Per sottolineare l'importanza e l'opportunit\u00e0 di una reviviscenza di quel sistema, Cicerone pone l'accento su tutti i mali e i disastri che si sono abbattuti sullo stato romano in conseguenza del sovraccarico di violenza e follia democratica, che ha continuato ad accrescere, in maniera allarmante, la sua preponderanza. Quindi, traccia il percorso che ha portato alla degenerazione della monarchia e alla sua trasformazione in tirannide con Tarquinio il Superbo, e fa in seguito tre esempi di democrazia radicale, in cui forse c'\u00e8 un'allusione alla politica popolare di Cesare che aveva presentato nel 59 a.C. diverse leggi agrarie. Cicerone \u00e8 ostile ai popolari, perch\u00e9 metterebbero in pericolo la concordia e l'equilibrio dello Stato.\nInoltre, vengono elencate le caratteristiche dell'uomo politico. Le passioni qui elencate nascono dall\"intemperantia\", dal non saper governare la parte irrazionale dell'anima. Caratteristiche del reggitore dello Stato devono essere invece la \"prudentia\" e la \"provvidentia\".\nLibro terzo.\nIl libro III, perduto quasi completamente, affronta il grande tema della giustizia all'interno dello Stato e nei rapporti internazionali.\nCicerone si serve della verit\u00e0 profonda racchiusa in un proverbio di inestimabile valore: \u00abL'onesta \u00e8 la migliore regola di condotta\u00bb in tutte le questioni, si tratti di affari pubblici o privati. Il dialogo si svolge tra Furio Filo e Caio Lelio. Il primo esprime la sua visione pessimistico-realista secondo cui i governanti promulgano le leggi solo per proprio tornaconto; l'altro afferma la visione ottimistica secondo cui la legge positiva \u00e8 una traduzione in pratica della legge naturale.La disquisizione che Cicerone compie in questo libro ebbe un commentatore di pregio in Sant'Agostino che ne forn\u00ec la sua analisi nel \"De Civitate Dei\".\nLibri quarto e quinto.\nI libri IV e V sono quasi interamente perduti, salvo i pochi e disparati frammenti pervenutici. In particolare nel IV libro viene trattata l'educazione dei cittadini. Si mette in evidenza l'importanza della famiglia, forza viva dello Stato e si condanna il comunismo, propugnando, invece, la difesa della propriet\u00e0 privata.\nNel V libro, invece, viene esaltata l'integrit\u00e0 dei costumi degli antichi romani, opponendoli alla morale decaduta dei suoi tempi e delle qualit\u00e0 necessarie all'uomo di governo.\nNei due libri viene tratteggiata la figura dell'uomo di governo ideale, che Cicerone chiama di volta in volta \"princeps\" (\"primo cittadino\") o \"tutor et procurator rei publicae\" (\"reggitore e governatore dello stato\"), o ancora con altri appellativi (\"moderator\"). Non si tratta del vagheggiamento di una riforma costituzionale in senso autoritario, ma di un modello ideale di uomo politico, che sappia sacrificare ogni interesse personale per il bene della comunit\u00e0, assicurando (anzi, restaurando) la stabilit\u00e0 della repubblica senatoria, espressione della classe dirigente.\nLibro sesto.\nNel sesto e ultimo libro, Cicerone si occupa di mostrare come gli uomini di stato che intendano perseguire l'amore per la patria, la giustezza e la filantropia, non debbano unicamente attendersi di ricevere, mentre sono in vita, l'approvazione e il sostegno morale di tutti i buoni cittadini. Ad essi spetta, nella prospettiva dell'eternit\u00e0, la gloria immortale di una nuova forma di esistenza. Per illustrare questo punto, Cicerone introduce la famosa immagine del Somnium Scipionis, che egli utilizza per spiegare, con inimitabile eleganza e dignit\u00e0, le dottrine platoniche sull'immortalit\u00e0 dell'anima.\nIn questo episodio Scipione Emiliano rievoca l'apparizione, in un sogno fatto tempo addietro, del nonno adottivo Scipione Africano, che dall'alto dei cieli gli addita la piccolezza della terra e la conseguente futilit\u00e0 delle cose umane, ma nel contempo gli rivela la ricompensa di eterna beatitudine destinata nell'aldil\u00e0 alle anime di chi sulla terra si \u00e8 prodigato per il bene della patria. Coloro i quali si sono lasciati trasportare dai piaceri del corpo vagheranno, una volta morti, intorno alla terra per purificarsi prima di salire al cielo.\nIl \"Somnium Scipionis\".\nIl racconto del Sogno di Scipione \u00e8 considerato, nel suo genere, uno dei momenti pi\u00f9 felici della letteratura dell'antichit\u00e0, e tra i passi pi\u00f9 ammirati e celebrati dagli studiosi di ogni epoca. Esso costituiva probabilmente la conclusione dell'opera. \nIl \"Somnium Scipionis\" fu per lungo tempo l'unica parte conosciuta dell'opera in quanto esso, in epoca carolingia (IX sec.), fu estratto da un manoscritto completo del \"De re publica\" per essere unito al commento tardoantico di Macrobio; esso continu\u00f2, quindi, a essere letto quando il resto dell'opera era apparentemente perduto. \u00c8 solo dal 1819 che il testo \u00e8 stato parzialmente ricomposto quando \u00e8 venuto alla luce il testo dei primi cinque libri (buona parte dei primi due e frammenti degli altri)."}
{"id": "1040255", "revid": "2167671", "url": "https://it.wikipedia.org/wiki?curid=1040255", "title": "Thomas Browne", "text": "Biografia.\nFiglio di un mercante di seta di Upton, nel Cheshire.\nDal 1623 al 1626 studi\u00f2 al Pembroke College di Oxford e in seguito a Padova per poi laurearsi in medicina a Leida. Successivamente si trasfer\u00ec a Norwich, dove si spos\u00f2 ed ebbe numerosi figli, tra i quali Edward, a sua volta medico, oltre che viaggiatore e letterato.\nLe opere di Browne mostrano una forte curiosit\u00e0 per il mondo della natura; sono presenti frequenti riferimenti ai Classici e alla Bibbia. Il suo stile \u00e8 una prosa insolita, ricca, che spazia da grezze annotazioni alla pi\u00f9 alta eloquenza barocca.\nLa sua notoriet\u00e0 \u00e8 dovuta alla \"Religio medici\" del 1643 in cui perora la causa dei medici del suo tempo, scagionandoli dall'accusa di eresia, e cercando di rimediare al conflitto tra scienza e fede concedendo ai ricercatori di osservare anche i misteri della fede.\nTra le altre sue opere si annoverano \"Pseudodoxia Epidemica\" del 1646 il cui scopo era di combattere le superstizioni popolari, \"Urne Buriall\" del 1658, una riflessione sulla vanit\u00e0 della vita umana.\nLa sua amicizia con Arthur Dee, figlio del celebre occultista John Dee, avrebbe influito a fondo sui fondamenti esoterici della sua filosofia."}
{"id": "1040270", "revid": "287204", "url": "https://it.wikipedia.org/wiki?curid=1040270", "title": "Erastianesimo", "text": "L'erastianesimo o erastianismo, dal nome dell'omonimo suo autore Tommaso Erasto, \u00e8 una dottrina filosofica che sostiene la superiorit\u00e0 dello Stato in materia religiosa sulle Chiesa. Lo Stato, nel pensiero erastiano, risulta essere depositario sulla terra di autorit\u00e0 ultima sull'espressione e sulla pratica delle credenze religiose e dell'organizzazione ecclesiastica. Secondo tale dottrina lo Stato detiene, cio\u00e8, il diritto di intervenire e di imporre la sua volont\u00e0 negli affari della Chiesa.\nStoria del pensiero.\nIl termine \"erastianesimo\" viene coniato e passa come tale all'uso corrente solo nella met\u00e0 del XVII secolo, durante e dopo i dibattiti dell'Assemblea di Westminster (1643-1649) dove teologi (soprattutto calvinisti, la corrente prevalente nel tempo nella Chiesa di Inghilterra) discussero sulla forma da darsi all'organizzazione della Chiesa nel Regno Unito e sui rapporti che doveva intrattenere con la Corona britannica. Enrico VIII e i suoi successori, infatti, avevano preso le redini della Chiesa in quel paese, sottraendola all'autorit\u00e0 ecclesiastica o comunque imponendole la loro volont\u00e0. Richard Hooker aveva scritto gi\u00e0 in favore della supremazia del governo secolare nell'opera \"Ecclesiastical Polity\" (il governo ecclesiastico) del 1594. Il giurista Thomas Hobbes, gli eruditi John Selden e Bulstrode Whitelocke si distinsero nei dibattiti dell'Assemblea di Westminster come i sostenitori pi\u00f9 accreditati ed influenti di coloro che sostenevano la supremazia dello Stato sulla Chiesa.\nFra le giustificazioni addotte a questa pratica (che poi avrebbe prevalso) erano le argomentazioni a suo tempo esposte da Thomas Erastus (1524-1583), teologo svizzero e medico, nella sua opera \"Explicatio gravissimae\", che dopo la prima edizione in latino, pubblicata su iniziativa di Giacomo Castelvetro nel 1589, sarebbe successivamente apparsa in inglese dapprima nel 1659 con il titolo \"The Nullity of Church Censures\" (\"L'invalidit\u00e0 delle misure disciplinari della Chiesa\") e poi ancora nel 1682 con il titolo \"A Treatise of Excommunication\" (\"Trattato sulla scomunica\"). Nella citt\u00e0 di Heidelberg, al tempo di Erasto, vi era un forte partito calvinista condotto da Kaspar Olevianus che voleva introdurre il governo e la disciplina presbiteriana nella chiesa. Sorse, cos\u00ec, una controversia ed Erasto mise fortemente in evidenza il diritto dello Stato di intervenire nelle cose della Chiesa. Egli sosteneva che quest'ultima non avesse alcuna autorit\u00e0 scritturale di scomunicare alcuno dei suoi membri. Dato che Dio aveva affidato al magistrato civile (cio\u00e8 allo Stato) il governo visibile, in un paese cristiano la chiesa non ha alcun potere di repressione autonomo rispetto allo Stato. I poteri delle due autorit\u00e0 vanno considerati distinti e allo Stato va assegnato potere di coercizione sull'autorit\u00e0 ecclesiastica.\nLa Chiesa pu\u00f2 semplicemente ammonire o censurare i trasgressori per quanto attiene al suo campo ecclesiale e comunitario. L'azione punitiva appartiene soltanto al magistrato civile. La Chiesa non ha diritto di escludere i trasgressori dai sacramenti. Lo storico John Neville Figgis definisce questa teoria \"la teoria che la religione \u00e8 creatura dello Stato\". Generalmente vuole significare che lo Stato possiede la supremazia nelle cause ecclesiastiche, ma Erasto faceva riferimento solo ai poteri disciplinari della chiesa. La questione risaliva, per\u00f2, gi\u00e0 all'antichit\u00e0, sin dai tempi in cui gli imperatori romani diventano cristiani, e il rapporto fra autorit\u00e0 civili ed ecclesiastiche divenne subito problematico. Sarebbe stata poi pratica universalmente accettata, fino ai tempi moderni, che lo Stato potesse punire gli eretici o metterli a morte.\nAll'Assemblea di Westminster questa concezione, definenita \"erastiana\", venne respinta, bench\u00e9 Erasto proponesse una versione pi\u00f9 articolata e meno radicale dei rapporti fra Chiesa e Stato. Si decise che la Chiesa e lo Stato avessero cos\u00ec autorit\u00e0 su sfere separate ma coordinate, finalizzando il loro agire alla sola gloria di Dio. Il termine \"erastianesimo\" da quel momento in poi sarebbe diventato comune nella letteratura soprattutto delle chiese presbiteriane e riformate. Ci\u00f2 che passa sotto la definizione di erastianesimo, in realt\u00e0, dovrebbe essere meglio collegato al pensiero di Ugo Grozio.\nLa Chiesa di Inghilterra, dopo la sconfitta del partito calvinista e presbiteriano (che prevaleva solo in Scozia) viene fatta coincidere colla concezione \"erastiana\" dei rapporti fra Stato e Chiesa, per il fatto che i vescovi siano nominati dalla Corona e che i cambiamenti nell'ambito della liturgia pubblica debbano avere il consenso del Parlamento."}
{"id": "1040292", "revid": "53588", "url": "https://it.wikipedia.org/wiki?curid=1040292", "title": "Erastianismo", "text": ""}
{"id": "1040319", "revid": "599013", "url": "https://it.wikipedia.org/wiki?curid=1040319", "title": "Fregata missilistica", "text": "Le fregate missilistiche (HCS: FFG) sono le principali navi di prima linea per la maggior parte delle marine mondiali (evidentemente mancanti di portaerei, incrociatori o cacciatorpediniere). Esse sono state sviluppate grazie soprattutto agli ultimi progressi tecnologici, che hanno consentito di installare in scafi relativamente piccoli, sensori ed armamenti sofisticati, in particolare i primi sistemi missilistici tattici destinati a navi di piccolo-medio dislocamento.\nLa loro comparsa si \u00e8 concretizzata attorno ai tardi anni sessanta, e da allora si sono susseguite almeno tre generazioni di fregate missilistiche, considerabili con esponenti tipici quali: le classi \"Leander\", le \"Lupo\", le \"F123 Brandenburg\".\nStruttura.\nLa nave tipica, nella progettazione europea, ha un apparato motore a turbina per le andature veloci, e diesel o turbine a bassa potenza per la navigazione in crociera a meno di 20 nodi a velocit\u00e0 economica, ripartiti in configurazione CODAG/CODOG/COGOG/COGAG, che significano rispettivamente combinato diesel e gas, combinato diesel o gas, combinato gas o gas, combinato gas e gas. Questo significa la possibilit\u00e0 di utilizzare il gruppo motori di crociera assieme o in alternativa alle turbine d'alta potenza, guadagnando nel primo caso qualche nodo ma a prezzo di una trasmissione pi\u00f9 complessa. La disposizione dei motori \u00e8 su due assi.\nL'armamento della nave \u00e8 in genere costituito da un cannone principale da 76, 100 o 127 mm a prua, uno o 2 CIWS, un sistema missilistico antinave, un sistema missilistico antiaereo, due complessi di lanciasiluri antisommergibili di piccolo calibro, e uno o due elicotteri. Il dislocamento \u00e8 di circa 3000 t a pieno carico, ma esistono casi tra i 2500 e 5000 t. La velocit\u00e0 \u00e8 di circa 30 nodi al massimo, le dimensioni in genere sono di 110-135 m di lunghezza, circa un nono di larghezza e 4-5 m di pescaggio.\nL'equipaggiamento elettronico comprende un radar di scoperta aerea a medio raggio, possibilmente anche uno di scoperta in superficie, uno di navigazione, 2-4 radar di controllo tiro, sonar a scafo, sonar a profondit\u00e0 variabile, sistemi ECM/ESM, lanciatori di falsi bersagli, sistemi comunicazione di vario genere.\nTutto questo d\u00e0 vita ad una nave capace di impieghi vari, attacco alle navi di superficie, difesa aerea limitata, autodifesa da attacchi diretti, caccia ai sommergibili e scorta alle navi mercantili o comunque di seconda linea.\nLa concezione di fregata missilistica si \u00e8 evoluta in navi sempre pi\u00f9 grandi, ma le attuali fregate missilistiche di punta, come le \"Orizzonte\", sono di fatto cacciatorpediniere lanciamissili, con un sistema d'arma sofisticato per la difesa aerea a medio raggio.\nNegli USA le fregate sono diventato presto unit\u00e0 con un apparato motore semplificato su un asse, che sono una sorta di cacciatorpediniere scorta del periodo bellico aggiornato, piuttosto che il successore dei pi\u00f9 potenti e veloci cacciatorpediniere di squadra.\nLe loro dotazioni si sono evolute, nel caso delle \"Oliver Hazard Perry\", sulla possibilit\u00e0 di ospitare 2 elicotteri e un sistema missilistico a medio raggio, sacrificando quasi tutto il resto, come la difesa ravvicinata. Il dislocamento e le dimensioni sono nondimeno leggermente maggiori di quelle tipiche delle navi europee.\nInfine le navi del tipo fregata missilistica sono diversamente concepite nel caso delle navi sovietiche e giapponesi. Le prime sono pesantemente armate, ma senza elicotteri di bordo e con compiti specializzati (\"Krivak\"), oppure, nel caso delle fregate leggere, marcatamente antisommergibili con impiego costiero. Le fregate giapponesi sono simili, e anch'esse, con dislocamento dell'ordine delle 1500 t sono pi\u00f9 simili alle corvette antisommergibile o missilistiche, che delle fregate europee. In particolare sono privi di elicotteri e di sistemi missilistici a corto raggio.\nNavi operative o in programma.\n\"elenco parziale\""}
{"id": "1040352", "revid": "182193", "url": "https://it.wikipedia.org/wiki?curid=1040352", "title": "Riunione Adriatica di Sicurt\u00e0", "text": "RAS S.p.A. (acronimo di Riunione Adriatica di Sicurt\u00e0) \u00e8 stata una compagnia assicurativa italiana, fondata il 9 maggio 1838 a Trieste. Dal 2007 \u00e8 parte di Allianz.\nStoria.\nGli inizi.\nLa Ras, una delle prime societ\u00e0 di assicurazioni italiane, \u00e8 stata fondata a Trieste, allora nell'Impero austriaco, il 9 maggio 1838 come controllata dell'Adriatico Banco di Assicurazioni, una compagnia fondata nel 1826 sempre a Trieste da Angelo Giannichesi, originario di Zante, marito di Despina Ralli (appartenente a una grande e potente famiglia di Trieste).\nIl capitale sociale era di un milione e mezzo di fiorini e la durata prevista di dodici anni, molto lunga per l'epoca.\nLa sede Ras \u00e8 stata poi spostata nel 1947 a Milano.\nDurante il periodo delle leggi razziali fasciste, il presidente della Ras Arnoldo Frigessi di Rattalma, di religione giudaica, dovette lasciare la direzione ad Enrico Marchesano. Finita la guerra Arnoldo Frigessi riprese il controllo della societ\u00e0 mentre Marchesano divenne presidente dell'IRI.\nNel 1949 Frigessi chiam\u00f2 alla Direzione generale della Ras Piero Sacerdoti, fino ad allora direttore della societ\u00e0 controllata francese La Protectrice.\nAlla morte di Frigessi nel 1950, Marchesano riprese la presidenza della Ras. Il prof. Sacerdoti rimase direttore generale fino alla sua morte improvvisa nel 1966. Durante la sua gestione (1950-1965) i premi del gruppo RAS ebbero un incremento di 6 volte da 30 a 180 miliardi di lire e quelli della sola RAS del 285% e la compagnia estese la sua operativit\u00e0 nei cinque continenti con 34 Compagnie figlie, diventando la seconda compagnia di assicurazioni italiana dopo le Assicurazioni Generali.\nLa nuova sede.\nSacerdoti realizz\u00f2 nel 1962 lo spostamento della sede della compagnia da via Manzoni 38 a corso Italia 23 all'angolo con via Santa Sofia nella nuova sede progettata dagli architetti Gio Ponti e Piero Portaluppi. Al progetto partecip\u00f2 come protagonista con precise direttive perch\u00e9 esso rispondesse a rigorosi criteri di funzionalit\u00e0 scaturiti dalla sua esperienza e dalle sue visite ai pi\u00f9 moderni palazzi sedi delle Imprese assicuratrici sorti in Europa in quegli anni.\nIn Italia la nuova sede RAS fu il primo nuovo edificio creato nel secondo dopoguerra come sede direzionale di banca e compagnia di assicurazione e a Milano rimane tra i migliori esempi di opera di architettura destinata ad ufficio, insieme agli altri palazzi di Gio Ponti per le sedi Montecatini, Edison, Rai e al grattacielo Pirelli.\nL'era Pesenti.\nIl controllo della societ\u00e0 venne assunto all'inizio degli anni sessanta dalle famiglie Pesenti di Bergamo e Ravano di Genova, che nominarono presidente nel 1965 Massimo Spada, e vicepresidente Ulrico Pignatari, premiato successivamente con l'Ambrogino d'oro.\nNel gennaio del 1967, dopo la morte del prof. Sacerdoti, divenne presidente e amministratore delegato l'ing. Ettore Lolli (1908-2000), ex-vicedirettore generale della B.N.L. e consulente finanziario di Carlo Pesenti, che controllava la RAS tramite l'Italmobiliare. Nel 1977 \u00e8 nominato direttore finanziario Attilio Lentati che sar\u00e0 poi nel 1991 amministratore delegato.\nNel 1980 la Ras incorpor\u00f2 l'Assicuratrice Italiana, che aveva fondato sul finire dell'Ottocento.\nNel 1982 l'ing. Lolli lasci\u00f2 la presidenza della Ras a Franz Schmitz, gi\u00e0 direttore generale della Soci\u00e9t\u00e9 de Banque Suisse.\nL'incorporazione in Allianz.\nDopo la morte di Carlo Pesenti nel 1984, il figlio Giampiero, a causa del forte indebitamento delle societ\u00e0 di famiglia, vendette la sua partecipazione nella RAS alla societ\u00e0 assicurativa tedesca Allianz.\nAllianz entr\u00f2 nel capitale di RAS fino a controllarne il 55% nel 2005. Ad ottobre 2005 la societ\u00e0 tedesca ha lanciato un'OPA sul rimanente 45% e alla conclusione dell'operazione si \u00e8 giunti alla fusione tra \"Allianz AG\" e \"RAS Holding\" dalla quale \u00e8 nata \"Allianz SE\".\nIl 1\u00ba ottobre 2007 Allianz ha dato il via ad una riorganizzazione che ha portato la nascita di Allianz spa, filiale italiana che ha conglobato in tre divisioni le preesistenti Allianz Subalpina, LLoyd Adriatico e la stessa RAS, il cui marchio \u00e8 stato cos\u00ec sostituito da Allianz RAS.\nRAS ha portato in dote ad Allianz alcune partecipazioni strategiche quale il 2,256% di Unicredit e il 4,415% di Pirelli&amp;C."}
{"id": "1040383", "revid": "287204", "url": "https://it.wikipedia.org/wiki?curid=1040383", "title": "Sao Luis", "text": ""}
{"id": "1040386", "revid": "29244", "url": "https://it.wikipedia.org/wiki?curid=1040386", "title": "E. Annie Proulx", "text": ""}
{"id": "1040398", "revid": "2036605", "url": "https://it.wikipedia.org/wiki?curid=1040398", "title": "Gli straccioni", "text": "Gli straccioni \u00e8 una commedia in prosa in cinque atti di Annibal Caro, ideato sulla falsariga de \"Le avventure di Leucippe e Clitofonte\" di Achille Tazio.\nCaro scrisse \"Gli straccioni\" su invito di Pier Luigi Farnese, ma l'opera non fu data alle stampe se non quarant'anni dopo. Le ritrosie dell'autore erano di carattere eminentemente politico e geografico: l'ambientazione romana e le benevole allusioni alla famiglia Farnese precludevano, difatti, di mettere in scena la commedia fuori Roma.\nL'opera usc\u00ec nel 1582, edita da Aldo Manuzio, ma pesantemente modificata nei contenuti e nella grafia. Basandosi sul manoscritto Urb.lat. 764 custodito presso la Biblioteca Apostolica Vaticana, nel 1942 Aulo Greco pubblic\u00f2 un nuovo testo, pi\u00f9 fedele alla versione originale.\nTrama.\nAntefatto.\nFranco, padre di Giordano e fratello del padre di Tindaro, arriva a Roma da Genova nel 1527, ma muore lo stesso anno subito dopo la nascita del figlio.\nGiordano parte per l'Oriente per reclamare l'eredit\u00e0 di messer Paolo, padre di Argentina e fratello di Giovanni, ma viene catturato dai turchi sulla via di casa; due anni dopo, la moglie Argentina manda Pilucca a cercarlo, ma viene catturato dai mori.\nNello stesso tempo, a Genova, Tindaro si innamora di Giulietta e la chiede in sposa ai due Straccioni. Essi sono due fratelli mercanti dall'aspetto talmente sciatto e trasandato che si sono guadagnati l'appellativo di cui sopra, divenuto una specie di secondo cognome; Giovanni nega il suo consenso. Ricambiato da Giulietta ed aiutato dall'amico Demetrio ed il servo Satiro, Tindaro rapisce la fanciulla proprio il giorno in cui i due fratelli avevano mandato una lettera alla madre di Tindaro, dichiarando di acconsentire al matrimonio.\nTindaro, Giulietta e Satiro fuggono verso Corf\u00f9, ma vengono catturati presso Zante dagli stessi turchi che avevano rapito Giordano. Con la scusa di cercare i soldi del riscatto, Tindaro convince i pirati a sbarcare lui e Satiro su un'isola limitrofa; l'incontro con un suo amico capitano di galee veneziane lo spingono ad attaccare i turchi. Questi ultimi, per salvarsi, simulano la morte di Giulietta uccidendo invece un'altra donna. Tindaro \u00e8 costretto a fermare l'assalto per recuperare il cadavere e, nella disperazione, decide di cambiare nome in Gisippo e di andare a Roma. Di lui si innamora la vedova Argentina, ma il giovane fedele alla sua Giulietta non ricambia.\nLa salvezza dei turchi \u00e8 solo momentanea, in quanto poco tempo dopo vengono sconfitti dalle galee pontificie. Giulietta \u2013 che cambia il nome in Agatina \u2013 viene fatta schiava da uno dei capitani cristiani e poi venduta a Marabeo. Egli la porta a Roma e la nasconde in casa del padrone per sedurla, ma senza successo.\nLa madre di Tindaro riceve la lettera degli Straccioni e manda Demetrio a cercare il figlio, ma viene catturato dagli stessi mori che avevano rapito Pilucca. Cinque anni dopo il duo riesce a fuggire, per poi recarsi a Roma l'uno per cercare Tindaro e l'altro Argentina. Lo stesso giorno arrivano i due fratelli Straccioni, in cerca di notizie di Tindaro ma principalmente per reclamare alcune gioie rubate dai Grimaldi, i quali hanno incaricato tre bravotti \u2013 Ciullo, Fuligatto e Lispa \u2013 di far credere di essere i legittimi proprietari dei gioielli attraverso la complicit\u00e0 indiretta del pazzo Mirandola.\nLa commedia.\nLa scena si svolge a Roma davanti a palazzo Farnese, ove \u00e8 presente la bottega di Barbagrigia e la casa di Marabeo; i tempi dell'azione sono quelli di Paolo III, precisamente nel 1543. La casa di madonna Argentina non si trova pi\u00f9 nel limitrofo Campo de' Fiori, ma \u00e8 stata spostata per consentire i lavori di ampliamento del quartiere e fare spazio al palazzo Farnese.\nDemetrio e Pilucca arrivano a Roma ed incontrano lo stampatore Barbagrigia, a cui Pilucca racconta la loro disavventura e rivela la presunta morte di Giordano. Rimasto solo, Demetrio incontra gli Straccioni - che non lo riconoscono - e poi Tindaro, da cui viene a sapere l'altrettanta presunta morte di Giulietta e dell'infatuazione di Argentina. L'amico e Barbagrigia convincono Tindaro a prenderla in moglie e con essa dimenticare il suo amore; sia pur con riluttanza, Tindaro accetta.\nNel frattempo, Pilucca incontra Marabeo, viene a sapere della cattivit\u00e0 di Giulietta e decide di aiutarlo, come in molte altre malefatte (\"E mentre che ragiona con Barbagrigia sar\u00e0 bene che me ne vada a ber un tratto col fattore e a rinovar la lega con lui di rubar la padrona\"). Nemmeno fanno in tempo a stringere alleanza che subito si presentano due problemi da risolvere. Il primo \u00e8 la fantesca Nuta, che ha parlato con Giulietta attraverso una crepa e ricevuto una lettera da dare al governatore. Il secondo \u00e8 il matrimonio stesso di Tindaro ed Argentina, perch\u00e9 se essa si risposasse i due bravi non potrebbe fare pi\u00f9 i loro comodi. Decidono, cos\u00ec, di far ritardare le nozze tramite l'aiuto di frate Cerbone, che fa credere a Demetrio dello stato interessante di Argentina ad opera di un cardinale.\nDemetrio decide di ritardare le nozze per sincerarsi della verit\u00e0 delle asserzioni e nel frattempo invita Tindaro a fingersi malato. Ma gli Straccioni incontrano di nuovo il duo e, scoperta l'identit\u00e0 di Gisippo e la \"morte\" di Giulietta, si dirigono dal procuratore per farsi giustizia. L\u00ec incontrano Mirandola che, fuorviato dai bravi dei Grimaldi, li accusa di essere stato da loro derubato delle stesse gioie che erano venuti a reclamare, ma viene beffato dandogli in scambio un inesistente anello dell'invisibilit\u00e0.\nNello stesso tempo Giordano fa ritorno a Roma, viene a sapere da Marabeo di Giulietta e cerca di sedurla, ma con scarsi risultati. Viene inoltre a sapere del matrimonio che doveva aver luogo tra Tindaro ed Argentina. Pilucca e Marabeo decidono di approfittarne mettendo Tindaro e Giordano l'uno contro l'altro, sperando che essi si eliminino a vicenda. Distolta nuovamente da loro l'attenzione, i due bravi cercano di spostare Giulietta in un altro nascondiglio, ma ella riesce a salvarsi richiamando l'attenzione del procuratore. Egli le garantisce il suo appoggio e la fa stare per qualche tempo in casa di Argentina.\nIn breve tempo, tutto volge alla felice conclusione. Tindaro e Giordano si scoprono cugini e si riconciliano con le proprie donne, Argentina si scopre nipote di Giovanni ed i due Straccioni acconsentono al matrimonio di Giulietta con Tindaro. Marabeo e Pilucca, inoltre, vengono perdonati delle loro bravate.\nL'argomento.\nA differenza della tradizione, che prevedeva (secondo la teoria derivata dalla Poetica di Aristotele) un argomento semplice o doppio, \"Gli Straccioni\" ne presenta uno triplice. Esso consiste nella pratica legale degli straccioni, il ritrovamento di Giulietta e la scoperta di un'altra nipote (Argentina): tre argomenti, comunque, che costituiscono in ogni caso un \"unicum\" e che rispettano la tradizionale intenzione di dilettare il pubblico.\nIl vero elemento di novit\u00e0 rispetto alla tradizione \u00e8 il modello di riferimento: non una novella boccaccesca o un classico latino, bens\u00ec un romanzo greco, \"Le avventure di Leucippe e Clitofonte\" di Achille Tazio.\nConfronti con Achille Tazio.\nLa storia di Caro \u00e8 una esplicita rielaborazione drammatica della seconda parte della storia di Leucippe e Clitofonte: Clitofonte crede Leucippe uccisa dai pirati e nella disperazione si sposta a Efeso, ove la vedova Melite si innamora di lui. Ma il rientro inaspettato del marito Tersandro \u2013 anch'egli creduto morto \u2013 complica la vicenda, mettendo in serio pericolo non solo Clitofonte, ma anche Leucippe, sua prigioniera. Da qui la storia prende una piega diversa rispetto al dramma e si concluder\u00e0 in maniera leggermente diversa: i due innamorati si rincontreranno, Clitofonte si proscioglier\u00e0 dall'accusa di aver sedotto Melite, mentre Tersandro sar\u00e0 costretto ad abbandonare la citt\u00e0 e la moglie per paura delle ritorsioni dei cittadini.\nOltre che per la diversa conclusione e l'introduzione di nuovi personaggi, l'opera del Caro si distingue anche per la diversa caratterizzazione dei personaggi protagonisti del romanzo.\nTindaro non \u00e8 l'innamorato che spasima per un bene vicino ma irraggiungibile, ma quello che piange la scomparsa dell'amata (\u201cMorta \u00e8, ella, quanto al mondo, ma nell'animo mio sar\u00e0 sempre viva e immortale\u201d); si caratterizza come una specie di un'amante spirituale, che non desidera altri amori e si confida con amici e servi, i quali per\u00f2 o non lo ascoltano oppure cercano addirittura di approfittarne. Un personaggio ben diverso dal Clitofonte di Tazio, che cede molto pi\u00f9 facilmente alle lusinghe di Melite e perde con lei la verginit\u00e0, invece di conservarla fino alle nozze con l'amata come era tipico del genere.\nIn netta contrapposizione al linguaggio ed al pensiero di Tindaro \u00e8 Giordano, che conserva il carattere del personaggio originario: triviale e violento, cerca pi\u00f9 l'amore carnale che quello spirituale. La differenza dal personaggio greco \u00e8 che esso risulta pi\u00f9 una vittima dei due servi e delle circostanze che non quel mostro disposto a tutti pur di ottenere vendetta e possedere la bella Leucippe.\nAnche la figura del servo, con l'eccezione di Satiro (peraltro, l'unico personaggio del dramma che conserva il nome del romanzo), risulta radicalmente modificata. Pilucca e Marabeo non sono pi\u00f9 gli astuti alleati del padrone, ma sono individui arrivisti e disonesti, che contrariamente al topos classico non sciolgono la vicenda, ma la complicano; a livello motivazionale, il duo ha come unica aspirazione la roba (\u201cLa padrona a l'amore e noi a la robba\u201d). \u00c8 da escludere, inoltre, una qualsiasi rappresentazione \u201crealistica\u201d dello strato sociale: nessuno dei personaggi umili, infatti, parla in dialetto o si differenzia nel linguaggio da quello dei nobili.\nQuanto ai personaggi femminili c'\u00e8 da dire che essi non risultano cambiati nel carattere o nelle motivazioni, ma il loro ruolo drammatico \u00e8 di gran lunga diminuito. Argentina/Melite, uno dei personaggi pi\u00f9 attivi nel romanzo, si vede pochissimo in scena ed \u00e8 necessaria solo come pretesto per le nozze di Tindaro, mentre Giulietta/Leucippe \u00e8 pi\u00f9 un oggetto di ricerca che non un personaggio."}
{"id": "1040404", "revid": "124925124", "url": "https://it.wikipedia.org/wiki?curid=1040404", "title": "Regione del Kazakistan Meridionale", "text": "La regione del Kazakistan Meridionale (; ) \u00e8 una regione del Kazakistan, estesa nella parte meridionale del paese ai confini con l'Uzbekistan; confina inoltre con le regioni di Qara\u01e7andy, Qyzylorda e \u017dambyl.\nIl territorio.\nIl territorio della regione digrada dalle montagne meridionali (catene montuose laterali del Tien Shan) verso i bassopiani desertici del Kazakistan centrale, ed \u00e8 attraversato da un tratto del corso superiore del fiume Syr Darya.\nLa regione \u00e8, a pari merito con la regione di Atyrau, la pi\u00f9 piccola per superficie dell'intero paese.\nNonostante la densit\u00e0 di popolazione non superiore ai 17 ab./km2, la regione \u00e8 una delle pi\u00f9 densamente popolate della nazione; la ragione di questa maggior presenza umana sta nell'antichit\u00e0 della stessa, unitamente alla vicinanza a centri di popolamento antichi e di una certa rilevanza come Almaty e Tashkent, capitale dell'Uzbekistan. Il clima, pur restando decisamente continentale (nella cittadina di T\u00fcrkistan le temperature medie oscillano dai -5\u00a0\u00b0C di gennaio ai 29\u00a0\u00b0C di luglio, con media annua di 12\u00a0\u00b0C) \u00e8, relativamente al resto del territorio kazako, pi\u00f9 propizio all'insediamento e all'attivit\u00e0 agricola, anche considerando le possibilit\u00e0 di irrigazione date dalla presenza di un importante corso d'acqua.\nIl capoluogo regionale \u00e8 la citt\u00e0 di \u015e\u0131mkent, alle falde della catena del Tien Shan; poche le altre citt\u00e0 di un certo rilievo.\nDistretti.\nLa regione \u00e8 suddivisa in 11 distretti (\"audan\") e 4 citt\u00e0 autonome (\"qalasy\"): Arys, Kentau, \u015e\u0131mkent e Turkistan.\nI distretti sono:"}
{"id": "1040405", "revid": "1745361", "url": "https://it.wikipedia.org/wiki?curid=1040405", "title": "Famiglio", "text": "Il famiglio (dal latino \"famulus\") era, nel Medioevo feudale, una persona compresa nel seguito del feudatario, che veniva \"adottata\" nella sua famiglia e che viveva presso la sua corte. Dei famigli potevano far parte cugini trasferitisi, quindi familiari effettivi, oppure dei cavalieri o comunque persone che si erano particolarmente distinte nel servire il feudatario. Far parte della corte del feudatario era un salto di classe sociale notevole, che permetteva l'accesso ai circoli superiori. Di norma poche persone venivano aggiunte alla famiglia in questo modo, perch\u00e9 il legame che veniva a crearsi era di vicendevole responsabilit\u00e0.\nEtimologia e letteratura.\nLa parola deriva dal latino \"famulus\", che poteva avere due significati diversi: \"servo\" oppure \"giovane schiavo\" (mai invece quello di \"parente\"). Nella letteratura latina si ricorda in particolare un episodio del nono libro dell'Eneide, relativo a tre \"famuli\" uccisi nel sonno da Niso durante la strage da lui compiuta nell'accampamento dei Rutuli: la spada nemica li colpisce mentre dormono ammucchiati sull'erba, verosimilmente ubriachi, in mezzo alle armi. I traduttori non sono concordi su quale delle due accezioni sia quella che Virgilio ha dato al loro status: Annibal Caro, probabilmente indeciso, preferisce rendere in italiano proprio con \"famigli\". I tre ragazzi sono dai pi\u00f9 considerati come sottoposti di re Ramnete, tuttavia c'\u00e8 chi, come Francesco Della Corte, non esclude che essi siano al seguito del condottiero Remo, che pertanto risulterebbe accompagnato da cinque persone anzich\u00e9 due.\n&lt;poem&gt; \" \"Ci\u00f2 cheto disse. Indi Rannete assalse, \"\n\"il superbo Rannete, che per sorte \"\n\"entro una sua trabacca avanti a lui \"\n\"in su' tappeti a grand'agio dormia \"\n\"e russava altamente. Era costui \"\n\"al re Turno gratissimo, ed anch'egli \"\n\"rege e 'ndovino; ma non seppe il folle \"\n\"indovinar quel ch'a lui stesso avvenne.\"\n\"Tre suoi famigli, che dormendo appresso\"\n\"Giacean fra l'armi rovesciati a caso,\"\n\"Tutti in un mucchio uccise, e un valletto\"\n\"Ch'era di Remo, e sotto i suoi cavalli\"\n\"Lo stesso auriga. A costui trasse un colpo\"\n\"Che gli mand\u00f2 gi\u00f9 ciondoloni il collo;\"\n\"Indi al padron di netto lo recise\"\n\"S\u00ec, che spicciando 'l sangue d'ogni vena\",\n\"La terra, lo stramazzo e 'l desco intrise\" \" &lt;/poem&gt;\n&lt;poem&gt; \" \" Cos\u00ec dice\"\n\"a bassa voce, e intanto con la spada\"\n\"sgozza il tronfio Ramnete che spirava\"\n\"dal profondo del petto un quieto sonno,\"\n\"disteso sopra un mucchio di tappeti.\"\n\"Anch'egli re, era fra tutti gli auguri\"\n\"il pi\u00f9 gradito a Turno; ma purtroppo\"\n\"la sua arte profetica non valse\"\n\"a salvargli la vita. Uccide pure\"\n\"tre servi suoi sdraiati accanto a lui\"\n\"alla rinfusa in mezzo alle armature,\"\n\"lo scudiero di Remo, ed all'auriga\"\n\"che stava steso sotto i suoi cavalli,\"\n\"squarcia col ferro il collo ciondolante,\"\n\"poi spicca il capo al suo stesso padrone\"\n\"abbandondando il tronco in un convulso\"\n\"palpitare di sangue: il caldo e nero\"\n\"fiotto inzuppa il terreno ed i giacigli.\" \"&lt;/poem&gt;\n&lt;poem&gt; \" \"Cos\u00ec aveva detto e pi\u00f9 non gli parla; subito con la spada assale \"\n\"l'orgoglioso Ramnete, che su folti tappeti per caso\"\n\"disteso, sbuffava il sonno a pieni polmoni;\"\n\"era un re, al re Turno il pi\u00f9 caro fra gli auguri, \"\n\"ma con la sua arte non riusc\u00ec a stornare la morte.\"\n\"Uccide vicini tre incauti schiavetti distesi in mezzo alle armi\"\n\"e lo scudiero di Remo; uccide anche l'auriga, sotto i cavalli\"\n\"scovatolo; con la spada gli recide la gola riversa.\"\n\"Poi tronca la testa al loro signore, e lascia che il corpo\"\n\"rantoli in grosso fiotto; caldo di sangue nerastro \"\n\"si imbibisce a terra il giaciglio. \"\"&lt;/poem&gt;\nEpoca moderna.\nIn alcune zone d'Italia il fenomeno dei \"famigli\" si \u00e8 protratto fino agli inizi del '900. Ad esempio con \"valani\" si indicavano i bambini che, sulla piazza di Benevento, venivano venduti come schiavi ai proprietari fondiari.\nEx valani, ancora viventi, risiedono nel paese di Castelpoto in provincia di Benevento.."}
{"id": "1040407", "revid": "1232112", "url": "https://it.wikipedia.org/wiki?curid=1040407", "title": "Forl\u00ec del Sannio", "text": "Forl\u00ec del Sannio \u00e8 un comune italiano di 633 abitanti della provincia di Isernia in Molise.\nUn tempo era parte dell'Abruzzo Ulteriore (distretto di Sulmona, circondario di Castel di Sangro).\nGeografia fisica.\nIl comune \u00e8 collocato nel cuore degli Appennini, nel punto in cui l'Appennino centrale cede il passo all'Appennino meridionale (Bocca di Forl\u00ec).\n\u00c8 caratterizzato da un territorio totalmente montano, attraversato dal torrente Vandrella che nasce a nord-ovest alle Bocche di Forl\u00ec e confluisce nel Fiume Vandra, a sua volta affluente di sinistra del fiume Volturno. Ha un'altitudine massima di 1130\u00a0m\u00a0s.l.m. e minima di 370\u00a0m\u00a0s.l.m.\nStoria.\nLa denominazione \"F\u00f2rli\" \u00e8 attestata sin dalle prime fonti sull'insediamento; cos\u00ec veniva chiamato infatti il paese dai primi feudatari che lo governarono a partire dal X secolo fino alla fine del XIX secolo. Anticamente era detta \"Foruli\" \"Forolo\" e \"Foroli\". Fino agli inizi dell'Ottocento appartenne all'Abruzzo Ultra, per poi venire ceduto al Contado del Molise. Nel 1970 pass\u00f2 alla neonata provincia di Isernia. Ha risentito nel corso degli anni del fenomeno dell'emigrazione che ha portato ad un calo crescente degli abitanti, a partire gi\u00e0 dai primi del novecento con punte di flusso migratorio dopo la Seconda guerra mondiale.\nEconomia.\nTurismo.\n\u00c8 stazione climatica di interesse naturalistico soprattutto perch\u00e9 interamente circondato da boschi meta di escursioni. Da vedere: la Chiesa di San Biagio, parrocchiale, il Monumento ai Caduti della Grande Guerra, la suggestiva Via Tolfo con edifici in pietra, il Chiostro del Convento di Santa Maria delle Grazie, le mura Ciclopiche in localit\u00e0 Canonica. Inoltre sono possibili dal paese escursioni, anche giornaliere, al vicino Parco nazionale d'Abruzzo, Lazio e Molise. Accessibile allo stesso modo il comprensorio sciistico di Roccaraso, uno dei pi\u00f9 importanti dell'Italia centro-meridionale."}
{"id": "1040410", "revid": "2110845", "url": "https://it.wikipedia.org/wiki?curid=1040410", "title": "Antonio Ialenti", "text": "Biografia.\nIalenti frequent\u00f2 il convitto Mario Pagano \"Prospettiva di luce\" a Salerno e successivamente l'Accademia di Brera di Milano ma gi\u00e0 all'et\u00e0 di sedici anni aveva allestito per la prima volta una mostra personale a Campobasso. Nel 1955 apr\u00ec una Galleria Studio a Milano in via Maiocchi, 28. Nel 1973 espose per la prima volta a Milano alla Galleria degli Artisti riscuotendo grandi successi tra critici come Carlo Franza ed artisti famosi come il pittore Remo Brindisi col quale inizi\u00f2 poi una fervente collaborazione. Molteplici le personali nel corso degli anni in Italia ed all'estero in spazi espositivi di prestigio come la Galleria Mouffe di Parigi. Nel 2006 espose presso la sede del Parlamento Europeo a Strasburgo, dove conobbe Lombardi Simone Presidente della Associazione Europea Diritti Persone Disabili.\nDal 2011 al 2018 Antonio Ialenti \u00e8 stato testimonial in favore dell'Associazione Europea Diritti Persone Disabili e insieme al Presidente in carica Lombardi Simone , oltre a condividere la medesima passione per l'arte \u00e8 stato promotore per la sensibilizzazione dei diritti fondamentali delle persone disabili.\nScomparve a Varzi, dove aveva trascorso serenamente gli ultimi anni della sua vita, nel mese di marzo del 2018: in precedenza aveva vissuto per qualche tempo a Los Angeles, vendendo i suoi quadri a Carmel-by-the-Sea, nella penisola di Monterey. \u00c8 stato sepolto nel cimitero di Binasco.\nStile.\nPittore paesaggista, fu sempre caratterizzato da una tecnica estremamente materica attinta a piene mani da Michele Cascella. Utilizz\u00f2 con successo colori che accostano toni caldi e toni freddi in una commistione armonica di bellezza e naturalezza. I suoi paesaggi sono un continuo rimando alla sua terra, Campobasso e a luoghi della sua vita come la campagna di Varzi."}
{"id": "1040411", "revid": "287204", "url": "https://it.wikipedia.org/wiki?curid=1040411", "title": "Armoriale dei comuni dell'Ari\u00e8ge", "text": "Questa pagina contiene le armi (stemma e blasonatura) dei comuni dell'Ari\u00e8ge."}
{"id": "1040412", "revid": "78273", "url": "https://it.wikipedia.org/wiki?curid=1040412", "title": "SME II", "text": ""}
{"id": "1040413", "revid": "187", "url": "https://it.wikipedia.org/wiki?curid=1040413", "title": "Impotentia generandi", "text": ""}
{"id": "1040418", "revid": "53588", "url": "https://it.wikipedia.org/wiki?curid=1040418", "title": "Tommaso Erasto", "text": ""}
{"id": "1040420", "revid": "1075510", "url": "https://it.wikipedia.org/wiki?curid=1040420", "title": "Thomas Erastus", "text": "Una generalizzazione di questa idea, cio\u00e8 che lo stato abbia la supremazia nelle questioni ecclesiastiche, \u00e8 conosciuta come erastianismo, bench\u00e9 non sia del tutto corretto il riferimento a questo personaggio.\nBiografia.\nThomas Erastus, o, in italiano Erasto, cognome latinizzato com'era di moda fare nel tempo, propriamente Lieber o L\u00fcber, nasce da famiglia di bassa estrazione nella cittadina di Baden (Argovia, Svizzera). Nel 1540 studia teologia a Basilea. La peste del 1544 lo spinge a recarsi a Bologna e da l\u00ec a Padova, come studente di filosofia e medicina. Nel 1553 diventa medico presso il conte di Henneberg, (Saxe-Meiningen, Germania) e nel 1558 occupa lo stesso posto presso il principe elettore del Palatinato, Otto Heinrich, servendo nel contempo come professore di medicina a Heidelberg. Il successore del suo patrono, Federico III, lo rende (nel 1559) consigliere privato e membro del concistoro della chiesa.\nIn teologia Erasto segue le idee di Zwingli e alle consultazioni sui sacramenti di Heidelberg (1560) e Maulbronn (1564) sostiene a voce e per iscritto la dottrina zwingliana sulla Cena del Signore, rispondendo (nel 1565) alle contro-argomentazioni del luterano Johann Marbach di Strasburgo. Resiste senza successo agli sforzi dei Calvinisti, condotti da Caspar Olevianus, ad introdurre il sistema presbiteriano di governo e disciplina della chiesa, stabiliti ad Heidelberg nel 1570 secondo il modello ginevrino.\nIl primo atto del nuovo sistema ecclesiastico \u00e8 cos\u00ec quello di scomunicare Erasto con l'accusa di Socinianesimo, accusa basata sulla corrispondenza da lui intrattenuta con la Transilvania. Il bando non viene rimosso se non nel 1575, dove Erasto dichiara la sua ferma adesione alla dottrina della Santissima Trinit\u00e0. La sua posizione, per\u00f2, non era molto sicura e, nel 1580 ritorna a Basilea, dove nel 1583 viene nominato professore di etica.\nErasto pubblica diverse opere di medicina, astrologia ed alchimia, come pure attacca il sistema di Paracelso.\nIl suo nome viene permanentemente associato ad una sua pubblicazione postuma, scritta nel 1568. L'occasione immediata era la disputa di Heidelberg (1568) per il dottorato di teologia di George Withers, puritano inglese (successivamente arcidiacono di Colchester), messo a tacere nel 1565 a Bury St. Edmund dall'arcivescovo Parker. Withers aveva proposto una disputa contro l'uso dei paramenti sacri, che l'universit\u00e0 non permetteva. La sua tesi affermava il potere del presbiterio di scomunicare. Gli risponde il trattato di Erasto, pubblicato pi\u00f9 tardi (nel 1589) da Giacomo Castelvetro, che aveva sposato la vedova di Erasto, con il titolo: \"Explicatio gravissimae quaestionis utrum excommunicatio, quatenus religionem intelligentes et amplexantes, a sacramentorum usu, pro pier admissum facinus arcet, mandato natur divino, an excogitala sit ab hominibus\". Quest'opera porta la dicitura \"Pesclavii\" (cio\u00e8 Poschiavo, nei Grigioni), ma \u00e8 pubblicata a Londra da John Wolfe, dove risiedeva Castelvetro. Il nome del supposto stampatore \u00e8 un anagramma di \"Jacobum Castelvetrum\". Nel registro delle opere pubblicate in Inghilterra del 20 giugno 1589, si afferma che la stampa di questo libro sia stata autorizzata dall'arcivescovo Whitgift.\nQuest'opera consiste di settantacinque Tesi, seguita da una Confirmatio in sei libri, come pure da un'appendice contenente lettere ad Erasto di Heinrich Bullinger e Gualther, mostrando come le sue Tesi, scritte nel 1568, gi\u00e0 circolassero come manoscritti. Una traduzione inglese delle Tesi, con breve biografia di Erasto (basata su informazioni tratte da Melchior Adam), esce nel 1659, intitolata: \"The Nullity of Church Censures\" (la nullit\u00e0 delle misure disciplinari ecclesiastiche), ristampata come \"A Treatise on Excommunicatio\" (Trattato sulla scomunica) del 1682, riveduto da Robert Lee nel 1844. Scopo di quest'opera \u00e8 dimostrare, su basi scritturali, che i peccati dei cristiani professanti debbano essere puniti dall'autorit\u00e0 civile e non da sanzioni ecclesiastiche (l'astensione dai sacramenti). Nell'Assemblea di Westminster, il partito che sosteneva questa concezione includeva Selden, Lightfoot, Coleman e Whitelocke, il cui discorso (1645) viene accluso alla versione del Lee delle tesi di Erasto. La concezione opposta, per\u00f2, dopo molte controversie, prevale. Il capitolo corrispondente della Confessione di fede di Westminster, sulle censure ecclesiastiche, non viene per\u00f2 ratificato dal Parlamento inglese. L'erastianesimo diventa cos\u00ec la designazione della tesi che sostiene la supremazia dello Stato sulla Chiesa nelle cause ecclesiastiche, ma il problema dei rapporti fra Chiesa e Stato non \u00e8 in alcun luogo questione nella quale Erasto mai entri. Ci\u00f2 che va sotto il nome di Erastianesimo sarebbe meglio connesso con il nome di Ugo Grozio. L'unica risposta diretta fatta alla Explicatio di Erasto era di \"Tractatus de vera excommunicatione\" (1590) di Beza, che si ritrova attaccato nelle Confirmatio thesium."}
{"id": "1040422", "revid": "15756", "url": "https://it.wikipedia.org/wiki?curid=1040422", "title": "Armoriale dei comuni dell'Aube", "text": "Questa pagina contiene le armi (stemma e blasonatura) dei comuni dell'Aube."}
{"id": "1040424", "revid": "1718925", "url": "https://it.wikipedia.org/wiki?curid=1040424", "title": "Ashikaga Yoshiaki", "text": "Figlio di Ashikaga Yoshiharu e fratello di Ashikaga Yoshiteru, fu il quindicesimo e ultimo sh\u014dgun dello shogunato Ashikaga.\nNel 1568, Ashikaga Yoshihide era stato nominato nuovo sh\u014dgun, ma tale titolo non aveva ormai pi\u00f9 alcun valore, e Yoshihide non era neanche riuscito a entrare nella capitale Ky\u014dto; Yoshiaki, ritenendo la nomina di Yoshihide illegittima in quanto orchestrata dagli assassini di suo fratello Yoshiteru, e sostenendo perci\u00f2 di essere il legittimo erede allo shogunato, si rec\u00f2 a Gifu dove chiese l'aiuto militare di Oda Nobunaga, daimy\u014d della provincia di Owari le cui recenti vittorie gli avevano fatto guadagnare una crescente fama nel Paese. Nobunaga colse l'occasione di avere insieme la capitale e lo sh\u014dgun come suo alleato, cos\u00ec accett\u00f2 la richiesta di Yoshiaki e mosse rapidamente le sue armate contro Rokkaku Yoshikata, che si opponeva a Yoshiaki, per poi dirigersi verso Ky\u014dto, difesa dal clan Miyoshi, di cui ebbe facilmente ragione. Yoshiaki fu nominato sh\u014dgun e propose a Nobunaga la carica di kanrei, ma questi rifiut\u00f2.\nNel tempo fu sempre pi\u00f9 chiaro che pur non ricoprendo alcuna carica ufficiale Nobunaga aveva intenzione di manipolare Yoshiaki per giustificare le sue conquiste; segretamente, Yoshiaki raccolse vari altri daimy\u014d in un'alleanza contro di lui. Storicamente il clan Oda era subordinato al clan Asakura, perci\u00f2 quando Nobunaga invase i territori degli Asakura, il clan Azai, da molto tempo alleato con gli Asakura, si schier\u00f2 contro Nobunaga, e l'alleanza contro di lui colse l'occasione per intervenire. Nel 1570, nella battaglia di Anegawa, Nobunaga ebbe ragione delle forze alleate di Azai e Asakura. Il capo della fazione anti-Nobunaga, Takeda Shingen, su pressione dello sh\u014dgun marci\u00f2 contro la capitale nel 1572, sconfiggendo l'esercito guidato da Tokugawa Ieyasu nella battaglia di Mikatagahara; tuttavia, Shingen mor\u00ec prima di arrivare a Ky\u014dto, nel 1573, e il clan Takeda si ritir\u00f2.\nOrmai evidente, l'ostilit\u00e0 tra Yoshiaki e Nobunaga sfoci\u00f2 in guerra aperta nel 1573, ma le deboli armate che lo sh\u014dgun riusc\u00ec a raccogliere furono rapidamente sconfitte da Nobunaga, e Yoshiaki fu esiliato. Sebbene Yoshiaki abbia continuato a mantenere ufficialmente il titolo di sh\u014dgun fino al 1588, lo shogunato Ashikaga si considera caduto dal 27 agosto 1573.\nToyotomi Hideyoshi, il generale di Nobunaga che continu\u00f2 la sua opera di unificazione del Giappone, chiese in seguito a Yoshiaki di adottarlo e consentirgli di legittimare la sua autorit\u00e0 diventando il nuovo sh\u014dgun, ma Yoshiaki rifiut\u00f2."}
{"id": "1040426", "revid": "1875050", "url": "https://it.wikipedia.org/wiki?curid=1040426", "title": "Episodi di Settimo cielo (quarta stagione)", "text": "La quarta stagione della serie televisiva Settimo cielo, venne trasmessa per la prima volta negli Stati Uniti dal 20 settembre 1999 al 22 maggio 2000.\nUn cuore stregato.\nIl padre di Eric, detto \"Il Colonnello\", e Nonna Ruth giungono a casa Camden dopo una vacanza di sei mesi. Simon fa sorprendere il nonno con il suo nuovo taglio di capelli, mentre Matt decide di lasciare casa Camden ed affittare un appartamento con l'amico John Hamilton. Il nuovo marito della zia Julie, Hank, trova a Matt un lavoro alla caffetteria dell'ospedale. Una brutta sorpresa attende per\u00f2 Eric: lo stress degli ultimi tempi gli ha causato una sofferenza al cuore. \nL'uomo di casa.\nDopo l'infarto Eric si prende una, \"vacanza\", vedendo la vita con gli occhi di un bambino. Simon assume il ruolo di \"\"uomo di casa\",\" ma sente che Matt non lo prende sul serio. Matt inoltre, non \u00e8 felice della nuova amicizia tra Shana e John. Lucy trova la giusta direzione per la sua vita dopo aver dato ascolto a suo padre.\nMatrimoni e divorzi.\nMentre Lucy ed Annie protestano contro il maltrattamento delle donne in Afghanistan, Eric aiuta una giovane coppia sull'importanza della parit\u00e0 sessuale all'interno di un matrimonio. Simon decide pertanto di ritirarsi dal corso di cucina perch\u00e9 \u00e8 l'unico maschio iscritto. Mary aiuta Ruthie ad entrare nella squadra di football della scuola. Shana parla con il padre che venti anni prima aveva abbandonato lei e la sua famiglia.\nAumento di stipendio.\nEric pensa di chiedere un aumento di stipendio, dopo che Lucy gli ha chiesto un nuovo bagno e Annie una nuova auto. Ma la chiesa sembra avere una sbagliata impressione sulle finanze dei Camden, cos\u00ec non accettano la proposta di Eric, fino a che non interviene Ruthie, che riesce a convincerli del contrario. Intanto un giovane paziente all'ospedale si offre di aiutare Matt. Simon prende in considerazione una ragazza che ha una cotta per lui.\nStudenti eccellenti.\nMary e la sua amica Corey Conway scoprono di essere state nominate agli \"All Sports Awards\". Ma alcuni uomini d'affari revocano la nomination di Corey quando scoprono che la ragazza ha una figlia. Cos\u00ec Mary, per contestazione, dona il suo premio all'amica davanti a tutti. Eric ed Annie trovano un sacchetto di marijuana nello zaino del nuovo amico di Simon per cui decidono di parlarne con la famiglia del ragazzo. Matt affronta un'azione disciplinare dopo aver infranto il codice scolastico durante un esame. Lucy vorrebbe aiutare un ragazzo che le piace, ad accedere al sistema del computer della scuola.\nCrisi quotidiane.\nAlla porta di casa Camden giunge una Julie incinta in procinto di lasciare Hank. Eric decide di portare fuori a cena Hank per discutere di ci\u00f2 che sta succedendo. Mentre sono a cena a casa Camden, Julie va in travaglio, Annie cerca di calmarla dal momento che non pu\u00f2 raggiungere l'ospedale, perch\u00e9 Simon e Mary sono usciti a cena e Lucy \u00e8 ad un appuntamento. Hank ed Eric tornano a casa giusto in tempo per la nascita della bambina. Riconoscente ad Eric per quel che ha fatto, Julie chiama la bambina come suo fratello: Erica. Infine Simon attira l'attenzione di una ragazza pi\u00f9 grande di lui.\nLa colpa.\nMary e la sua squadra di basket sono sconvolte quando l'allenatore le informa che devono mettere al primo posto lo studio, decidendo di interrompere la stagione delle partite. Quando la scuola indice una riunione per discutere dell'avvenimento, Eric ed Annie sostengono le decisioni prese dal coach. Cos\u00ec Mary ed alcune ragazze della squadra compiono atti di vandalismo in palestra ma vengono sorprese ed arrestate. Nel frattempo Simon viene sorpreso a fare un gesto non proprio rispettoso di fronte alla scuola. Matt pensa di dover tornare a casa.\nL'espiazione.\nViene indetta una riunione di famiglia dopo l'arresto di Mary: la ragazza scopre che vi saranno gravi conseguenze per le sue azioni: una possibile espulsione dalla scuola e la perdita della borsa di studio per il college. Cos\u00ec Eric ed Annie decidono di far entrare Mary nel servizio sociale per la comunit\u00e0. Simon e Ruthie sono a conoscenza per\u00f2 delle vere intenzioni di Mary, ma non vogliono fare la spia ai genitori. Decidono cos\u00ec di visitare differenti case di culto per farsi perdonare da Dio. Matt torna a casa per aiutare la famiglia, macomprende di aver bisogno dei suoi spazi vitali.\nPanni sporchi.\nUna sopravvissuta ad un campo di internamento dopo la seconda guerra mondiale regala ad Eric un assegno da 20.000 $. Eric, quando scopre per\u00f2 che la donna non \u00e8 mai riuscita ad affrontare quello che ha vissuto, decide di aiutarla. Ruthie impara cos'\u00e8 la vera amicizia dopo aver corrotto un compagno di classe. Matt e Shana si prendono un momento di pausa.\nComplotto di famiglia.\nSimon si offre volontario per dipingere un murale con altri ragazzi della scuola. Agli altri volontari Simon non piace, perch\u00e9 in realt\u00e0 usano le bombolette per qualcosa di illegale, per cui hanno paura che Simon faccia la spia. Quando uno dei ragazzi finisce in ospedale, Simon viene accusato di essere il colpevole. Dopo un confronto con il ragazzo, questi decide di confessare tutto ai suoi genitori. Intanto Mary \u00e8 entusiasta di andare ai servizi sociali, perch\u00e9 l\u00ec ha incontrato un nuovo ragazzo: Robbie Palmer. Eric ed Annie non vogliono per\u00f2 che Mary esca con quel ragazzo, ma gli permettono di chiamare la figlia. Ruthie vince un premio per il progetto d'arte della scuola: una scultura dei nasi della famiglia Camden.\nIl nuovo millennio.\nGinger giunge a casa Camden, confidando ad Eric ed Annie che Charles ha iniziato a soffrire della malattia di Alzheimer. All'inizio Annie non ci crede, ma dopo aver osservato il padre che non si ricordava di avere acceso un barbecue cinque minuti prima, comprende la verit\u00e0. Nel frattempo, Mary ed Eric si trovano in disaccordo riguardo alla relazione tra la ragazza e Robbie, ma riescono comunque a trovare un compromesso. Quando Mary informa Robbie del piano, il ragazzo le dice che tra di loro non funzioner\u00e0. Fortunatamente per Mary, Robbie cambia idea dopo aver parlato con Eric. Lucy per poter andare ad un appuntamenti \u00e8 nei guai dopo aver lasciato il suo progetto. Matt \u00e8 depresso a causa del trasferimento di Shana a New York finendo per trascurare Simon. Ruthie fa grandi preparativi per l'arrivo del nuovo millennio, fino a che Eric non le confida qualcosa che la far\u00e0 riflettere.\nAngeli.\nAnnie decide di partire in solitaria per una vacanza, lasciando Eric ad assistere l'intera famiglia. Nel frattempo, Matt deve salutare controvoglia Shana, in partenza per New York. Mary attende impazientemente che Robbie le telefoni, cos\u00ec Lucy capisce che forse si \u00e8 interessata al ragazzo sbagliato. Simon riceve alcuni consigli dalle sorelle su come trattare le ragazze.\nFidarsi dei figli.\nEric e Annie di mala voglia permettono a Mary di uscire con Robbie, a condizione che con loro escano anche il fratello di Robbie, Rick, e Lucy. Nel frattempo, Simon e Nigel acquistano parecchi pacchetti di sigarette per un progetto scolastico, per dimostrare quanto \u00e8 facile per i bambini comprare tabacco. Ruthie lavora al suo progetto segreto di scienze e John invita alcune vicine di casa a cena per far dimenticare Shana a Matt.\nParole.\nReverendo Camden aiuta una nuova famiglia della congregazione con un figlio affetto dalla sindrome di Tourette. Lucy rivela involontariamente alla madre che un'insegnante di Ruthie ha chiamato stupida la bambina. Simon inconsapevolmente d\u00e0 un giudizio a Mary che la fa preoccupare. Matt aspetta una chiamata da Shana, ma questa tarda ad arrivare.\nSan Valentino.\n\u00c8 San Valentino, quindi il compleanno dei gemelli, cos\u00ec la famiglia Camden organizza per loro una piccola festa. Eric ed Annie escogitano un'idea per rendere indimenticabile il compleanno di Sam e David, ma il resto della famiglia ha intenzione di uscire con i propri fidanzati. Mary ottiene la fiducia dei genitori che le permettono di uscire con Robbie. Simon e Deena confessano ai propri genitori di essersi dati dei \"morsi d'amore\". Heather rientra nella vita di Matt; la relazione con Shana \u00e8 in serio pericolo.\nUna piccola preghiera.\nIl reverendo Camden incoraggia la sua famiglia e la sua congregazione a credere nella preghiera. Alcune persone pensano che Lucy sia una giovane e disgustosa madre quando porta i gemelli a fare una passeggiata. Mary sta pregando di riuscire a tornare con Robbie dopo quello che \u00e8 successo a San Valentino. Simon invece prega di poter vedere Deena e di essere di nuovo considerato un bravo ragazzo dai suoi genitori, anche dopo averle dato un regalo. Eric cerca di capire chi sia il ragazzo, mittente di una lettera anonima.\nIl verdetto.\nEric viene chiamato a far parte di una giuria della quale considera gi\u00e0 evidente il verdetto, ma gli altri giurati non la pensano allo stesso modo, cos\u00ec il reverendo si trova a dover riportare all'ovile gli altri giurati, che forse hanno dimenticato la fede. A casa Camden invece si riflette invece sulle azioni commesse: Annie e Ruthie discutono se per caso due azioni sbagliate ne fanno una giusta, mentre Mary \u00e8 in debito con Lucy dopo averle involontariamente dato un pugno in un occhio. Inoltre Simon e Deena comprendono, che, nonostante le reciproche scuse, il passato non cambia, cos\u00ec Matt capisce quanto la voce di una persona possa essere importante.\nSogni.\nMary riceve un'inaspettata chiamata dal coach dopo aver sognato di giocare con i giocatori dei Los Angeles Lakers: pensa cos\u00ec, dopo il liceo, di essere stata chiamata alla WNBA. Nel frattempo Eric ed Annie si sentono profondamente feriti dopo aver sentito da Simon e Lucy che non vorranno diventare un ministro o una mamma casalinga come i genitori. Cos\u00ec Eric ed Annie decidono di passare del tempo coi ragazzi per spiegare loro il ruolo che hanno scelto nella loro vita.\nLa forza del dialogo.\nIl Reverendo Eric d\u00e0 dei consigli ad una ragazza molestata per riuscire a parlarne con la sua famiglia. Intanto Mary ha un segreto troppo grande per lei, cos\u00ec si confida con Lucy. Simon e Ruthie capiscono l'importanza del dialogo tra amici e i compagni di classe. Matt aiuta Hank a svelare un importante segreto personale a Julie, prima dell'arrivo di sua madre.\nL'intervista.\nEric ed Annie sono eccitati quando scoprono che sul giornale locale vi \u00e8 un articolo sulla famiglia Camden, ma quando leggono quello che il reporter ha estrapolato dalle interviste coi ragazzi, non si sentono poi cos\u00ec tanto eccitati. Intanto John cerca a tutti i costi di parlare con un politico che ha erroneamente citato il leader Afro-Americano Martin Luter King. Una compagna di classe di Ruthie le copia la storia per una competizione di classe.\nLa stagione delle magnolie: Parte 1.\nEric ed Annie si preoccupano quando vengono aggiornati sulle relazioni dei loro figli. Mary li lascia di stucco quando rivela loro che non ha intenzione di frequentare il college e che \u00e8 tornata con Robbie. Matt deve scegliere tra la sua ragazza Shana, tornata a Glenoak per l'estate, ed Heather, che gli ha confessato di essere ancora innamorata di lui. Lucy ha un appuntamento con Ronald, il fratello di Robbie, deludendo per\u00f2 Andrew, ancora innamorato di lei. Infine Simon viene lasciato da Deena, mentre Ruthie si approfitta del suo nuovo ragazzo.\nLa stagione delle magnolie: Parte 2.\nSimon scopre il vero motivo per cui Deena l'ha lasciato. Ruthie vuole tornare col suo ex fidanzato Burt, mentre Lucy con Andrew Nayloss. Mary decide di lasciarsi andare lentamente nella relazione con Robbie. Matt e Shana rompono definitivamente, cos\u00ec l ragazzo si riconcilia con Heather, tanto da portarla subito all'altare."}
{"id": "1040429", "revid": "125778854", "url": "https://it.wikipedia.org/wiki?curid=1040429", "title": "Michele Cascella", "text": "Nel corso della sua lunga vita artistica articolatasi in quasi otto decenni di intensa attivit\u00e0, Cascella ha saputo mantenere uno stile unico, inconfondibile e pressoch\u00e9 immune dalle contaminazioni delle correnti ed avanguardie pittoriche del Novecento. Le sue opere, comprendenti tele, tavole, pastelli e disegni, sono esposte in numerosi musei italiani e internazionali, tra i quali il Victoria and Albert Museum di Londra, la Galerie nationale du Jeu de Paume di Parigi, il National Museum of History and Art in Lussemburgo, il Mus\u00e9e d'Art Moderne a Bruxelles e la De Saisset Art Gallery dell'Universit\u00e0 di Santa Clara in California, dove \u00e8 esposta una vasta collezione permanente di opere. Copiosa risulta pure l'opera grafica, comprendente litografie, cromolitografie, serigrafie e acqueforti, tecniche che utilizz\u00f2 sin da ragazzo e grazie alle quali conobbe - soprattutto sul finire del XX secolo - e mantiene tuttora una notevole notoriet\u00e0 presso il grande pubblico.\nI tratti distintivi del pittore contemperano la superba capacit\u00e0 compositiva, cui si aggiungono la grande padronanza del disegno e le vibranti crom\u00ece, di cui sono esemplari fattispecie le composizioni floreali, nelle quali Cascella tocca vette espressive elevatissime, cos\u00ec come lo sono le vedute, ove raggiunge esiti di impareggiabile freschezza, luminosit\u00e0 e atmosfera.\nBiografia.\nNacque a Ortona, nella casa in corso Matteotti (allora corso Vittorio Emanuele), con Tommaso e Gioachino, come oggi ricorda una lapide.\nDopo aver svolto le prime attivit\u00e0 artistiche sotto la guida del padre Basilio, nel 1907 tiene, assieme al fratello Tommaso, la sua prima mostra personale nelle sale della Famiglia Artistica Milanese.\nNel 1909, sempre col fratello Tommaso, allestisce una mostra nella Galleria Druet di Parigi, partecipando nello stesso anno al Salon d'Automne. Nel 1911 organizza una mostra di disegni a pastello nel ridotto del Teatro dell'Opera di Roma. Tra il 1914 ed il 1915 collabora a La Grande Illustrazione pubblicata dal padre Basilio con disegni ed illustrazioni grafiche, esponendo nel 1917 al Salone dell'Associazione della Stampa e nella Galleria Centrale d'arte a Milano. Partecipa alla prima guerra mondiale.\nA Roma, nel 1919, tiene una mostra personale alla Galleria Bragaglia e conosce in quella occasione Carlo Carr\u00e0 che consente poi il trasferimento della mostra a Milano nella Galleria Lidel. Nel 1920 si stabilisce definitivamente a Milano dove frequenta con entusiasmo il poeta Clemente Rebora, da cui confesser\u00e0 di aver tratto ispirazione per la realizzazione di alcune sue opere.\nDal 1928 al 1932 viaggia tra l'Italia e Parigi dove, nel 1937, gli viene assegnata la medaglia d'oro all'Esposizione Internazionale. Nel 1938 esegue le scenografie dell'opera \"Margherita da Cortona\" rappresentata al Teatro alla Scala.\nDal 1928 al 1942 \u00e8 presente a tutte le edizioni della Biennale d'arte di Venezia, e nell'edizione del 1948 avr\u00e0 una sala personale.\nDal 1938 risiede a Portofino che diventa una fonte d'ispirazione delle sue opere tarde. Tra il 1937 e il 1938 realizza un grande mosaico nella nuova stazione di Messina Marittima, raffigurante Mussolini che, in una visita a Palermo, \"elevava la Sicilia all'onere di essere il Centro dell'Impero\".\nNegli anni 1950 realizza per la societ\u00e0 ceramica italiana di Laveno una serie di disegni (circa 40) denominati, l'Italia vista da Michele Cascella. Questi furono utilizzati per il decoro di importantissimi servizi da tavola realizzati dalla manifattura di Laveno.\nDopo la seconda guerra mondiale si fanno pi\u00f9 frequenti le sue mostre all'estero: Parigi (negli anni cinquanta e sessanta) ma anche Sudamerica (soprattutto Buenos Aires e Montevideo) e Stati Uniti. E proprio negli USA, in California, si stabilir\u00e0 per lunghi periodi di tempo, alternando periodi di permanenza in Italia (ha risieduto per alcuni anni in campagna nei pressi di Colle Val d'Elsa) ed in Europa. I soggetti pi\u00f9 rappresentati sono fiori, campi di grano e papaveri, i paesaggi abruzzesi e Portofino. Importanti sono state le mostre antologiche di questo periodo.\nCaratteristiche stilistiche.\nNelle opere giovanili, fra Abruzzo, Milano e Parigi Michele Cascella rivela immediatamente il talento di colorista. Opere quali il Paesaggio con figure, Trabocco di San Vito, Primavera presso Ortona e Figure sulla Pescara, tutte antecedenti al 1908, possono classificarsi fra le pi\u00f9 moderne del panorama nazionale di inizio '900, ricche di svaporamenti cromatici che stilizzano la natura per introdurla in una dimensione simbolista, estranea alla caducit\u00e0 delle cose terrene. La sperimentazione della sensorialit\u00e0 impressionista, caratteristica delle esperienze di Cascella fino al 1913, denota una visione della natura come oggetto di contemplazione che deve suscitare, in primo luogo, coinvolgimento emotivo, come si denota in opere come Giallo e verde e La giacca rossa, entrambe del 1918. La specializzazione nel paesaggio e nella veduta, in un momento di crisi dei generi, assicura a Cascella un successo di portata internazionale, con i consueti soggetti abruzzesi che vengono alternati a quelli di Portofino e delle maggiori metropoli.\nCon tutto ci\u00f2, specie dopo il 1916, in precoce percezione del rappel \u00e0 l'ordre, Cascella non disdegna di associare il colore vibrante a un uso equilibratore del disegno, cosa che lo induce a prospettare una particolare variante del primitivismo italiano, fra tradizione nazionale e francesismo, come si denota in opere come Giallo e verde e La giacca rossa, entrambe del 1918. La specializzazione nel paesaggio e nella veduta, in un momento di crisi dei generi, assicura a Cascella un successo di portata internazionale, con i consueti soggetti abruzzesi che vengono alternati a quelli di Portofino e delle maggiori metropoli, come un carnet di viaggio, e il ventaglio di opzioni espressive che varia di volta in volta, dal sentimentalismo tardo-simbolista, improntato su tonalit\u00e0 fredde, al bozzettismo da Ecole de Paris, pittoricistico, che lo faceva definire l'\u201cUtrillo italiano\u201d, con incursioni in terreni comuni che gli fanno sfiorare ora Strapaese, ora il Chiarismo, ora l'Espressionismo di Sassu (Solennit\u00e0 in San Pietro, 1939) o dei Sei di Torino (Rachele, 1943). Dopo il 1945, condizionato in Italia dal Neo-Cubismo e dal recupero di C\u00e9zanne, quando non dall'abiura della figurazione, la pittura di Michele Cascella si connota come precisa reazione agli eccessi di intellettualismo che stavano trasformando l'arte in fenomeno fortemente elitario, rivolto a cerchie specializzate, stabilizzandosi sui soggetti e i caratteri di massima individuati negli anni precedenti, ma secondo accenti sempre pi\u00f9 solari e diretti che limitano al minimo le mediazioni nella comunicazione fra l'artista e il suo pubblico.\n\u201cQuando Michele Cascella decise di diventare artista, il padre Basilio, mostrandogli colori e pennelli, gli disse che avrebbe imparato cos\u2019\u00e8 la pittura il giorno in cui sarebbe stato capace di dipingere l\u2019aria. Michele non se lo dimentic\u00f2 mai, cerc\u00f2 sempre di raggiungere quell\u2019obiettivo. Quando ci riusc\u00ec, da buon individualista, non lo disse a nessuno. Gli bastava la sua soddisfazione, intima, mai esibita. Io continuo a occuparmi di Michele Cascella perch\u00e9 la sua arte continui a vivere.\u201d (dal saggio Saper dipingere l\u2019aria. Un ricordo di Michele Cascella di Pier Paolo Cimatti).\nDi Michele Cascella, in occasione della Mostra Retrospettiva presso il Museo Michetti di Francavilla al Mare nel 2008, Vittorio Sgarbi, curatore della stessa mostra, ebbe a dire che: \"Vituperato in vita perch\u00e9 troppo indulgente nei confronti della popolarit\u00e0, perch\u00e9 troppo \u2018commerciale\u2019, come si diceva allora, Cascella si prende ora le sue rivincite. Diciannove anni dalla morte sarebbero bastati a spazzarlo via non solo dalla memoria dei critici, ma anche del grande pubblico. E invece, eccolo ancora fra noi, eccoci ancora ad occuparci di lui. Della sua arte intenzionalmente semplice, votata a individuare un'idea istintiva del bello, di quanto pi\u00f9 larga condivisione possibile, quasi francescana nel concepire il senso della natura, un sermo communis per il quale una marina \u00e8 sempre una marina e un fiore un fiore.\u201d\nCuriosit\u00e0.\nIn occasione del centenario della nascita, a Milano, presso il Palazzo della Permanente \u00e8 stata allestita una grande rassegna di opere realizzate tra il 1907 ed il 1946.\nParticolare rilievo \u00e8 da attribuirsi ai suoi ritratti di donne, realizzati con raffinate tecniche prefuturiste. Pare che uno di questi, intitolato \"Paola\", sia andato perduto nelle aste di una famiglia nobile decaduta."}
{"id": "1040431", "revid": "287204", "url": "https://it.wikipedia.org/wiki?curid=1040431", "title": "Ciudad Bolivar", "text": ""}
{"id": "1040440", "revid": "298055", "url": "https://it.wikipedia.org/wiki?curid=1040440", "title": "Walter (Nikita)", "text": ""}
{"id": "1040448", "revid": "1318658", "url": "https://it.wikipedia.org/wiki?curid=1040448", "title": "Miniere di carbone dello Zollverein", "text": "Le miniere di carbone dello Zollverein sono un sito industriale di importanza storica che si trova nei pressi di Essen, nel Land della Renania Settentrionale-Vestfalia, in Germania. Nel 2001 \u00e8 stato inserito nell'elenco dei Patrimoni dell'umanit\u00e0 dell'UNESCO.\nNel corso del XIX e XX secolo qui si svilupp\u00f2 un importante centro legato all'industria estrattiva e alla lavorazione del carbone e il sito riveste una notevole importanza per quanto riguarda l'ascesa ed il declino di questo tipo di industrie nell'Europa centrale. Tra il 1957 e il 1961 venne eretta la struttura utilizzata per la lavorazione della materia prima, legata al \"pozzo numero 12\": all'epoca essa era la pi\u00f9 moderna del continente, con una capacit\u00e0 di raffinazione di 10.000 tonnellate al giorno. Il 30 giugno del 1993 l'industria venne chiusa, in seguito alla crisi dell'acciaio e alla conseguente crisi del mondo del carbone."}
{"id": "1040449", "revid": "339392", "url": "https://it.wikipedia.org/wiki?curid=1040449", "title": "Persecuzione del Paganesimo", "text": ""}
{"id": "1040451", "revid": "300279", "url": "https://it.wikipedia.org/wiki?curid=1040451", "title": "Giuseppe Borsalino", "text": "Il 4 aprile 1857 fond\u00f2 ad Alessandria la manifattura Borsalino. Oltre che un grande imprenditore, Giuseppe Borsalino \u00e8 stato un abile artigiano: si deve a lui la creazione di un iconico modello di cappello in feltro da uomo contraddistinto dal marchio Borsalino.\nBiografia.\nFiglio di Renzo, inserviente comunale, si applica superficialmente agli studi e abbandona la casa di famiglia a tredici anni per recarsi dapprima nella vicina Alessandria, dove lavora per circa quattro anni come apprendista cappellaio nella bottega di Sebastiano Camagna, quindi per breve tempo a Intra e a Sestri Ponente. Nel 1850 si reca in Francia, allora all\u2019avanguardia nel campo della lavorazione dei cappelli, per perfezionare la conoscenza del mestiere. Soggiorna a Marsiglia, a Aix-en-Provence, a Bordeaux e poi a Parigi, dove lavora presso la casa Berteil, che produce cappelli fini di castoro.\nTerminata l'esperienza francese che gli ha permesso, oltre che di acquisire notevoli capacit\u00e0, di ottenere il \"certificato\" di cui i cappellai avevano bisogno per aprire un \"atelier\", Giuseppe torna in Italia nel 1856. L'anno successivo costituisce una societ\u00e0 con il fratello Lazzaro, sensale, per l\u2019avvio di un modesto impianto di follatura in via Schiavina, che impiega dieci operai e produce una decina di cappelli al giorno.\nNel 1860 diede un deciso impulso alla produzione artigianale acquistando in Gran Bretagna una serie di macchine industriali. L'anno seguente, l'impresa Borsalino Giuseppe e Fratello occupa 60 operai e produce 120 cappelli al giorno; nel 1876 il numero degli operai \u00e8 salito a 180 e la produzione giornaliera a 410 pezzi. Nel 1874 l'imprenditore apre a Genova un'altra fabbrica per la produzione di cappelli a cilindro, che gestisce fino al 1883, mentre un altro stabilimento, a Verona, tra il 1880 e il 1888 produce cappelli di tipo pi\u00f9 comune per l'esportazione.\nNel 1888 l'azienda si trasfer\u00ec nella nuova manifattura di Corso Cento Cannoni, progettata da Arnaldo Gardella. Nel 1896 dava lavoro a operai producendo circa cappelli al giorno. Giuseppe Borsalino mor\u00ec nel 1900, anno in cui l'azienda ottenne il Gran Prix all'Exposition Universelle di Parigi, un importante attestato di qualit\u00e0 che contribu\u00ec a diffondere la fama del marchio in tutto il mondo. Alla direzione dell'azienda da lui fondata subentr\u00f2 il figlio Teresio Borsalino.\nA Giuseppe Borsalino \u00e8 stato dedicato un monumento in piazza Italia a Pecetto di Valenza.\nArchivio.\nLa documentazione prodotta da Giuseppe Borsalino durante il suo periodo di attivit\u00e0 nell'azienda da lui fondata (1857-1900), \u00e8 conservata nel fondo \"Borsalino Giuseppe e fratello Spa\" della Biblioteca civica di Alessandria."}
{"id": "1040452", "revid": "33689", "url": "https://it.wikipedia.org/wiki?curid=1040452", "title": "Ahmad ibn Tulun", "text": "Giovent\u00f9.\nFiglio d'uno schiavo comperato dal \"w\u0101l\u012b\" di Bukhara per il califfo abbaside al-Ma\u02bfm\u016bn per essere poi avviato alla carriera delle armi e liberato dal suo patrono che lo fece capo della sua guardia personale (\"hara\u1e63\"), A\u1e25mad ricevette un'ottima educazione non soltanto nelle materie militari, alla cui carriera era stato anch'egli destinato dal padre, ma nelle materie giuridico-teologico-letterarie che all'epoca servivano a qualificare l'uomo veramente raffinato e destinato a importanti funzioni pubbliche.\nLa sua occasione per fare davvero carriera la ebbe nell'accompagnare nell'866 verso il suo luogo di esilio (e di morte) il deposto Califfo al-Musta\u02bf\u012bn, che lo aveva voluto nella sua guardia. La sua leale solidariet\u00e0 con l'illustre prigioniero (di cui ben conosceva la sentenza di morte comminatagli dal gruppo di potere turco che ne aveva provocato la rovina, al contrario dell'interessato che s'illudeva invece di essere risparmiato) fu apprezzata non solo dallo sfortunato giovane al-Musta\u02bf\u012bn ma anche dall'ambiente pi\u00f9 sano di S\u0101marr\u0101\u02be, all'epoca capitale califfale.\nIl successore di al-Musta\u02bf\u012bn, al-Mu\u02bftazz, affid\u00f2 nell'868 al turco Bay\u0101kb\u0101k in appannaggio l'Egitto, nojn potendo pagarle in contanti i suoi servigi e quelli, pi\u00f9 importanti, delle sue truppe, destinate a proteggere gli interessi califfali. All'epoca le difficolt\u00e0 di pagare con regolarit\u00e0 il sovradimensionato esercito califfale avevano indotto i califfi a cercare di pagare \"in natura\" i comandanti delle truppe alle quali essi dovevano versare con puntuale regolarit\u00e0 il soldo, incline com'era quest'ultima a non accettare il minimo ritardo, pena l'insurrezione. \nNacque cos\u00ec l'usanza di affidare territori pi\u00f9 o meno vasti alla personale disponibilit\u00e0 di comandanti militari che non si sarebbero altrimenti potuti in alcun modo pagare e Bay\u0101kb\u0101k era uno dei pi\u00f9 potenti \"signori della guerra\" turchi di S\u0101marr\u0101\u02be.\nL'Egitto era all'epoca in condizioni economiche tutt'altro che floride ma le sue ricchezze naturali costituivano pur sempre un potenziale cespite di ricchezza non indifferente per quanti fossero stati chiamati a sfruttare senza ritegno il Paese. L'usanza per\u00f2 per i generali turchi era quello di non recarsi personalmente nei loro nuovi feudi, per il fondato timore di perdere rapidamente qualsiasi potere nel centro dell'impero islamico. Si mandavano semplicemente in loro vece incaricati, la cui funzione era n\u00e9 pi\u00f9 n\u00e9 meno quella di introitare senza remora il massimo di ricchezze.\nBay\u0101kb\u0101k aveva sposato la madre di A\u1e25mad ibn \u1e6c\u016bl\u016bn, che era rimasta vedova. Il patrigno pens\u00f2 quindi di spedire in Egitto in veste di suo plenipotenziario il figlio adottivo, che si trovava di stanza a S\u0101marr\u0101\u02be. A\u1e25mad part\u00ec perci\u00f2 subito per l'Egitto nell'868 e giunse a Fus\u1e6d\u0101\u1e6d il 15 settembre.\nLa presa di potere in Egitto.\nLa morte improvvisa di Bay\u0101kb\u0101k e la nomina in sua vece di Y\u0101rj\u016bkh, non mut\u00f2 la condizione di Ibn \u1e6c\u016bl\u016bn. Questi anzi pot\u00e9 approfittare d'una ribellione esplosa in Siria di Am\u0101j\u016br, \"w\u0101l\u012b\" di Palestina, per armare col consenso califfale un esercito multietnico, di Berberi, Africani di colore, Turchi e, ovviamente, egiziani.\nL'aver stroncato il moto insurrezionale di Am\u0101j\u016br non comport\u00f2 la dismissione dell'esercito di Ibn \u1e6c\u016bl\u016bn e fu con esso che egli prese a intessere una politica interna ed estera di crescente autonomia e, infine, di vera e propria indipendenza, liberandosi dalla pesante tutela dell'incaricato abbaside delle finanze, Ibn Mudabbir.\nIn questo fu aiutato segretamente dallo stesso califfo al-Mu\u02bftamid, obbligato a subire la capace ed energica reggenza del fratello al-Muwaffaq, sostenuto dall'elemento turco a S\u0101marr\u0101\u02be e in grado quindi di piegare all'obbedienza i rivoltosi schiavi \"Zanj\" che insanguinavano il meridione dello stesso Iraq dove s'erano riusciti a ritagliare un vero e proprio dominio anti-abbaside.\nNel suo piano mirante ad affrancarsi dal califfato, Ibn \u1e6c\u016bl\u016bn aveva preso a inviare con discrezione doni e numerario al califfo che, per le impellenti emergenze belliche in atto, non poteva contare su un appannaggio per lui soddisfacente. A Ibn \u1e6c\u016bl\u016bn anzi a un certo punto al-Mu\u02bftamid si rivolse per incassare segretamente i proventi che Ibn \u1e6c\u016bl\u016bn avrebbe dovuto invece inviare al reggente, che reclamava il sostegno di tutti i governatorati per affrontare convenientemente il gravoso impegno bellico contro gli \"Zanj\". Dei 4,3 milioni di \"d\u012bn\u0101r\" levati in Egitto, ben 2,2 andarono cos\u00ec al califfo e solo 1,2 ad al-Muwaffaq. Questi, intuendo perfettamente l'inganno ai suoi danni, tent\u00f2 di rimuovere dalla sua carica Ibn \u1e6c\u016bl\u016bn ma il sostituto, M\u016bs\u0101 b. Bugh\u0101, non pot\u00e9 prendere possesso della carica, restando per 10 mesi bloccato in Siria dal formidabile dispositivo bellico dispiegato eloquentemente da Ibn \u1e6c\u016bl\u016bn, prima di tornarsene infine nella capitale califfale per l'impossibilit\u00e0 di versare con regolarit\u00e0 il soldo alle sue truppe.\nMalgrado la rivolta di suo figlio al-\u02bfAbb\u0101s, punito con il carcere dallo stesso suo genitore, Ibn \u1e6c\u016bl\u016bn ebbe cos\u00ec il pieno controllo dell'Egitto e di buona parte delle regioni siriane.\nmalgrado le spese militari influissero per oltre 1 milione di \"d\u012bn\u0101r\", il non dover inviare pi\u00f9 le imposte incassate alle casse califfali, apr\u00ec al suo dominio le porte per una nuova primavera che, dapprima economica, fu poi inevitabilmente anche culturale.\nLe riforme interne.\nIl mancato inoltro di tutte le imposte al Califfo liber\u00f2 una gran quantit\u00e0 di risorse finanziarie per avviare una profonda riforma dell'agricoltura e dell'economia in genere dell'Egitto e della parte della Siria controllata da Ibn \u1e6c\u016bl\u016bn. Furono cos\u00ec eretti nuovi sbarramenti idrici e sistemate le antiche canalizzazioni che avevano da sempre consentito all'Egitto di trarre il massimo vantaggio dalle acque del Nilo e dal limo da esso trasportato, dando lavoro a un gran numero di contadini. Fu riformata l'industria tessile e quella estrattiva e fu avviato un ambizioso riassetto urbanistico del paese.\nNella capitale egiziana di al-\u02bfAskar, Ibn \u1e6c\u016bl\u016bn decise di edificare una nuova parte di citt\u00e0 nella sua parte nord-orientale. Il fatto di ritagliare per i suoi principali collaboratori civili e militari ampi feudi (in arabo \"iq\u1e6d\u0101\u02bf\") fece chiamare questa nuova area al-Qa\u1e6d\u0101\u02be\u012b\u02bf. In essa si trasfer\u00ec lo stesso Ibn \u1e6c\u016bl\u016bn, che volle per s\u00e9 l'anodino titolo di Sultano (\"grosso modo\" \"Governante\"). Fece costruire una grande moschea che ancor oggi si erge con potente assetto al Cairo e nei pressi si fece costruire un grandioso Palazzo (oggi non pi\u00f9 esistente), che fu chiamato \"D\u0101r al-im\u0101ra\", ossia \"Sede del comando\". Fu anche costruita la moschea dedicata a Sayyidn\u0101 N\u0101fisa (Nostra Signora N\u0101fisa), ancor oggi uno dei santuari islamici maggiormente visitati del Cairo. \nFu anche edificato un ippodromo che, al di l\u00e0 dell'evidente fine ricreativo garantito dal gioco del polo ( \"chawg\u0101n\" ), aveva l'importante funzione di mantenere ben allenati i cavalieri che costituivano la truppa d'\u00e9lite dell'esercito sultanale. Un ospedale ( \"bim\u0101rist\u0101n\" ) complet\u00f2 il quadro degli impianti a forte valenza sociale, mentre all'interno del palazzo sultanale fu attrezzato un \"\u1e6dir\u0101z\" in cui venivano prodotti beni ad altissima utilit\u00e0 marginale (carta, stoffe di pregio e la stessa \"kiswa\" destinata a coprire la Ka\u02bfba di Mecca.\nIl tutto fu arricchito da una vegetazione lussureggiante, grazie a un abbondante sistema d'irrigazione.\nGli investimenti e il flusso di valuta garantirono un elevato livello di occupazione che, unito alla stabilit\u00e0 della moneta, innesc\u00f2 un circuito virtuoso economico-produttivo, tale da far diventare l'Egitto un paese nuovamente ricco. L'abbondante produzione calmier\u00f2 il mercato dei prezzi (specialmente del grano), garantendo l'autosufficienza al Paese \nL'Egitto conosceva cos\u00ec una significativa rinascita, dopo i secoli di semi-abbandono seguito alla decadenza del dominio romano.\nL'esercito ricevette la massima cura e con esso il Sultano pot\u00e9 resistere ai tentativi abbasidi di prendere nuovamente il controllo politico ed economico del Paese.\nLa politica estera.\nDal momento che l'\"uomo forte\" del califfato, al-Muwaffaq, era totalmente impegnato nel tentativo di domare la devastante insurrezione servile degli Zanj, Ibn \u1e6c\u016bl\u016bn acceler\u00f2 il suo piano indipendentistico. Dopo che l'inviato califfale, M\u016bs\u0101 b. Bugh\u0101, era dovuto tornare a S\u0101marr\u0101\u02be senza essere riuscito a ridurre all'obbedienza il nuovo signore d'Egitto e Siria, Ibn \u1e6c\u016bl\u016bn prov\u00f2 a dissestare i precari equilibri interni del califfato volgendoli a suo personale favore. Cominci\u00f2 intanto ad affiancare il suo nome a quello del califfo nella \"khu\u1e6dba\" che si teneva in ogni moschea nel corso della preghiera di mezzogiorno del venerd\u00ec e, nell'882, si spinse ad offrire segretamente ospitalit\u00e0 al califfo al-Mu\u02bftamid che, in dissapore col fratello al-Muwaffaq, fu invitato a raggiungerlo in Egitto, dove A\u1e25mad allest\u00ec una sontuosa residenza adatta a riceverlo.\nAl-Muwaffaq per\u00f2, allertato dal suo \"w\u0101l\u012b\" della Jaz\u012bra, Is\u1e25\u0101q b. Kund\u0101j, intercett\u00f2 al-Mu\u02bftamid e lo fece tornare a S\u0101marr\u0101\u02be e a nulla valse la convocazione di una corte di dotti da parte di Ibn \u1e6c\u016bl\u016bn, incaricata di dichiarare illegittima quella \"tutela\" califfale, ancorch\u00e9 fraterna, e la liceit\u00e0 di un \"jih\u0101d\" in grado di riportare il califfato alla sua piena legalit\u00e0. A risolvere la situazione non fu tanto l'ordine impartito da al-Muwaffaq, che reag\u00ec disponendo che da ogni \"minbar\" delle moschee fosse maledetto il nome del sultano ribelle, perch\u00e9 di l\u00ec a poco A\u1e25mad b. \u1e6c\u016bl\u016bn si ammalava, per morire a neppure 60 anni a Fus\u1e6d\u0101\u1e6d il 10 maggio 884.\nLasciava i suoi domini nelle mani non molto abili di suo figlio Khum\u0101rawayh (l'altro figlio, al-\u02bfAbb\u0101s, che gli si era ribellato e di cui il padre apprezzava le doti, mor\u00ec nel carcere in cui era stato gettato, per mano del fratello) ma con i forzieri del tesoro particolarmente pieni: 10 milioni di \"d\u012bn\u0101r\". Anch'essi inutili per\u00f2 nelle incapaci mani di Khum\u0101rawayh per evitare il progressivo tracollo di un sultanato che aveva avuto il suo unico punto di reale forza nella personalit\u00e0 volitiva e sagace del suo fondatore."}
{"id": "1040457", "revid": "106908", "url": "https://it.wikipedia.org/wiki?curid=1040457", "title": "Curradi", "text": ""}
{"id": "1040459", "revid": "1516566", "url": "https://it.wikipedia.org/wiki?curid=1040459", "title": "Armoriale dei comuni dell'Aude", "text": "Questa pagina contiene le armi (stemma e blasonatura) dei comuni dell'Aude."}
{"id": "1040462", "revid": "124674561", "url": "https://it.wikipedia.org/wiki?curid=1040462", "title": "Menelao di Alessandria", "text": "Biografia.\nQuasi nulla \u00e8 noto della vita di Menelao. Pappo e Proclo lo dicono \"di Alessandria\" e Claudio Tolomeo ricorda due sue osservazioni astronomiche del 98 . Il dialogo di Plutarco \"De facie quae in orbe lunae apparet\", ambientato a Roma, ha per oggetto una conversazione alla quale partecipa il matematico Menelao. Ci\u00f2 ha fatto pensare che lo scienziato possa aver trascorso parte della sua vita a Roma.\nLo \"Sphaerica\".\nL'unica opera di Menelao conosciuta, gli \"Sphaerica\", \u00e8 un trattato in tre libri di geometria (e trigonometria) sferica: il pi\u00f9 importante sull'argomento conservatosi dall'antichit\u00e0.\nIl primo libro introduce il concetto di triangolo sferico e sviluppa la geometria della superficie sferica in analogia a quanto fa Euclide negli \"Elementi\" per la geometria piana. Il secondo libro contiene applicazioni all'astronomia. Nel terzo libro si espone la trigonometria sferica ed appare, in particolare, il teorema di Menelao.\nIl testo greco dell'opera \u00e8 perduto, ma se ne \u00e8 conservata una traduzione araba, che \u00e8 stata tradotta in latino da Gerardo da Cremona, Francesco Maurolico e Edmond Halley.\nAltri risultati scientifici.\nClaudio Tolomeo, nell\"'Almagesto\", ricorda che Menelao aveva osservato nel 98 le occultazioni da parte della Luna delle stelle Spica e Beta Scorpii.\nAutori arabi gli attribuiscono degli \"Elementi di geometria\" e un testo di meccanica, ma queste opere non si sono conservate. Alcuni storici moderni gli avevano attribuito anche la composizione di un catalogo stellare, ma su basi che sono apparse inconsistenti a Neugebauer."}
{"id": "1040466", "revid": "256896", "url": "https://it.wikipedia.org/wiki?curid=1040466", "title": "Ugci", "text": ""}
{"id": "1040468", "revid": "226458", "url": "https://it.wikipedia.org/wiki?curid=1040468", "title": "Psiconcologia", "text": "La psiconcologia \u00e8 la psicologia applicata all'oncologia.\nDescrizione.\nIl disagio psicologico che si manifesta a seguito della diagnosi e della cura di una patologia organica grave pu\u00f2 essere definito come una \u201cnormale\u201d reazione ad una diagnosi \u201cab-norme\u201d; ansia, depressione, collera, sbalzi d'umore, negazione, isolamento, pensieri di suicidio, regressione, confusione mentale, disturbi del ciclo sonno\\veglia, disturbi alimentari, sensi di colpa, razionalizzazione, alexitimia, proiezione, spostamento, formazione reattiva sono le pi\u00f9 frequenti manifestazioni \u201cfisiologiche\u201d che hanno un'importante funzione adattativa.\nNon sempre \u00e8 facile capire se le reazioni del paziente alla diagnosi sono \"reazioni normali\", fisiologiche, oppure se si tratta di sintomi di una situazione di patologia psicologica, che richiede un supporto adeguato al paziente, sia di tipo psicologico che di tipo psichiatrico.\nIl sintomo \"acuto\" o \"fisiologico\" si distingue da quello \"cronico\" o \"patologico\" sulla base della qualit\u00e0, della quantit\u00e0, dell'intensit\u00e0, verificando da quanto tempo si manifesta e che intensit\u00e0 ha, e quanto influisce sulla vita della persona e sulle sue relazioni.\nL'importanza di una corretta diagnosi psicologica o psicopatologica permette di aiutare il paziente stesso nel processo di cura e di guarigione, ove possibile.\nPrincipali disagi.\nDi seguito un breve e sintetico elenco dei principali disagi psicopatologici pi\u00f9 frequenti nel paziente oncologico come presentati nel \"Manuale pratico di Psico-Oncologia\", di Grassi, Biondi e Costantini (2003).\nDisturbi dell'adattamento.\nI disturbi dell'adattamento si manifestano come risposta all'evento stressante malattia ed il soggetto presenta difficolt\u00e0 emotive e relazionali. I sintomi pi\u00f9 comuni sono ansia, demoralizzazione, irritabilit\u00e0, aggressivit\u00e0 e collera, labilit\u00e0 emotiva e disturbi del comportamento.\nDisturbi d'ansia che pi\u00f9 frequentemente si manifestano nel paziente oncologico sono il disturbo acuto da stress, disturbo post traumatico da stress e fobie.\nDisturbo acuto da stress.\nIl disturbo acuto da stress di solito si manifesta entro 4 settimane dall'evento stressante ed \u00e8 caratterizzato da intense manifestazioni d'ansia, incubi notturni, ricordi angoscianti, sensazione dell'imminente ripetersi dell'evento, sintomi dissociativi (assenza di reattivit\u00e0 emozionale, riduzione della consapevolezza dell'ambiente circostante, derealizzazione, depersonalizzazione, amnesia dissociativa), comportamenti di evitamento degli stimoli che portano un ricordo al trauma.\nSe i sintomi invece si manifestano da pi\u00f9 di quattro settimane, allora il quadro clinico muta in disturbo post traumatico da stress. Il quadro sintomatico \u00e8 caratterizzato da un accentuarsi dei sintomi precedenti, con inoltre disturbi del ciclo sonno\\veglia, irritabilit\u00e0 e collera, difficolt\u00e0 a concentrarsi, ipervigilanza ed esagerate risposte di allarme.\nFobie.\nLe fobie sono manifestazioni d'ansia eccessiva ed ingiustificata che si manifestano, esclusivamente o prevalentemente, al verificarsi di situazioni od oggetti specifici, e che porta all'evitamento degli stessi.\nDisturbi somatoformi.\nI disturbi somatoformi (ipocondria, somatizzazione, dimorfismo corporeo) sono \u201cprimariamente espressioni di fondo della malattia stessa\u201d, dato che \u00e8 una patologia che colpisce il corpo ed il cui trattamento ha pesanti ripercussione sulla sfera corporea, l'eccessiva attenzione sul proprio funzionamento somatico assume livelli patologici in quei ex-pazienti che sono stati dichiarati \u201cfuori pericolo\u201d dopo i 5 anni di monitoraggio, o che, pur avendo subito un intervento invasivo, avevano una patologia neoplastica benigna.\nDisturbi depressivi.\nI disturbi depressivi rappresentano i disturbi pi\u00f9 frequenti in oncologia e sono anche i pi\u00f9 difficili da diagnosticare correttamente. Infatti i segnali corporei della depressione (alterazione della memoria, astenia, alterazioni del peso corporeo, della libido) sono spesso conseguenza della patologia neoplastica e del trattamento medico, per cui l'unica possibile diagnosi \u00e8 attraverso i sintomi della sfera affettiva (tono dell'umore, interesse, sensi di colpa, sensi di inutilit\u00e0). Solo attraverso un'attenta valutazione dell'intensit\u00e0 dei sintomi permette di arrivare ad una diagnosi corretta."}
{"id": "1040470", "revid": "45927", "url": "https://it.wikipedia.org/wiki?curid=1040470", "title": "Paul is dead", "text": ""}
{"id": "1040472", "revid": "1318658", "url": "https://it.wikipedia.org/wiki?curid=1040472", "title": "Parco nazionale di Canaima", "text": "Il parco nazionale di Canaima (in spagnolo \"Parque Nacional Canaima\") \u00e8 un'area naturale protetta situata nello Stato di Bol\u00edvar, in Venezuela. Fu instaurato il 12 giugno del 1962 e dichiarato patrimonio dell'umanit\u00e0 dall'UNESCO nell'anno 1994.\nSi estende per 30.000\u00a0km\u00b2 (pi\u00f9 grande del Belgio), fino alla frontiera con la Guyana e con il Brasile. Circa il 65 % del parco \u00e8 occupato da \"mesetas\" di roccia chiamate \"tepuyes\". Questi costituiscono un ambiente biologico unico, presentando inoltre un grande interesse geologico. I versanti scoscesi e le sue cadute d'acqua (incluso il Salto Angel, la cascata d'acqua pi\u00f9 alta del mondo, di 979 m) formano paesaggi spettacolari.\nFauna.\nArmadillo gigante (\"Priodontes maximus\"), lontra (\"perro de agua\") gigante (\"Pteronura brasiliensis\"), formichiere gigante (\"Myrmecophaga tridactyla\"), giaguaro (\"Panthera onca\"), bradipo didattilo (\"pereza de dos dedos\", \"Choloepus didactylus\"), pitecia dalla testa bianca o saki (\"mono viuda\", \"Pithecia pithecia\"), scimmia satanasso (\"mono capuchino del Orinoco\" (\"Chiropotes satanas\"), roditore endemico del tepuy Roraima (\"Podoxymys roraimae\"), marsupiale endemico delle cime dei tepuy (\"Marmosa tyleriana\"), aquila arpia (\"Harpia harpyja\"), il pappagallo nano \"guacamaya\" (\"Diopsittaca nobilis\"), pappagallo scuro (\"cotorra morada\", \"Pionus fuscus\"), \"sapito minero\" (\"Dendrobates leucomelas\").\nFlora.\nCi sono pi\u00f9 di 300 specie endemiche solo nella Gran Sabana.\nIdrografia.\nIl parco include la totalit\u00e0 del bacino marginale destro del fiume Caron\u00ec, e due delle cascate pi\u00f9 alte del mondo, il Salto Angel e il Kuken\u00e1n e una grande quantit\u00e0 di cascate di minore altezza.\nTepuyes.\nI Tepuyes (tepuis) sono montagne con caratteristiche inimitabili, tra cui spiccano le pareti verticali e le cime praticamente piatte, sebbene esistano tepuy che fanno eccezione alla regola.\nSulle sommit\u00e0 abitano una quantit\u00e0 importante di specie di vegetazione endemica molto specifica, alcune delle quali categorizzate come \"carnivore\".\nQueste formazioni hanno un'et\u00e0 geologica che oscilla tra i 2000 e i 3000 milioni di anni, fatto che li rende una delle formazioni pi\u00f9 antiche del pianeta.\nI tepuy pi\u00f9 famosi sono: El Auyantepuy (da cui nasce il Salto Angel), El Roraima, El Kukenan ed El Chimant\u00e1, tra i molti.\nCollegamenti esterni.\nFonte di parte del materiale: UNESCO, seguendo le sue regole di riproduzione."}
{"id": "1040473", "revid": "11959", "url": "https://it.wikipedia.org/wiki?curid=1040473", "title": "Ibn Tulun", "text": ""}
{"id": "1040488", "revid": "339392", "url": "https://it.wikipedia.org/wiki?curid=1040488", "title": "Parque Nacional de Canaima", "text": ""}
{"id": "1040512", "revid": "93556", "url": "https://it.wikipedia.org/wiki?curid=1040512", "title": "Francesco Macdonald", "text": "Biografia.\nEsordi.\nAllievo della Scuola Militare della Nunziatella fra il 1787 e il 1793, ne usc\u00ec per partecipare, appena sedicenne, al corpo di spedizione napoletano inviato da Ferdinando IV, in appoggio al contingente britannico, alla difesa di Tolone assediata (18 settembre - 18 dicembre 1793).\nCarriera nell'esercito francese.\nPass\u00f2, in circostanze non chiarissime, al servizio dell'esercito francese, che segu\u00ec alla campagna d'Italia del 1798 e alla conquista del Regno di Napoli del 1806, agli ordini del generale francese Andrea Massena. Nel 1814 venne nominato ministro della guerra dal Re di Napoli, Gioacchino Murat.\nLa fine del Regno di Napoli.\nMantenne tale carica nel corso dell'intera guerra austro-napoletana: dopo la dura sconfitta impartita dall'esercito austriaco nella battaglia di Tolentino, mentre Gioacchino Murat aveva posto il proprio quartier generale a Teano, Macdonald raccolse a Napoli nuovi rinforzi che condusse verso la linea del Garigliano. Qui respinse le avanguardie austriache e venne fatto ripiegare sulla linea del Volturno, poco sopra la grande fortezza di Capua. Nel corso del ripiegamento, la notte del 16 maggio 1815, nei pressi di Mignano venne sorpreso da un'incursione del futuro tenente-feldmaresciallo Costantino d'Aspre, lasciando prigionieri gran parte dei suoi forse napoletani.\nLa campagna si concluse il 19 maggio, con l'imbarco di Gioacchino Murat per la Corsica: il 2 giugno gli austriaci poterono far rientrare a Napoli, \"manu militari\", Ferdinando IV di Borbone.\nEsito.\nIl successivo 13 ottobre la parabola di Gioacchino Murat si concluse con la sua fucilazione a Pizzo Calabro, dov'era sbarcato il 5 ottobre precedente.\nMacdonald continu\u00f2 a godere della fiducia della di lui vedova, Carolina Bonaparte, sorella dell'ex-Imperatore, tanto da sposarla (ma non si hanno notizie certe), attorno al 1830. Mor\u00ec nel 1837 a Firenze, nel Palazzo Annalena, due anni prima della moglie Carolina."}
{"id": "1040519", "revid": "124339813", "url": "https://it.wikipedia.org/wiki?curid=1040519", "title": "Aron Winter", "text": "Caratteristiche tecniche.\nGiocatore.\nMolto dotato sul piano tecnico, fisico e caratteriale, dava il meglio di s\u00e9 come mezzala sinistra, partendo da questa posizione per poi accentrarsi; occasionalmente giocava anche come terzino destro, oltrech\u00e9 da esterno destro o sinistro di centrocampo, ruolo in cui tuttavia non esprimeva appieno le sue potenzialit\u00e0. Corretto, abile nella costruzione della manovra e propenso al sacrificio, si faceva apprezzare per la sobriet\u00e0 dello stile di gioco e la completezza del repertorio.\nCarriera.\nGiocatore.\nClub.\nHa cominciato a giocare a livello dilettantistico con SV Lelystad e a 19 anni viene acquistato dall'. Gioca la sua prima partita il 6 aprile 1986 con l', incontro vinto dalla sua squadra per 3-0. Con l'Ajax vince due KNVB beker (1987, 1988) e un campionato olandese (1990), una Coppa delle Coppe (1987) e una Coppa UEFA (1992).\nNel 1992 passa alla per 5 miliardi di lire, e con la formazione romana trascorre quattro stagioni, offrendo un ottimo rendimento e trovando spesso la via del gol. Negli anni trascorsi a Roma \u00e8 vittima di abusi razzisti ed antisemiti da parte di una frangia di ultras laziali di estrema destra.\nNel 1996 passa all', giocando titolare anche in nerazzurro. Per via di una collocazione tattica a lui poco congeniale (esterno sinistro di centrocampo), la prima stagione risulta deludente sul piano personale e culmina con la sconfitta in finale di Coppa UEFA contro lo , anche a causa dell'errore dal dischetto di Winter nella sequenza dei tiri di rigore; nel 1998, con Luigi Simoni in panchina, l'olandese torna a ricoprire il ruolo di mezzala e offre prestazioni convincenti, aiutando l'Inter a conquistare il secondo posto dietro la e a raggiungere nuovamente la finale di Coppa UEFA, stavolta vinta battendo la Lazio per 3-0. La sua unica rete in campionato con la maglia nerazzurra arriva nella sua ultima stagione proprio contro la formazione romana con un tiro da fuori area per il momentaneo 1-1 (3-5 finale).\nNel 1999, dopo un campionato negativo con l'Inter (durante la stagione vengono cambiati quattro allenatori), torna all'Ajax. Il 23 luglio 2001 viene prestato allo Sparta Rotterdam per contrasti con l'allora allenatore dell'Ajax Co Adriaanse. Ritorna dal prestito e non riesce a conquistare un posto da titolare.\nL'8 gennaio 2003 si ritira dal calcio giocato.\nNazionale.\nCon la nazionale dei Paesi Bassi ha totalizzato 84 presenze e 6 gol, prendendo parte a 3 campionati del mondo (, e ) e 4 campionati d'Europa (, , e ), vincendo l'edizione 1988.\nLa sua ultima partita con la selezione olandese \u00e8 stata la semifinale dell'Europeo 2000, giocata il 29 giugno e persa ai tiri di rigore contro l': subentrando durante i tempi supplementari, Winter ha battuto il primato di Ruud Krol, stabilito nel 1979, diventando il giocatore con pi\u00f9 presenze nella storia degli \"Oranje\"; il record \u00e8 stato presto insidiato da Frank de Boer, che lo ha superato il successivo 15 novembre.\nAllenatore.\nIl 25 maggio 2004 la federazione olandese lo nomina vice allenatore di Foppe de Haan per l'Olanda Under-20. Il 16 novembre 2005 entra nello staff dell' e viene nominato vice allenatore di John van den Brom per l'Ajax Jong. Il 7 dicembre ottiene il patentino per allenare. Il 27 giugno 2006 viene nominato allenatore dell'Ajax Jong insieme a Maarten Stekelenburg prima e Adrie Koster poi. Il 28 aprile 2009 vince il campionato delle giovanili, grazie alla vittoria per 2 a 0 contro lo Jong Twente.\nIl 6 gennaio 2011 viene assunto come allenatore del dove, insieme a J\u00fcrgen Klinsmann, ricostruir\u00e0 la squadra da zero. Conclude la Major League Soccer 2011 al sedicesimo e terz'ultimo posto in classifica, con 33 punti, solo davanti a New England Revolution e Whitecaps (28); viene esonerato il 7 giugno 2012.\nDal 2014 al 2016 \u00e8 commissario tecnico della selezione Under-19 olandese.\nIl 13 agosto ritorna ad allenare l'Ajax selezione A-1 in sostituzione di Patrick Kluivert passato al Paris Saint-Germain come direttore sportivo. Il 3 luglio 2017 entra nello staff della prima squadra come vice allenatore. Il 18 maggio 2019 lascia questo incarico.\nDal 31 luglio 2019 al 27 novembre 2021 \u00e8 il vice insieme a Rob Witschge di John van 't Schip, commissario tecnico della nazionale greca.\nStatistiche.\nPresenze e reti nei club.\n\"Statistiche aggiornate al 15 maggio 2004.\""}
{"id": "1040523", "revid": "260676", "url": "https://it.wikipedia.org/wiki?curid=1040523", "title": "ES (manga)", "text": "ES (in giapponese \"ES -Eternal Sabbath-\") \u00e8 un seinen manga di Fuyumi S\u014dry\u014d. \u00c8 stato serializzato dal 2002 al 2004 sulla rivista \"Weekly Morning\" di K\u014ddansha e in seguito raccolto in otto volumi \"tank\u014dbon\". L'edizione italiana \u00e8 stata curata dal Star Comics dal 10 ottobre 2002 al 9 marzo 2006. Il termine \"ES\" in realt\u00e0 \u00e8 l'acronimo di \"Eternal Sabbath\" nome dato a un gene dell'eterna giovinezza.\nTrama.\nLa ricercatrice di fisiologia cerebrale Mine Kujo, incontra ES all'universit\u00e0. ES ci viene presentato come un ragazzo che riesce ad entrare nella mente delle persone. Tutte tranne alcune che lui cataloga come \"fredde\". Si instaura in una famiglia composta da una coppia di anziani sostituendosi nella mente dei due come il nipote morto anni prima in un incidente d'auto. Per caso si incontrano all'universit\u00e0 dove Mine scopre la sua identit\u00e0 di parapsicologo. ES cerca di spaventarla ma non riesce. In questo momento entra in scena un altro personaggio Sasaki, che racconta la storia di Shuro (vero nome dell'ES che si \u00e8 infiltrato nella famiglia Akiba) raccontando a Mine che in realt\u00e0 Shuro \u00e8 frutto della sperimentazione di un gene dell'eterna giovinezza. Una volta prodotto Shuro i ricercatori hanno creato Isak, l'esatta copia di Shuro, solo a scopo di studiarlo.\nNon sapevano di questo effetto collaterale del potere dei due ragazzi e quindi non si sono accorti che Isak avendo capito tutto ha progettato ed effettuato la fuga dal laboratorio dove lo tenevano. Ora il laboratorio \u00e8 bruciato e i due ES sono nel mondo. le uniche persone del manga che resistono al loro potere sono Mine, Sasaki e Yuri una bambina di dieci anni compagna di Tomo, tale \u00e8 l'identit\u00e0 di Isak ora che si \u00e8 infiltrato nella famiglia uccidendo il vero Tomo.\nIsak non avendo conosciuto altro che terrore e morte \u00e8 un bambino che non \u00e8 in grado di interagire con la societ\u00e0 e uccide senza provare rimorsi. Sasaki ha raggiunto Shuro solo con lo scopo di fermare Isak uccidendolo. Inizialmente Shuro si rifiuta ma poi con Mine si uniscono a Sasaki per fermare la follia omicida di Isak e salvare Yuri.\nResosi conto delle intenzioni dei tre, Isak comincia a fargli capire che non li vuole ad intralciarlo, cominciando a uccidere i pi\u00f9 vicini a Mine, l'unica con un'identit\u00e0 accertata. Comincia con l'agente Hotta che indagava sul suo caso, poi la migliore amica di Mine per continuare poi fino ad arrivare ad uccidere i genitori di Yuri e la piccola Yuri compresa. Mine e Shuro si innamorano, e per salvare la vita di lei decide di affrontare Isak anche se lui \u00e8 prossimo alla morte.\nI ricercatori per analizzare il gene ES della vita eterna non presero in considerazione il sistema immunitario, talmente forte da consumare anche le cellule dell'organismo di Isak sottoposto improvvisamente a tutti i batteri e germi della societ\u00e0.\nQuando Isak scopre di soffrire di questo invecchiamento precoce e che sarebbe morto decide di portare con s\u00e9 tutta la citt\u00e0 di Tokio per questo Shuro decide di fermarlo da solo. Sasaki e Mine decidono di raggiungerlo ma la battaglia tra i due ES si svolge in privato. Al loro arrivo era gi\u00e0 finita ma Mine si rende conto che nel corpo di Shuro non c'\u00e8 pi\u00f9 lui ma Isak ne ha preso possesso.\nScoprendo che nel momento della morte Shuro aveva trasferito la sua coscienza in lei Mine decide di entrare nella mente di Isak per ucciderlo e salvare Shuro. Durante la lotta nella mente di ISak, Mine vince, aiutata da Shuro che la lascia andare incontro alla sua nuova vita.\nPersonaggi.\nPersonaggi secondari.\nI Personaggi secondari sono: la madre di Tomo, la migliore amica di Mine, la madre di Yuri, i nonni di Akiba, il cane Shiro e l'agente Hotta."}
{"id": "1040534", "revid": "1305772", "url": "https://it.wikipedia.org/wiki?curid=1040534", "title": "Sindone (disambigua)", "text": "Con il termine Sindone si pu\u00f2 intendere:"}
{"id": "1040540", "revid": "767487", "url": "https://it.wikipedia.org/wiki?curid=1040540", "title": "Madonna col Bambino e un angelo (Botticelli)", "text": "La Madonna col Bambino e angelo \u00e8 un dipinto a tempera su tavola (110x70 cm) di Sandro Botticelli, databile al 1465-1467 circa e conservato nel Museo Fesch di Ajaccio.\nStoria.\nSi tratta di una delle prime opere attribuite all'artista, in cui si nota una stretta adesione ai modi di Filippo Lippi, suo maestro.\nDescrizione e stile.\nSu di un pavimento marmoreo Maria si piega per afferrare il Bambino che le viene porto da un angelo. Sullo sfondo si vede una transenna rosata, mentre in alto corrono alcuni festoni. Il gesto richiama quello della \"Lippina\" di Filippo Lippi (1465 circa). \nSi nota ancora una certa inesperienza, ad esempio nell'assenza di un sicuro riferimento prospettico, che rende incerto il posizionamento dei personaggi nella profondit\u00e0 dello spazio. Ben leggibili sono gi\u00e0 invece il gusto per le fisionomie eleganti e di una rarefatta bellezza ideale, la predominanza del disegno e della linea di contorno, le forme sciolte, i colori delicatamente intonati, il calore domestico delle figure sacre, la predilezione per le figure umane rispetto agli sfondi e l'ambiente."}
{"id": "1040541", "revid": "2080390", "url": "https://it.wikipedia.org/wiki?curid=1040541", "title": "Madonna col Bambino e due angeli (Botticelli)", "text": "La Madonna con il Bambino e due angeli \u00e8 un dipinto a tempera su tavola (100x71 cm) di Sandro Botticelli, databile al 1468\u20131469 e conservato nel Museo nazionale di Capodimonte a Napoli.\nStoria.\nIl dipinto inizialmente era stato attribuito al Lippi, ma successivamente studi pi\u00f9 approfonditi hanno permesso di assegnarlo al Botticelli. La data non \u00e8 conosciuta con precisione, ma alcuni dettagli, come la tipologia dei volti, fanno pensare che l'opera risalga al periodo della \"Fortezza\", verso il 1470.\nDescrizione e stile.\nLa composizione deriva dall'esempio di Filippo Lippi (come la \"Lippina\" del 1465 circa), con Maria che tiene in grembo il Bambino sostenuto da due angioletti, ma anche dalla \"Madonna del Latte\" di Verrocchio, di pochi anni prima. Sullo sfondo, oltre un alto parapetto marmoreo, si apre un paesaggio roccioso tratteggiato sinteticamente; la composizione si sviluppa quindi per piani scalari, svolgendo una mediazione tra lo spazio teorico reso dal piano prospettico e quello reale costituito dai personaggi in primo piano.\nDa Filippo Lippi derivano anche il predominio della linea di contorno e il panneggio vibrante, anche se le forme appaiono ormai pi\u00f9 dolcemente fuse, con atteggiamenti pi\u00f9 complessi delle sue opere. Il colore acceso dal chiaroscuro incisivo e dal tono bronzeo deriva dall'esempio di Antonio del Pollaiolo, mentre la fisionomia del Bambino \u00e8 ormai personalizzata e non segue l'esempio del Verrocchio come in opere immediatamente precedenti.\nIl tono dei personaggi \u00e8 serio, pensoso, assorto nella propria bellezza e venato di malinconia, come tipico della produzione botticelliana. La testa della Vergine, dal mento appuntinto, deriva dall'esempio di Verrocchio e ricorda da vicino quelle della \"Madonna in gloria di serafini\", della \"Madonna dell'eucaristia\", della \"Madonna della Loggia\" o della \"Fortezza\", tutte databili in quegli anni."}
{"id": "1040542", "revid": "1543377", "url": "https://it.wikipedia.org/wiki?curid=1040542", "title": "Madonna dell'eucaristia", "text": "La Madonna dell'eucaristia (\"Madonna con il Bambino e un angelo\") \u00e8 un dipinto a tempera su tavola di (85x64,5\u00a0cm) di Sandro Botticelli, databile al 1470-1472 e conservato nell'Isabella Stewart Gardner Museum di Boston.\nDescrizione.\nSullo sfondo di un'alta transenna aperta ariosamente verso il paesaggio, Maria tiene in braccio il Bambino, che \u00e8 amorevolmente guardato da un angelo. Il nome della tavola deriva dal cesto che l'angelo porge alla Madonna, contenente le spighe e l'uva, riferimento simbolico all'eucaristia e all'incarnazione umana di Dio.\nStile.\nL'opera, riferibile alla fase giovanile dell'artista, mostra l'influenza di Filippo Lippi nell'impostazione della struttura, ma le forme appaiono ormai pi\u00f9 dolcemente fuse, con atteggiamenti pi\u00f9 complessi delle opere del maestro di Botticelli. Il Bambino, allungato sul grembo materno, benedice con una posa molto pi\u00f9 esplicita e complessa delle opere del primo Quattrocento e il chiaroscuro crea ampie zone d'ombra nel suo volto che danno effetti scultorei, con un cromatismo acceso derivato dall'esempio di Antonio del Pollaiolo.\nIl paesaggio inquadrato deriva dall'arte fiamminga, filtrata dall'esempio di Lippi e di altri fiorentini."}
{"id": "1040543", "revid": "1345932", "url": "https://it.wikipedia.org/wiki?curid=1040543", "title": "Madonna della Loggia", "text": "La Madonna della Loggia \u00e8 un dipinto a tempera su tavola (72x50\u00a0cm) attribuito a Sandro Botticelli, databile al 1467 circa, e conservato nella Galleria degli Uffizi a Firenze.\nStoria.\nIl dipinto non \u00e8 unanimemente riconosciuto come opera del Botticelli per via di alcuni particolari; tuttavia alcuni critici lo identificano come uno dei suoi primi lavori. Il primo a fare il nome di Botticelli fu Adolfo Venturi, che lo riteneva tuttavia opera della scuola; Van Maerle l'assegn\u00f2 all'\"amico di Sandro\", artista anonimo cos\u00ec chiamato da Berenson che poi si \u00e8 scoperto essere il giovane Filippino Lippi, mentre poi Gamba e Berenson l'attribuirono alla fase giovanile di Botticelli, ai quali seguirono Bettini e Salvini.\nDescrizione e stile.\nAl di sotto di una loggia aperta su un sintetico paesaggio collinare, Ges\u00f9 Bambino ha uno slancio verso la Madre che lo tiene in grembo, facendo per abbracciarla. Si tratta di un'antica iconografia di origine bizantina, la Glykophilousa, che, risalente all'VIII-IX secolo, conobbe un rinnovato successo fra gli artisti fiorentini rinascimentali. Evolvendo da questa, l'opera mostra nell'impostazione della composizione l'influenza di Donatello filtrato da Filippo Lippi, dal quale derivano anche il predominio della linea di contorno e il panneggio vibrante, anche se le forme appaiono ormai pi\u00f9 dolcemente fuse, con atteggiamenti pi\u00f9 complessi delle opere del Lippi. Il colore acceso dal chiaroscuro incisivo e dal tono bronzeo deriva dall'esempio di Antonio del Pollaiolo, mentre la fisionomia del Bambino venne indicata da Lighbown come il primo esempio di assonanza con le fisionomie del Verrocchio, che per\u00f2 furono di l\u00ec a poco abbandonate in favore di uno stile pi\u00f9 personale.\nIl tono dei personaggi \u00e8 serio, pensoso, assorto nella propria bellezza e venato di malinconia, come tipico della produzione botticelliana."}
{"id": "1040544", "revid": "599013", "url": "https://it.wikipedia.org/wiki?curid=1040544", "title": "Sibusiso Zuma", "text": "Carriera.\nClub.\nInizi\u00f2 a giocare in patria, con il Mighty Pa, per poi vestire le maglie di African Wanderers e Orlando Pirates. Nel giugno 2000 pass\u00f2 al Copenaghen, club della prima divisione danese con cui Zuma vinse il titolo nazionale (il secondo della squadra) e si segnal\u00f2 come uno dei calciatori pi\u00f9 interessanti nel panorama europeo. Nel 2001 fu inserito nella lista del FIFA World Player e si piazz\u00f2 al 29\u00ba posto. Nel luglio 2005 fu acquistato dai tedeschi dell' per un milione di euro. Nel 2008 \u00e8 tornato in patria nelle file dei Mamelodi Sundowns. Nel 2009 ha firmato un contratto annuale con il Football Club Nordsj\u00e6lland. Nel 2010, Zuma torna a giocare in patria, con il Vasco da Gama. Passa poi al SuperSport United, dove resta fino al 2014. Nel febbraio 2015 annuncia il suo ritiro dal calcio professionistico.\nNazionale.\nCon la nazionale sudafricana ha disputato i Mondiali 2002 e, da capitano, la Coppa d'Africa 2006."}
{"id": "1040548", "revid": "298055", "url": "https://it.wikipedia.org/wiki?curid=1040548", "title": "Allanon", "text": ""}
{"id": "1040553", "revid": "298055", "url": "https://it.wikipedia.org/wiki?curid=1040553", "title": "Jason Crawford", "text": ""}
{"id": "1040561", "revid": "2167671", "url": "https://it.wikipedia.org/wiki?curid=1040561", "title": "Gola del Reno", "text": "Gola del Reno \u00e8 il nome con cui viene identificato un tratto di circa 65 chilometri lungo il corso del fiume Reno, fra le citt\u00e0 di Coblenza e Bingen am Rhein, in Germania. Nel 2002 questo luogo \u00e8 stato inserito nell'elenco dei Patrimoni dell'umanit\u00e0 dell'UNESCO grazie alla combinazione di elementi geologici, storici, culturali e industriali.\nLe rocce che formano questa regione si formarono nel Devoniano e sono conosciute col nome di facies del Reno. Questa \u00e8 un tipo di roccia sedimentaria composta principalmente di ardesia e ricca di fossili, modellata in modo considerevole durante il Carbonifero. La gola si form\u00f2 durante un innalzamento del territorio pi\u00f9 recente rispetto a queste ere geologiche, in seguito al quale si sono formate le alte rive del fiume presenti in questa regione, che si innalzano fino a 200 metri e la pi\u00f9 famosa delle quali \u00e8 la notissima roccia della Lorelei.\nLa gola ha un suo particolare microclima ed \u00e8 stato utilizzato come una specie di corridoio per il passaggio di alcune specie animali non osservabili in altre parti di questa regione. I pendii sono stati terrazzati gi\u00e0 molti secoli fa per scopi agricoli, soprattutto legati alla viticoltura e soprattutto in quelle zone esposte a sud.\nIl Reno \u00e8 stato una fondamentale via commerciale nell'Europa centrale fin dalla preistoria, permettendo la nascita di numerosi piccoli insediamenti lungo il suo corso. A causa delle difficolt\u00e0 di ordine geografico, molti di questi insediamenti non si sono potuti sviluppare in modo considerevole, mantenendo quindi intatto il loro fascino medievale, epoca in cui vennero costruiti numerosi castelli e la regione divenne una delle pi\u00f9 importanti del Sacro Romano Impero. Durante la guerra dei trent'anni molti di questi castelli vennero distrutti: le loro rovine costituiscono una delle attrattive turistiche delle crociere sul fiume a partire dalla fine del XX secolo. Durante il XIX secolo questa valle divenne parte della Prussia e divent\u00f2 uno dei simboli del tipico paesaggio tedesco.\nLa gola del Reno ha una grande importanza nel folklore tedesco; per esempio, oltre al mito legato alla Lorelei, uno dei castelli che si trovano sulle sue rive \u00e8 al centro del Crepuscolo degli dei di Richard Wagner."}
{"id": "1040563", "revid": "729019", "url": "https://it.wikipedia.org/wiki?curid=1040563", "title": "Teodoro Lechi", "text": "Biografia.\nQuattordicesimo figlio di Fausto Lechi e fratello minore del pi\u00f9 celebre Giuseppe, Teodoro Lechi spos\u00f2 la contessa Clara Martinengo Cesaresco, figlia di Marzia Provaglio e Luigi Martinengo Cesaresco, e si arruol\u00f2 nella Legione Bresciana il 18 marzo 1797, allo scoppio della rivoluzione cittadina, per poi confluire nella 6\u00aa Legione Cisalpina (di cui comand\u00f2 il primo battaglione) quando fu proclamata la Repubblica Cisalpina. Si schier\u00f2 immediatamente a fianco di Napoleone, ed entr\u00f2 a far parte della Nuova Guardia Presidenziale della Repubblica Italiana che di l\u00ec a poco diventer\u00e0 Guardia Reale. Nel 1803 fu promosso al grado di Colonnello.\nTrascorse quasi due anni (1803-1805) a Parigi, dove ricevette un adeguato addestramento militare. Tornato in Lombardia, divent\u00f2 comandante dei Granatieri della Guardia Reale del nuovo Vicer\u00e9 Eugenio di Beauharnais. Nello stesso anno fu nominato Scudiero del Re d'Italia e ricevette in consegna da Napoleone le aquile e gli stendardi della Guardia.\nCon il principe Eugenio, Lechi combatt\u00e9 ad Austerlitz (1805), in Veneto, in Dalmazia, in Albania, in Ungheria venendo promosso Generale di brigata nel 1809.\nDopo la battaglia di Wagram (dicembre 1809) fu nominato Barone dell'Impero.\nIl 10 febbraio 1812 part\u00ec per la Campagna di Russia: gli fu affidato il comando della Guardia Reale Italiana, partecipando a tutti gli scontri, compresi quelli della ritirata.\nNel 1813 e 1814 prese parte anche alla guerra contro l'Austria, pur consapevole del tramonto dell'epoca napoleonica, al comando della IV Divisione dell'Armata d'Italia.\nIl 27 aprile 1814, dopo la firma dell'armistizio da parte di Eugenio di Beauharnais, fu protagonista di un rito alquanto singolare: per fedelt\u00e0 alla propria Guardia, bruci\u00f2 gli stendardi e le aquile (tranne una, che conserver\u00e0 gelosamente per oltre trent'anni), e ne mangi\u00f2 le ceneri insieme ai propri ufficiali.\nIn occasione delle Cinque giornate di Milano, ormai settantaduenne, Teodoro Lechi torn\u00f2 in azione: il 28 marzo 1848 assunse il comando della Guardia Civica e successivamente quello dei Corpi Volontari Lombardi. Uomo d'esperienza, consigli\u00f2 al Ministro della Guerra, il piemontese Antonio Franzini di utilizzare le linee ferroviarie per trasportare le truppe ed assaltare Verona: suggerimento che non fu accolto e che probabilmente avrebbe cambiato le sorti della prima guerra di indipendenza.\nAl termine della guerra si ritir\u00f2 in Piemonte, dove fu nominato Generale d'Armata da Carlo Alberto: per riconoscenza, il veterano ex giacobino consegn\u00f2 al Re di Sardegna l'unica aquila sottratta al rituale del 1814.\nMassone, fu tra i dignitari della loggia di Brescia \"Amalia Augusta\".\nNel 1859 fece ritorno a Milano, dove mor\u00ec nel 1866 all'et\u00e0 di ottantotto anni."}
{"id": "1040565", "revid": "339392", "url": "https://it.wikipedia.org/wiki?curid=1040565", "title": "Parco Nazionale di Canaima", "text": ""}
{"id": "1040566", "revid": "827882", "url": "https://it.wikipedia.org/wiki?curid=1040566", "title": "Lepus californicus", "text": "La lepre californiana o lepre dalla coda nera (\"Lepus californicus\" ) \u00e8 un mammifero lagomorfo della famiglia dei Leporidi.\nCome tutte le lepri americane, questi animali vengono chiamati in inglese col nome \"jackrabbit\", che si ritiene una contrazione delle parole \"jackass\", asino e \"rabbit\", coniglio, data a questi animali dai primi coloni californiani in riferimento alle loro lunghe orecchie.\nDistribuzione.\nLa specie \u00e8 diffusa negli Stati Uniti orientali, (dallo stato di Washington a nord, al Missouri ad est, alla California a sud) fino al Messico nord-occidentale (Baja California e Sonora).\nAbita le aree aride con copertura di erba bassa e radi cespugli, fino a 4000 m d'altezza.\nSottospecie.\nNe vengono attualmente riconosciute cinque sottospecie:\nLa sottospecie \"insularis\" viene attualmente considerata una specie a s\u00e9 stante (\"Lepus insularis\").\nDescrizione.\nDimensioni.\nMisura circa mezzo metro di lunghezza, per un peso medio di due chili e mezzo.\nAspetto.\nIl pelo \u00e8 fondamentalmente bruno-giallastro su tutto il corpo, con tendenza al grigio sul dorso ed al biancastro sul ventre: sul dorso sono inoltre presenti brizzolature nere ed una banda nera che dalla nuca raggiunge la punta della coda, che \u00e8 bianca.\nA seconda della sottospecie, le orecchie possono essere pi\u00f9 o meno grandi, al fine di disperdere il calore corporeo in eccesso.\nBiologia.\nSi tratta di animali solitari e notturni, che durante il giorno rimangono nascosti all'ombra, dormendo in depressioni del terreno e mimetizzandosi molto bene con l'ambiente circostante.\nSe avvistano un predatore, questi animali congelano i propri movimenti e rimangono del tutto immobili, seppure coi sensi in massima allerta: solitamente non fuggono se prima il pericolo non si \u00e8 avvicinato a meno di due metri di distanza. In questo caso, schizzano via spiccando grandi balzi e cambiando repentinamente direzione, per confondere le idee all'assalitore: qualora vengano disturbate nel proprio rifugio, raramente vi fanno ritorno, cercandosene un altro.\nLe loro abitudini solitarie vengono meno in casi di forte siccit\u00e0, quando la mancanza d'acqua costringe numerosi esemplari a recarsi ad una fonte d'acqua per abbeverarsi, o nei periodi d'estro delle femmine, quando si formano gruppetti di maschi desiderosi di accoppiarsi. Ciascun esemplare, in ogni caso, tende a delimitare un proprio territorio che si estende per circa venti ettari.\nAlimentazione.\nSi tratta di animali erbivori, che si nutrono principalmente di piante erbacee: data la disponibilit\u00e0 altalenante di risorse nel loro \"habitat\" naturale, quando possibile questi animali si nutrono molto abbondantemente (quindici esemplari possono mangiare in un giorno un quantitativo di cibo superiore a quello mangiato da una mucca nel medesimo lasso di tempo).\nRiproduzione.\nLa stagione riproduttiva di questi animali varia a seconda della zona presa in considerazione: essa va da settembre a dicembre nella parte settentrionale dell'areale e da gennaio ad agosto in quella meridionale, con la femmina che in questo lasso di tempo pu\u00f2 dare alla luce fino a quattro nidiate. Durante il periodo degli amori, si registra un aumento dell'aggressivit\u00e0 intraspecifica, con numerose aggressioni fra maschi per aggiudicarsi la priorit\u00e0 all'accoppiamento e tra femmine per scacciare eventuali pretendenti troppo accaniti.\nCiascuna cucciolata conta una media di quattro cuccioli che nascono dopo una gestazione di sei settimane circa: essi sono gi\u00e0 ricoperti di pelo ed in grado di vedere alla nascita, e vengono in contatto con la madre solo per essere allattati. Dopo lo svezzamento, che avviene attorno alle tre settimane di vita, essi si allontanano e vagano per proprio conto, raggiungendo la maturit\u00e0 sessuale attorno agli otto mesi di vita.\nLa speranza di vita di questi animali in cattivit\u00e0 supera i sei anni, mentre in natura la maggior parte degli esemplari muore prima di aver compiuto il primo anno d'et\u00e0, a causa d malattie, predatori o problemi causati da situazioni di sovrappopolamento."}
{"id": "1040574", "revid": "623104", "url": "https://it.wikipedia.org/wiki?curid=1040574", "title": "Sviluppatore web", "text": "In informatica, lo sviluppatore web (o in inglese \"web developer\") \u00e8 una figura professionale che si occupa dello sviluppo di applicazioni web, in particolare dello sviluppo del codice sorgente di programmazione, dell'ottimizzazione dei database e dei linguaggi di markup attraverso tecniche di programmazione Web.\nDescrizione.\nLavora in gruppo con figure come web designer, webmaster, web content manager con le quali non deve essere confuso. Lo sviluppatore web spesso non progetta la grafica di un sito, non si occupa dei contenuti n\u00e9 della creazione di file multimediali come video o audio, ma si occupa principalmente dell'assemblaggio, della struttura e delle automazioni di un sito. Questo perch\u00e9 generalmente lo sviluppatore web pu\u00f2 contare su conoscenze tecniche estremamente pi\u00f9 approfondite rispetto alle altre figure che operano nel settore. Uno sviluppatore web infatti deve vantare conoscenze inerenti ai protocolli di rete, i server web ed i loro moduli principali, le basi di dati, la sicurezza informatica ed i linguaggi di programmazione oltre ad un'approfondita conoscenza dei linguaggi di markup pi\u00f9 diffusi sul web. Molto spesso gli sviluppatori web sono anche \"web designer\", oppure lo sono stati in passato.\nCon sviluppo web si pu\u00f2 intendere lo sviluppo di una semplice pagina web statica, oppure lo sviluppo dei pi\u00f9 complessi applicativi web in ambito web dinamico come quelli di commercio elettronico, ma anche la creazione delle reti sociali. Un buon sviluppatore web \u00e8 in grado di realizzare qualsiasi applicativo web, sfruttando le tecnologie pi\u00f9 indicate sia lato server che lato client.\nLa figura dello sviluppatore web sta diventando sempre pi\u00f9 importante grazie alla tendenza attuale di trasferire le applicazioni desktop sul web e consentire all'utente di accedere ai propri dati indipendentemente dal computer e dal luogo da cui lavora.\nNegli ultimi anni inoltre, \u00e8 apparso con sempre maggiore chiarezza che un sito pu\u00f2 avere successo quando \u00e8 utile all'utente, quando \u00e8 in grado di svolgere funzioni avanzate e personalizzate. Senza l'appoggio di uno sviluppatore web questi risultati sono difficilmente ottenibili.\nNel settore di Internet si stanno creando figure sempre pi\u00f9 specializzate e con competenze sempre pi\u00f9 specifiche. Lo sviluppatore web ha un peso sempre maggiore all'interno del team che si occupa di sviluppare siti internet, la sua figura \u00e8 indispensabile per offrire servizi realmente utili e prodotti tecnicamente validi per l'impresa e gli utenti.\nCompetenze.\nUno sviluppatore web ha competenze in:\nAderenza agli standard web.\nUn problema molto sentito nell'ambito del web development \u00e8 il rispetto degli standard web emanati dal W3C. Alcuni web browser datati (fra cui Internet Explorer 6) non rispettano alcuni standard e questo rende impegnativa per gli sviluppatori la creazione di siti che funzionino adeguatamente su tutti i browser. Solo una lunga esperienza maturata sul campo permette allo sviluppatore di realizzare interfacce leggere, funzionali, standard e perfettamente funzionanti su tutti i browser. Sebbene questo problema riguardi molto da vicino i web designer \u00e8 spesso lo sviluppatore web ad ottimizzare le pagine web in virt\u00f9 delle proprie conoscenze tecniche. \u00c8 importante sottolineare che i browser stanno facendo importanti progressi nel rispetto degli standard e che l'aggiornamento dei browser da parte degli utenti permetter\u00e0 di abbattere gran parte dei problemi sopra citati."}
{"id": "1040579", "revid": "1543377", "url": "https://it.wikipedia.org/wiki?curid=1040579", "title": "Olof Mellberg", "text": "Caratteristiche tecniche.\nNato difensore centrale, \u00e9 stato impiegato anche come terzino destro o mediano a centrocampo.\nCarriera.\nCalciatore.\nClub.\nInizi e Racing Santander.\nNei primi anni di carriera gioca per il Gullsp\u00e5ngs IF, una piccola squadra locale del comune in cui \u00e8 nato, prima di essere ingaggiato dal Degerfors IF, squadra di Prima Divisione svedese, nel 1996. Dopo la retrocessione del Degefors in Seconda Divisione, si trasferisce nell'AIK, il club della capitale, dove fa subito un'ottima impressione e dopo solo dieci mesi viene acquistato dagli spagnoli del Racing Santander, che si assicurano cos\u00ec uno dei pi\u00f9 promettenti centrali svedesi. Nonostante abbia delle difficolt\u00e0 ad adattarsi al calcio iberico, riesce subito ad impressionare durante la sua prima stagione spagnola e riscuote l'interesse di alcuni dei pi\u00f9 grandi club della Liga, come Barcellona e Valencia.\nAston Villa.\nDopo tre stagioni in Spagna \u00e8 l' ad assicurarsi la sua firma ed a Birmingham diventer\u00e0 una parte fondamentale della squadra di David O'Leary, di cui vestir\u00e0 la fascia di capitano fino al 2007. Nella prima stagione nel Villa conquista l'ottavo posto della Premiership e raggiunge la semifinale della League Cup. Nel 2003, dopo due anni in Inghilterra, \u00e8 stato selezionato come miglior giocatore svedese dell'anno, vincendo il Guldbollen. Nel 2007 il nuovo manager Martin O'Neill continua a considerarlo come la prima scelta come centrale difensivo e nella stagione 2006-07 diventa il primo giocatore a segnare nel nuovo stadio dell'Arsenal. La stagione successiva con l'arrivo di Zat Knight viene spostato sulla fascia destra della difesa.\nNel gennaio del 2008 annuncia di aver firmato un pre-contratto con la . L'ultima sua partita in casa con l'Aston Villa \u00e8 stata il 3 maggio contro il Wigan Athletic, gara denominata come \"Olof Mellberg day\", in ringraziamento a quanto ha dato al club. Nella sua ultima gara con la maglia dei \"Villans\", contro il West Ham United ad Upton Park, ha speso circa 40\u00a0000 sterline per comprare 3100 magliette dell'Aston con il suo nome e numero e la scritta \"Thanks 4 Your Support\" (il 4 \u00e8 stato il suo numero di maglia), che sono state poi consegnate ad ogni tifoso presente alla trasferta come ringraziamento.\nJuventus.\nNel gennaio del 2008 viene ufficializzata la sua firma al pre-contratto offerto dalla , sfruttando la Sentenza Bosman per arrivare in Serie A. Acquistato a parametro zero, entra a far parte della rosa juventina durante il ritiro estivo a Pinzolo nel luglio del 2008.\nL'esordio ufficiale con la maglia bianconera \u00e8 il 26 agosto nella gara di ritorno del terzo turno preliminare di Champions League, giocata a Bratislava contro l'Artmedia, mentre il 31 agosto debutta in Serie A a Firenze nella gara pareggiata 1-1 contro la . Il 18 gennaio 2009 segna il suo primo gol in Serie A, nella partita pareggiata per 1-1 con la Lazio. Segna ancora all'Olimpico nella partita vinta 4-1 contro la Roma il 21 marzo.\nOlympiakos, Villarreal e Copenaghen.\nIl 23 giugno 2009 \u00e8 acquistato dalla compagine di Grecia dell'Olympiakos L'8 agosto 2012 firma un contratto annuale con il Villarreal.\nIl 9 luglio 2013, si accorda invece per un biennale con il Copenaghen; il 27 novembre successivo segna il suo primo gol con la squadra danese contro una sua ex squadra, la Juventus, durante la partita della fase a gironi della Champions League persa a Torino per 3-1, dove realizza il momentaneo pareggio.\nIl 29 giugno 2014 risolve il suo contratto con la societ\u00e0 danese, e il 30 luglio seguente si ritira dal calcio giocato.\nNazionale.\nHa fatto parte della nazionale svedese, con la cui maglia ha debuttato il 23 febbraio 2000 in una gara amichevole contro la nazionale italiana. Ha disputato i Campionati Mondiali del 2002 e del 2006 ed i Campionati europei del 2000, 2004 e 2008. Ad EURO 2004 fu premiato per le sue ottime prestazioni con l'inclusione della lista dei migliori 23 giocatori dell'Europeo. Fino ad ottobre 2007 ha giocato 77 gare segnando 4 reti.\nDurante un allenamento pubblico prima dei Mondiali del 2002, si \u00e8 scontrato fisicamente con Fredrik Ljungberg, dopo un duro tackle dello stesso Mellberg. Durante i Mondiali del 2006 i due tornano a scontrarsi dopo il pareggio 0-0 contro Trinidad &amp; Tobago.\nIl 4 settembre 2006, insieme a Zlatan Ibrahimovi\u0107 e Christian Wilhelmsson, viene mandato a casa dal ritiro della nazionale per aver violato il coprifuoco delle 23:00 prima di una gara per le qualificazioni ai Campionati europei del 2008 contro la nazionale del . Viene convocato nell'estate del 2008 per i Campionati europei in Svizzera ed Austria. Viene selezionato anche per l'Europeo 2012 in Polonia e Ucraina. La Svezia viene eliminata dopo due sconfitte (contro Ucraina e Inghilterra) e una vittoria (contro la Francia). In questa manifestazione va a segno nella seconda partita del girone contro l'Inghilterra. Al termine del torneo decide di ritirarsi dalla nazionale svedese.\nAllenatore.\nNella stagione 2016 inizia la sua prima esperienza da allenatore assumendo la guida del Brommapojkarna, squadra che era reduce da due retrocessioni consecutive (dal campionato di Allsvenskan a quello di Division 1 nel giro di due anni). A fine stagione riporta la squadra in Superettan al primo tentativo.\nMellberg conquista poi una seconda promozione l'anno successivo, quando il Brommapojkarna da lui allenato vince da neopromosso il campionato di Superettan 2017 e ottiene il ritorno nella massima serie. A fine stagione, Mellberg comunica la volont\u00e0 di non rinnovare il contratto in scadenza.\nIl 1\u00ba luglio 2019 viene annunciato come nuovo tecnico del Fremad Amager, compagine militante nella seconda serie danese. Il suo arrivo \u00e8 anche coinciso con l'ingresso nello staff tecnico di Azrudin Valenti\u0107, gi\u00e0 assistente di Mellberg ai tempi del Brommapojkarna.\nDue mesi pi\u00f9 tardi, Mellberg lascia al solo Valenti\u0107 la guida del Fremad Amager per tornare ad allenare in Svezia: il 3 settembre 2019, giorno del suo quarantaduesimo compleanno, Mellberg diviene infatti il successore del dimissionario ex compagno di nazionale Henrik Larsson alla guida dell'Helsingborg, squadra in lotta per la salvezza nell'Allsvenskan 2019, poi centrata. L'obiettivo non viene per\u00f2 raggiunto l'anno successivo, dato che l'Helsingborg retrocede dall'Allsvenskan 2020 con due turni d'anticipo: questo verdetto induce Mellberg a rassegnare le dimissioni una volta terminata la stagione.\nStatistiche.\nPresenze e reti nei club.\n\"Statistiche aggiornate al 9 giugno 2014.\""}
{"id": "1040598", "revid": "1543377", "url": "https://it.wikipedia.org/wiki?curid=1040598", "title": "Enna Alta", "text": "Enna alta \u00e8 la prima area urbana della citt\u00e0 di Enna.\nSi trova a un'altitudine variabile tra i 900 e i 990\u00a0m sul livello del mare, e in ci\u00f2 si differenzia da Enna Bassa, agglomerato di quartieri nati a partire dagli anni ottanta a valle di Enna, a 700\u00a0m circa d'altitudine.\nCaratteristiche.\nEnna alta resta il cuore della vita cittadina, nonostante la recente nascita di Enna bassa, per svariate ragioni: comprende infatti il centro storico, i pi\u00f9 importanti uffici amministrativi della provincia (Comune, Provincia, gran parte delle forze dell'ordine), i monumenti medievali, rinascimentali e moderni, ed ha una popolazione superiore rispetto ad Enna bassa (16.543 ab. contro 9.691, dai riferiti al 2006).\nD'altro canto, tuttavia, il fatto che l'altopiano su cui Enna alta si sviluppa sia ormai quasi completamente urbanizzato e non presenti altre aree edificabili, ha dirottato su Enna bassa lo sviluppo edilizio e, conseguentemente, sono stati dislocati, del tutto in parte, verso la citt\u00e0 bassa, alcuni importanti servizi che prima avevano sede in centro. Tra questi, si segnalano: l'ospedale \"Umberto I di Enna\", che fino al 2005 era ospitato in una cittadella di uffici e reparti a Enna alta, ed oggi \u00e8 alloggiato invece in due grandi edifici di vetro e cemento nella citt\u00e0 bassa; il Comando Provinciale dei Vigili del Fuoco, il cui trasferimento nei nuovi locali di Enna bassa \u00e8 stato completato nel 2007. Fa parte di un processo inverso e di valorizzazione del centro storico, al contrario, l'espansione dell'Universit\u00e0 Kore (che, essendo di recente fondazione, ha le sue sedi soltanto ad Enna bassa) ad Enna alta. Tale importante fase si sta attuando con l'apertura nel 2013 di un Residence Universitario a 5 stelle ad Enna alta, con 100 posti letto, mensa universitaria, cinema, sala informatica, e altri servizi all'interno di una piramide di vetro, la quale sar\u00e0 a sua volta inserita nella struttura in via di restauro della ex Scuola Media Nino Savarese.\nGeografia fisica.\nTerritorio.\nEnna alta sorge su un altopiano al centro della Sicilia, e svetta con i suoi 990\u00a0m d'altezza sulla sottostante Valle del Dittaino. Nella sua estremit\u00e0 occidentale, nei pressi della Chiesa di Montesalvo, si erge l'obelisco che indica il centro geografico della Sicilia.\nEssa \u00e8 convenzionalmente suddivisa nei seguenti quartieri, elencati in ordine da est verso ovest:\n\u00c8 lo sperone orientale della citt\u00e0, ed il punto pi\u00f9 alto (990\u00a0m). Prende nome dal Castello di Lombardia, la cui enorme cittadella fortificata, considerata la pi\u00f9 grande in Sicilia, si estende al di sopra delle abitazioni della zona. La presenza del Castello con annessi la Torre Pisana (dalla cui sommit\u00e0 si gode di un vastissimo panorama) e il Teatro lirico all'aperto, e della vicinissima Rocca di Cerere rendono il quartiere il pi\u00f9 visitato di Enna: oltre 70.000 sono i turisti che visitano annualmente questo angolo della citt\u00e0.\nSi tratta probabilmente del pi\u00f9 antico quartiere della citt\u00e0. Conserva intatto il tessuto urbano denso, con case piccole e antiche, addossate l'una all'altra e separate da tortuosi vicoli, o cortili interni. L'atmosfera del quartiere \u00e8 tipicamente tradizionale.\nAnche Valverde \u00e8 un quartiere molto antico, tuttavia i vicoli caratteristici, stretti e tortuosi, intercalati da archi, ponticelli, scalette e strettoie certamente suggestive, non sono rimasti ovunque intatti, dato che nel quartiere sorgono alcuni palazzi moderni.\nAltro quartiere tradizionale, comprende il rione detto \"Portosillo\", una selva di casette arrampicate su un colle che comportano la presenza di salite e scalinate, e l'area nota come \"'Pisciotto\", per la presenza di un'antica porta trionfale di questo nome e di una Villa comunale.\nIl centro storico della citt\u00e0 si sviluppa lungo la via principale, che percorre Enna alta da est a ovest: via Roma. Qui si aprono le piazze pi\u00f9 grandi e frequentate di Enna: per chi proviene da Lombardia, si incontrano nell'ordine piazza Giuseppe Mazzini, piazza Duomo, piazza Napoleone Colajanni, piazza Giuseppe Garibaldi, su cui si affacciano palazzi istituzionali, esempi del Razionalismo italiano, e ancora le piazze Umberto I e VI Dicembre, il noto Belvedere di Enna, famoso per i suoi paesaggi, le centralissime piazze Vittorio Emanuele (nota come piazza San Francesco, culmine della vita ennese), Scelfo e a Balata, e infine piazza Neglia (o San Tommaso). \nQui \u00e8 stata costruita la Residenza Universitaria Nino Savarese. \nL'area, la pi\u00f9 moderna di Enna alta, comprende uffici, scuole, sedi istituzionali ed importanti attivit\u00e0, oltre al Terminal Bus e il deposito della SAIS Autolinee, attiva a livello nazionale, e il cimitero cittadino.\nSperone occidentale della citt\u00e0 alta, tra i suoi monumenti si annoverano la Torre di Federico II, di forma ottagonale che svetta su un colle alberato facente parte di un parco urbano, la Chiesa di Montesalvo, e il ceppo di pietra antica che indica il centro geografico esatto della Sicilia. Vi si trova lo Stadio di Enna, ed \u00e8 anche questa un'area ricca di uffici e attivit\u00e0 terziarie.\nQuartiere antico e suggestivo, ricco di scorci pittoreschi, e dove \u00e8 conservata l'unica delle 6 antiche porte ad arco romano sopravvissute al tempo, oggi restaurata, la Porta di Janniscuru. Il quartiere \u00e8 ricco di grotte al cui interno sono situate necropoli del Neolitico.\nClima.\nEssendo posta a quasi 1.000 metri d'altitudine, ma d'altra parte trovandosi in una regione a clima mediterraneo, Enna alta ha elementi di transizione verso il clima steppico. L'aspetto continentale, oltre che dall'altimetria, \u00e8 accentuato dal fatto che la citt\u00e0 \u00e8 circondata da catene montuose (Nebrodi e Madonie a nord, Monti Erei a est, ovest e sud) che frenano l'effetto mitigatore del mare.\nIn citt\u00e0 predominano due macro-stagioni, entrambe semestrali: una piovosa, che va da ottobre a marzo, con massimi ad ottobre (57.8\u00a0mm la quantit\u00e0 media di precipitazione); l'altra, asciutta, da aprile a settembre, che include il trimestre estivo (giugno, luglio, agosto) estremamente siccitoso con assenza di precipitazioni. Ci\u00f2 determina un elevato livello di aridit\u00e0 (grado 14 dell'indice De Martonne).\nL'umidit\u00e0 \u00e8 presente in autunno e in inverno, raggiungendo con una certa frequenza livelli pari o superiori al 90%, con conseguente formazione di nebbia, un fenomeno piuttosto comune nella citt\u00e0 alta durante la cattiva stagione, e dovuto certamente all'altitudine. In estate invece l'umidit\u00e0 si mantiene a livelli bassissimi, determinando un caldo secco e non afoso come accade nelle coste della regione.\nGennaio e febbraio sono i mesi pi\u00f9 freddi, con temperatura media mai superiore ai 6,5\u00b0. In questo periodo si concentrano i 17 giorni annui con temperature uguali o inferiori allo zero (con il minimo storico di -5,8\u00a0\u00b0C), e quelli - sempre pi\u00f9 infrequenti - in cui nevica. Le nevicate abbastanza consistenti da consentire un accumulo di neve sui tetti delle case e ai lati delle strade sono rarissime, solitamente avvengono una volta l'anno, mentre l'acquaneve \u00e8 leggermente pi\u00f9 frequente.\nIn estate si possono verificare picchi di caldo, ma in numero e misura minore rispetto alle coste, grazie al fatto sia che l'umidit\u00e0 \u00e8 bassa (fattore che annulla l'afa), sia che il vento di scirocco \u00e8 pressoch\u00e9 inesistente. Il record storico di calore ad Enna alta restano i 39\u00a0\u00b0C del 1999. Le temperature medie di 25-30\u00a0\u00b0C rendono Enna una stazione climatica."}
{"id": "1040599", "revid": "33751", "url": "https://it.wikipedia.org/wiki?curid=1040599", "title": "Erik Olof Mellberg", "text": ""}
{"id": "1040618", "revid": "298055", "url": "https://it.wikipedia.org/wiki?curid=1040618", "title": "Kate Quinn", "text": ""}
{"id": "1040620", "revid": "729019", "url": "https://it.wikipedia.org/wiki?curid=1040620", "title": "Mattias de' Medici", "text": "Era il terzo figlio maschio del granduca di Toscana Cosimo II e di sua moglie Maria Maddalena d'Austria.\nBiografia.\nInfanzia e avvio alla carriera ecclesiastica.\nNato a Firenze il 9 maggio 1613, venne inizialmente avviato alla carriera ecclesiastica come il fratello Giovan Carlo; non mostrandovi per\u00f2 disposizione, a 16 anni smise l'abito per perseguire la carriera delle armi.\nGovernatore di Siena.\nIl 28 maggio 1629 venne nominato dal fratello, il granduca Ferdinando II, Governatore di Siena, carica rimasta vacante per la morte della zia Caterina de' Medici, il 17 aprile di quell'anno.\nIl principe giunse in citt\u00e0 il 26 agosto e si stabil\u00ec nel Palazzo Reale in piazza del Duomo.\nGuerra dei Trent'anni.\nRipart\u00ec per\u00f2 gi\u00e0 nel 1631, per accompagnare in Austria la madre e il fratello Francesco: assieme a quest'ultimo, per ordine del Granduca, combatt\u00e9 a fianco degli Asburgo nella Guerra dei Trent'anni, giunta alla sua terza fase. Prese parte, il 16 novembre 1632, alla battaglia di L\u00fctzen, dove incontr\u00f2 il celebre condottiero senese Ottavio Piccolomini, e alla battaglia di N\u00f6rdlingen.\nGuerre contro Urbano VIII.\nRimase in Germania fino al 1641 e quindi fece ritorno a Siena, dove, durante la sua assenza, l'aveva sostituito al governo cittadino il fratello Leopoldo. Dovette per\u00f2 di nuovo allontanarsi allo scoppio della prima guerra di Castro fra il pontefice Urbano VIII Barberini e Odoardo Farnese, sostenuto dai Medici, poich\u00e9 il Granduca lo aveva nominato comandante in capo delle truppe toscane.\nNel 1643 assunse il comando della lega costituita da Repubblica di Venezia, Granducato di Toscana, Ducato di Parma e Ducato di Modena contro papa Barberini, lasciando nuovamente il governo di Siena a Leopoldo. Far\u00e0 definitivamente ritorno nella citt\u00e0 toscana nel 1644, restandovi fino alla morte.\nUltimi anni e morte.\nAmante della caccia, delle corse di cavalli (un esemplare della sua scuderia partecipava regolarmente al Palio di Siena), delle feste e dei piaceri mondani, Mattias era anche sensibile all'arte, alla musica e al teatro e protesse artisti come Justus Sustermans (dal quale si fece ritrarre in armatura), Volterrano, Jacques Courtois detto il Borgognone, Livio Mehus, dei quali collezion\u00f2 i dipinti nella sua residenza di Lappeggi.\nNon si spos\u00f2 mai e negli ultimi anni della sua vita, sofferente di gotta, medit\u00f2 di tornare allo stato ecclesiastico. Ammalatosi, mor\u00ec a Siena l'11 ottobre 1667, a 54 anni. Fu sepolto a Firenze nelle tombe medicee in San Lorenzo.\nSepoltura.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: \nMattias e la scienza.\nIl principe Mattias si distinse al comando dell'armata medicea, soprattutto in Germania nella Guerra dei Trent'anni (1618-1648): da qui port\u00f2 in Toscana molti strumenti (splendidi quadranti, astrolabi, compassi, strumenti da miniera e per il rilievo topografico) firmati da celebri artefici e fornitori delle pi\u00f9 importanti Wunderkammern europee. Il 12 luglio 1654 gli strumenti di Mattias furono depositati nella Galleria degli Uffizi, conferendo alla collezione medicea un carattere pi\u00f9 europeo."}
{"id": "1040621", "revid": "117819214", "url": "https://it.wikipedia.org/wiki?curid=1040621", "title": "Camfrog", "text": "Camfrog \u00e8 un programma di videochat. Tra le caratteristiche del software la possibilit\u00e0 di collegare in una sola stanza oltre mille utenti.\n, presso le quali il programma in questione \u00e8 largamente diffuso. Le versioni distribuite sono compatibili con Windows, Linux (solo il server delle chatroom), macOS e Windows Mobile.\nLe caratteristiche pi\u00f9 importanti sono il multiutility con cui \u00e8 possibile vedere pi\u00f9 webcam contemporaneamente, per fare ci\u00f2 bisogna acquistare la versione pro (seriale che sblocca alcune funzionalit\u00e0) l'IM user con cui \u00e8 possibile chattare in privato con chi si desidera.\nAll'interno delle varie stanze gli user sono indicati con colori diversi:\nLe Stanze di Camfrog.\nDi seguito la lista delle stanze ospitate nei server di Camfrog:\nVersione Server.\n\"Camfrog Server\" \u00e8 il programma per avviare le stanze, che \u00e8 possibile vedere con \"Camfrog Client\".\nVersione attualmente in uso 6.0, disponibile anche per Linux.\nComandi\n/ver - visualizza la versione del server e il tempo di uptime\n/msg - invia un messaggio privato\n/stat o /stats - visualizza le statistiche\n/ignore - gestisci la lista ignore\n/quit o /exit - uscita\n/setopt - cambia impostazserverioni del\n/oplist - gestisci lista operatori\n/banlist - gestisci lista ban\n/reloadol - ricarica lista operatori\n/reloadbl - ricarica lista ban\n/clearol - cancella la oplist\n/clearb - cancella la banlist l\n/addfriend - aggiungi amico del server\n/delfriend - rimuovi amico del server\n/punish - punisci utente\n/unpunish - rimozione punisci utente\n/punishlist - visualizza lista degli utenti puniti\n/blockmic - blocca microfono\n/unblockmic - sblocca microfono\n/ban - banna utente\n/banip - banna utente da Ip\n/kick - caccia utente\n/ip - visualizza ip dell'utente\n/whowatching - controlla chi sta guardando questo utente\n/watchlist - controlla da chi \u00e8 guardato l'utente\n/topic - imposta argomento (topic) della stanza\n/notopic - cancella argomento (topic) della stanza\n/moderator - abilita/disabilita modalit\u00e0 moderata"}
{"id": "1040622", "revid": "116760033", "url": "https://it.wikipedia.org/wiki?curid=1040622", "title": "Carmelo Ottaviano", "text": "Biografia e carriera.\nDiplomatosi presso il Liceo Classico Tommaso Campailla di Modica, si laure\u00f2 presso l'Universit\u00e0 Cattolica di Milano a 21 anni.\nStraordinario di Storia della Filosofia prima all'Universit\u00e0 di Cagliari, poi all'Universit\u00e0 degli Studi di Napoli Federico II, dove ottenne la sua prima cattedra a 36 anni, conseguendovi la libera docenza in Storia della Filosofia nel 1939, pass\u00f2 poi all'Universit\u00e0 degli Studi di Catania, dove, nel 1948, fond\u00f2 e diresse l'Istituto di Magistero, insegnandovi, oltrech\u00e9 Storia della Filosofia, anche Pedagogia e Psicologia.\nNel 1933, fond\u00f2 la rivista internazionale di filosofia \"Sophia\".\nGrande conoscitore della filosofia del periodo medievale, di cui peraltro ritrov\u00f2 e studi\u00f2 molte opere inedite, elabor\u00f2 una propria teoria profondamente permeata di Cattolicesimo.\nDelle due opere, \"Critica dell'Idealismo\" (Napoli, 1936) e \"Metafisica dell'essere parziale\" (Padova, 1941), la prima, tra i pochissimi lavori italiani ad avere l'onore di una sollecita traduzione in tedesco, , fu pubblicata pure nella Germania nazista (\"Kritik der Idealismus\", M\u00fcnster, 1941), ma fu ben presto censurata e poi bruciata pubblicamente a causa della sua dura critica all'Idealismo di Giovanni Gentile. Questa sua opposizione a Gentile, nonch\u00e9 le sue critiche a Benedetto Croce, gli valsero dure vessazioni accademiche. \nPubblic\u00f2 inoltre un ampio e comprensivo \"Manuale di storia della filosofia\" (Napoli, 1970-72).\nMembro dell'Accademia d'Italia, nel 1931 si occup\u00f2, fra i primi, del pensiero di Gioacchino da Fiore (circa 1130-1202), l'abate calabrese esaltato da Dante nel suo \"Paradiso\", pubblicandone il primo saggio. Nel 1934, pubblic\u00f2 il codice di Oxford \"Joachimi Abbatis Liber contra Lombardum\", che egli attribu\u00ec a qualche seguace della scuola di Gioacchino da Fiore. Nel 1935, nel mentre celebrava, a Novara, Pietro Lombardo, riprese a parlare di Gioacchino da Fiore, presentandolo come un romantico \"ante litteram\" e un fautore della nazione italiana. Nello stesso anno, segnal\u00f2 pure due ignorati codici gioachimiti della biblioteca Casanatense di Roma, occupandosi altres\u00ec della condanna di Gioacchino da parte del Concilio Lateranense IV ed evidenziandone lo sgomento suscitato. Inoltre, nella rivista \"Sophia\", diretta da lui ed allora edita dalla CEDAM di Padova, diede spazio a vari studiosi gioachimiti italiani e stranieri. Sempre sull'argomento, ritenne dapprima Gioacchino un triteista, ma, dopo aver visionato le tavole del \"Liber figurarum\", scoperto da Leone Tondelli nel 1937 e pubblicato nel 1940, propese invece per un'ortodossia trinitaria dell'abate calabrese.\nInfine, negli ultimi anni della sua carriera di docente all'Universit\u00e0 di Catania, ."}
{"id": "1040624", "revid": "118624270", "url": "https://it.wikipedia.org/wiki?curid=1040624", "title": "Processo Claus", "text": "Il processo Claus \u00e8 il processo pi\u00f9 comune per la trasformazione dell'acido solfidrico, al fine di ottenere zolfo elementare.\nCaratteristiche.\nComposti a base di zolfo sono comunemente presenti nel gas naturale e nell'olio grezzo che viene estratto dai pozzi petroliferi. In genere, i composti solforati tal quali sono difficili da eliminare, per cui si procede a idrodesolforazione, il cui prodotto principale \u00e8 l'acido solfidrico H2S. La sua eliminazione dalle correnti provenienti dai pozzi, siano esse gas, olio o una miscela di questi, \u00e8 fondamentale ed \u00e8 anzi uno degli stadi pi\u00f9 delicati e pericolosi. L'acido solfidrico infatti \u00e8 altamente tossico e per questo motivo viene sempre eliminato in impianti specifici prima del trattamento dell'olio in raffineria o nella distribuzione del gas metano adottando tutti gli organi di sicurezza appropriati.\nL'H2S viene estratto dall'olio o dal gas naturale tramite composti amminici (MEA, DEA o TEA) e successivamente recuperato e trattato per ottenere zolfo elementare.\nIl meccanismo di reazione \u00e8 complesso e in genere \u00e8 condotto in due stadi.\nNel primo reattore, detto reattore termico, a 1400 \u00b0C, avviene una reazione di ossidazione:\nIn questo reattore viene alimentato 1/3 di H2S totale e ossigeno in quantit\u00e0 stechiometrica.\nDopodich\u00e9 a circa 230 \u00b0C avviene la reazione della SO2 prodotta con la residua parte di H2S (2/3 del totale) in uno o pi\u00f9 reattori catalitici (tipici catalizzatori del processo Claus sono la bauxite e il vanadio) per produrre lo zolfo elementare:\nLa conversione teoricamente raggiungibile non supera il 96-97%; volendo raggiungere un abbattimento dell'idrogeno solforato dell'ordine del 99,8%, come previsto dalle normative vigenti in Italia, il gas in uscita dall'impianto, detto \"gas di coda\" (in inglese \"tail gas\") e contenente ancora H2S e SO2 che non hanno reagito, viene mandato in impianti di trattamento dei gas di coda dove, brevemente, l'anidride solforosa viene ridotta, mediante idrogeno in un reattore catalitico, nuovamente ad H2S che viene riassorbito da una corrente di ammina. L'ammina va quindi alle unit\u00e0 di rigenerazione da dove l'H2S viene nuovamente liberato ed inviato in carica all'impianto Claus. \nPi\u00f9 semplicemente, veniva miscelato al \"gas di raffineria\" e utilizzato per i consumi interni, ma questo rendeva pericoloso il \"fuel gas\" e determinava un aumento indesiderato di SO2 nei fumi."}
{"id": "1040641", "revid": "1318658", "url": "https://it.wikipedia.org/wiki?curid=1040641", "title": "Stralsund", "text": "Stralsund, in italiano Stralsunda, \u00e8 una citt\u00e0 del \"Land\" tedesco del Meclemburgo-Pomerania Anteriore, nel circondario della Pomerania Anteriore-R\u00fcgen. Essa si trova sulla costa meridionale dello Strelasund, uno stretto del Mar Baltico che separa la terraferma dall'isola di R\u00fcgen, con cui la citt\u00e0 \u00e8 collegata tramite un lungo ponte (chiamato \"R\u00fcgendamm\") e numerosi traghetti.\nLe principali attivit\u00e0 economiche di Stralsund riguardano l'industria legata ai cantieri navali, alla pesca e al turismo, che dagli ultimi anni del XX secolo ha iniziato uno sviluppo vertiginoso.\nStoria.\nStralsund venne fondata nel 1234 da coloni slavi provenienti dall'isola di R\u00fcgen. Fu subito citt\u00e0 libera, cui si applicava il diritto di Lubecca. Pochi anni dopo arrivarono commercianti tedeschi e la citt\u00e0 inizi\u00f2 a svilupparsi. Nel 1249 per\u00f2 Stralsunda venne rasa al suolo da un esercito proveniente dalla citt\u00e0 libera di Lubecca, i cui commerci venivano ostacolati dalla nuova citt\u00e0. In seguito a questo fatto, quando Stralsunda venne ricostruita, venne anche circondata di possenti mura, dotate di 11 porte d'accesso e 30 torri d'osservazione. Nel 1293 Stralsunda entr\u00f2 a far parte della Lega Anseatica e nel XIV secolo 300 imbarcazioni battenti la bandiera della citt\u00e0 solcavano le acque del Mar Baltico. Nel 1325 il principato di R\u00fcgen fu annesso al ducato di Pomerania, la citt\u00e0 tuttavia riusc\u00ec a mantenere una relativa indipendenza anche all'interno del nuovo stato. Il forte legame della citt\u00e0 con la Lega anseatica venne confermato nel 1370: proprio a Stralsund venne infatti firmato l'omonimo trattato che pose fine alla guerra fra l\"'Hansa\" ed il Regno di Danimarca, e consolid\u00f2 la preminenza della Lega come potenza politico-commerciale nell'area baltica.\nNel XVII secolo Stralsunda venne coinvolta nella Guerra dei Trent'anni: il generale Albrecht von Wallenstein la cinse d'assedio nel 1628, fino a che non venne liberata da truppe svedesi. Con la firma del trattato di Stettino, Stralsunda divenne una delle roccaforti svedesi nella Pomerania. Alla fine della guerra, con la Pace di Vestfalia del 1648, la citt\u00e0 pass\u00f2 sotto il controllo della Svezia insieme a gran parte della regione circostante. Fu conquistata dai brandeburghesi nel 1678, tuttavia con la firma del trattato di Saint-Germain-en-Laye Stralsunda torn\u00f2 sotto la sovranit\u00e0 svedese. Durante la grande guerra del nord, nel 1715, Carlo XII di Svezia guid\u00f2 la difesa di Stralsunda per un anno contro le truppe dell'Europa centrale. La citt\u00e0 rimase sotto il controllo svedese fino al 1807, quando fu assediata e conquistata dalle truppe di Napoleone. Due anni pi\u00f9 tardi i \"freikorps\" di Ferdinand von Schill cercarono invano di conquistare la citt\u00e0 e lo stesso von Schill mor\u00ec nello scontro. Con la firma del trattato di Vienna nel 1815 Stralsunda fu annessa alla nuova provincia prussiana della Pomerania.\nDurante la seconda guerra mondiale fu pesantemente bombardata dall'aviazione americana il 6 ottobre 1944. Dal 1949 fino alla riunificazione tedesca del 1990 Stralsund fece parte della Germania Est. Nel 2002 il centro storico della citt\u00e0, insieme a quello di Wismar, \u00e8 stato proclamato Patrimonio dell'umanit\u00e0.\nMonumenti e luoghi d'interesse.\nIl centro storico di Stralsund, costruito nello stile detto gotico baltico, \u00e8 stato inserito nel 2002 nell'elenco dei Patrimoni dell'umanit\u00e0 dell'UNESCO, insieme alla citt\u00e0 di Wismar. I monumenti pi\u00f9 famosi della citt\u00e0 sono:\nCuriosit\u00e0.\nTra il 1872 e il 1874 fu trovato da pescatori della vicina isola di Hiddensee un corredo costituito complessivamente da 16 gioielli in oro (fibbie, bracciali, anelli, orecchini e spille). Il tesoro, che gli esperti valutarono risalente alla seconda met\u00e0 del X secolo, e che apparteneva, probabilmente, alla tomba del re vichingo danese Harald Blauzahn (940-986 d.C.) rappresenta il pi\u00f9 cospicuo reperto di arte orafa vichinga ritrovato in Germania. Il cosiddetto \"Goldschmuck von Hiddensee\" \u00e8 conservato fin dai primi del Novecento nel Kulturhistorisches Museum di Stralsund."}
{"id": "1040645", "revid": "1782831", "url": "https://it.wikipedia.org/wiki?curid=1040645", "title": "Taboo (serie di film)", "text": "Taboo \u00e8 una serie di film tra le pi\u00f9 note nel settore della pornografia. Iniziata nel 1980, la serie non si \u00e8 ancora del tutto conclusa, \nLa serie di film.\nIl titolo delle serie \u00e8 gi\u00e0 emblematico ed il tab\u00f9 affrontato \u00e8 quello dell'incesto ed in particolare quello tra madre e figlio. In estrema sintesi, la trama \u00e8 la seguente: una donna di circa 40 anni, Barbara Scott, viene abbandonata dal marito e poco dopo seduce il figlio adolescente Paul, diventando la sua amante. Il successo di \"Taboo\" ha permesso di realizzare numerosi sequel, in cui altri componenti della famiglia Scott avevano dei rapporti sessuali.\nNell'estate del 2006 la Standard Digital (oggi chiamata Addictive Entertainment) ha pubblicato un cofanetto contenente le prime sei edizioni di \"Taboo\" e ancora una volta il pubblico ha dimostrato di gradire.\nI protagonisti della serie sono Kay Parker, attrice pornografica britannica divenuta celebre a un'et\u00e0 in cui la maggior parte delle sue colleghe si ritirano dalle scene, nel 1980 all'epoca di \"Taboo 1\" aveva 36 anni, e il regista Kirdy Stevens, ideatore della serie cult.\nNel 200, il periodico \"Adult Video News\" ha inserito \"Taboo 1\" alla 21\u00aa posizione della lista dei 101 film pornografici pi\u00f9 importanti nella storia."}
{"id": "1040646", "revid": "110157", "url": "https://it.wikipedia.org/wiki?curid=1040646", "title": "Controlli", "text": "Controlli \u00e8 un album degli Africa Unite, pubblicato nel 2006."}
{"id": "1040650", "revid": "466539", "url": "https://it.wikipedia.org/wiki?curid=1040650", "title": "Valedictorian", "text": "Valedictorian \u00e8 un titolo accademico che nel sistema scolastico degli Stati Uniti, delle Filippine e del Canada viene conferito allo studente che tiene il discorso conclusivo (ossia \"di commiato\") alla cerimonia di consegna dei diplomi di maturit\u00e0 o di laurea. Il termine \u00e8 un'anglicizzazione del termine latino \"vale dicere\" (\"dire addio\").\nFunzione.\nIl discorso di commiato \u00e8 in genere considerato l'ultimo saluto ai propri compagni di classe, prima che si disperdano per proseguire ciascuno il proprio percorso professionale o di studio dopo la laurea. Solitamente questo titolo viene assegnato al miglior diplomato di ogni classe di maturandi o di ogni corso di laurea.\nIn altre tradizioni.\nIl suo equivalente in Australia, Islanda, Nuova Zelanda, Scozia e Sudafrica, \u00e8 \"dux\", in Francia \u00e8 \"Major de promotion\" e in Germania \"Primus Omnium\"."}
{"id": "1040653", "revid": "287204", "url": "https://it.wikipedia.org/wiki?curid=1040653", "title": "Strelasund", "text": "Lo Strelasund \u00e8 uno stretto del Mar Baltico che separa l'isola di R\u00fcgen dalla terraferma. Geograficamente appartiene al Land del Meclemburgo-Pomerania Occidentale, in Germania. Lo stretto \u00e8 attraversato da un ponte stradale e ferroviario chiamato \"R\u00fcgendamm\", che unisce l'isola alla citt\u00e0 di Stralsund. Lo stretto si sviluppa per una lunghezza di circa 25 chilometri e non \u00e8 mai pi\u00f9 largo di 3 chilometri; \u00e8 particolarmente stretto nella parte nord-occidentale mentre la massima larghezza viene raggiunta a sudest.\nL'unica isola di una certa importanza all'interno dello Strelasund \u00e8 l'isola di D\u00e4nholm, di fronte alla costa di Stralsund, su cui poggia parte del R\u00fcgendamm. La parte settentrionale dello stretto, quella che appartiene all'isola di R\u00fcgen, ha una costa molto scoscesa e ripida, mentre sul lato meridionale, quello appartenente alla terraferma, vi sono molte spiagge piatte.\nLo Strelasund \u00e8 stato il teatro di due battaglie. La prima nel 1362 e la seconda nel 1369, entrambe combattute fra Valdemaro IV di Danimarca e la flotta navale della Lega Anseatica. Sconfitto in quest'ultima battaglia, il re dovette firmare il Trattato di Stralsund nel 1370."}
{"id": "1040656", "revid": "767487", "url": "https://it.wikipedia.org/wiki?curid=1040656", "title": "Eric Melvin", "text": "In alcuni casi chiamato solo Melvin, \u00e8 la chitarra ritmica della band californiana punk rock NOFX. Ha fatto parte del gruppo fin dalle origini nel 1983. Il suo stile vocale \u00e8 conosciuto col nome \"Mel Yell.\""}
{"id": "1040658", "revid": "782150", "url": "https://it.wikipedia.org/wiki?curid=1040658", "title": "Programma Nazionale", "text": ""}
{"id": "1040660", "revid": "228587", "url": "https://it.wikipedia.org/wiki?curid=1040660", "title": "Lance Comfort", "text": ""}
{"id": "1040662", "revid": "149726", "url": "https://it.wikipedia.org/wiki?curid=1040662", "title": "Teodosio di Tripoli", "text": ""}
{"id": "1040665", "revid": "122711100", "url": "https://it.wikipedia.org/wiki?curid=1040665", "title": "Joseph Nicolosi", "text": "Biografia.\nNicolosi si \u00e8 laureato alla \"California School of Professional Psychology\".\nNel 1980 ha fondato la Thomas Aquinas Psychological Clinic di Encino, Los Angeles, dove, per oltre trent'anni, ha esercitato la terapia riparativa dell'omosessualit\u00e0, fino alla sua morte improvvisa nel marzo 2017.\nNicolosi \u00e8 co-fondatore (con Benjamin Kaufman e Charles Socarides) della \"National Association for Research and Therapy of Homosexuality\" (NARTH, \"Associazione nazionale per la ricerca e terapia dell'omosessualit\u00e0\"), associazione tuttora attiva negli Stati Uniti e di cui \u00e8 stato presidente, ed \u00e8 il pi\u00f9 noto promotore delle discusse terapie riparative.\nHa descritto le sue teorie in \"Omosessualit\u00e0 maschile: un nuovo approccio\" e altri libri. Per Nicolosi l'omosessualit\u00e0 \u00e8 il prodotto di una condizione che egli descrive come \"carenza di identit\u00e0 sessuale\" causata da un'alienazione da individui dello stesso sesso del soggetto. Nicolosi, riprendendo le teorie sviluppate negli anni sessanta dagli psichiatri statunitensi Charles Socarides e Irving Bieber, e all'inizio degli anni ottanta dalla ricercatrice britannica Elizabeth Moberly, attribuisce l'origine dell'omosessualit\u00e0 alla cosiddetta \"famiglia triadica\": padre distante e madre opprimente in senso freudiano, figlio con una predisposizione (non determinazione) genetica a diventare omosessuale se ha un vissuto di questo genere.\nJoseph Nicolosi \u00e8 morto a causa delle complicanze di un'influenza all'et\u00e0 di 70 anni, in circostanze non meglio chiarite.\nJoseph Nicolosi spos\u00f2 Linda, dalla quale ebbe un figlio, Joseph Jr. Cattolico credente e praticante, \u00e8 autore di un capitolo dedicato alla scienza nel libro \"Caught in the crossfire: helping Christians debate homosexuality\".\nLa terapia riparativa.\nNegli ultimi trentacinque anni, il suo lavoro si \u00e8 concentrato sulla terapia riparativa, il cui scopo dichiarato \u00e8 quello di ricondizionare l'orientamento sessuale dei pazienti omosessuali, tentando di renderli di nuovo eterosessuali, in quanto, secondo tale teoria, le persone omosessuali sarebbero in realt\u00e0 eterosessuali nei quali lo sviluppo naturale della sessualit\u00e0 sarebbe stato deviato o impedito da particolari dinamiche psicologico-parentali durante il periodo sviluppo (infanzia e adolescenza). Tale pratica riprende il filone dell'origine patologica dell'omosessualit\u00e0 come devianza cresciuta all'interno di un contesto familiare (famiglia triadica), non favorevole alla crescita psicologica della persona: l'omosessualit\u00e0 sarebbe una sorta di immaturit\u00e0 affettiva dovuta a una carenza o ad un'eccessiva dominanza dell'affettivit\u00e0 verso una delle figure genitoriali.\nLa terapia riparativa \u00e8 stata aspramente contestata dalle associazioni gay, in quanto vista come uno strumento che aiuta la diffusione dell'omofobia contribuendo a perpetrare un pregiudizio negativo sull'omosessualit\u00e0, e da diversi professionisti ed associazioni che operano nel campo della salute mentale. Nicolosi, d'altra parte, , ma di offrire semplicemente una terapia volta a sanare la condizione di egodistonia di quegli omosessuali che non desiderano accettare lo \"stile di vita gay\" propinato attraverso le terapie affermative - ma allo stesso tempo afferma anche di non aver mai incontrato omosessuali egosintonici, a sua impressione, realmente contenti della propria omosessualit\u00e0. Nella seconda met\u00e0 del Novecento diversi specialisti, prevalentemente statunitensi, hanno proposto terapie analoghe.\nLa posizione della comunit\u00e0 scientifica.\nUn gran numero di fonti scientifiche documenta l'inefficacia e la pericolosit\u00e0 delle \"terapie riparative\" e, in generale, dei tentativi di modificare l'orientamento sessuale. Organismi come l'American Psychological Association e l'American Psychiatric Association hanno espresso le proprie perplessit\u00e0 al riguardo. Nel 2009, il Royal College of Psychiatrists ha dichiarato che \"condivide le perplessit\u00e0 dell'American Psychiatric Association e dell'American Psychological Association, riguardo al fatto che le posizioni esposte da parte di organismi come l'Associazione nazionale per la ricerca e la terapia dell'omosessualit\u00e0 (NARTH) negli Stati Uniti non sono supportate dalla scienza. Non vi \u00e8 alcuna prova scientifica che l'orientamento sessuale possa essere cambiato. Inoltre, i trattamenti raccomandati dalla NARTH creano un contesto in cui il pregiudizio e la discriminazione possono prosperare\" ed ha aggiunto che \"la miglior prova di efficacia di ogni trattamento viene da studi clinici casuali e non come quelli effettuati in questo campo\".\nPer quanto riguarda l'Italia, le terapie riparative promosse dalla NARTH sono state oggetto di una presa di posizione dell'Ordine nazionale degli psicologi italiani che, rifacendosi ai principi del proprio codice deontologico, ha espresso una valutazione per cui \u00ablo psicologo non pu\u00f2 prestarsi ad alcuna \u201cterapia riparativa\u201d dell'orientamento sessuale di una persona\u00bb, perch\u00e9 andrebbe contro i principi espressi dal Codice deontologico degli psicologi, non essendo l'omosessualit\u00e0 una psicopatologia.\nNel 2010, in occasione della presenza in Italia di Joseph Nicolosi al convegno \"Identit\u00e0 di genere e libert\u00e0\", \u00e8 stato pubblicato un documento sottoscritto da psicologi, psichiatri, psicoterapeuti, psicoanalisti, studiosi e ricercatori nel campo della salute mentale e della formazione per condannare ogni tentativo di patologizzare l'omosessualit\u00e0, affermando che \"qualunque trattamento mirato a indurre il/la paziente a modificare il proprio orientamento sessuale si pone al di fuori dello spirito etico e scientifico\"."}
{"id": "1040668", "revid": "110157", "url": "https://it.wikipedia.org/wiki?curid=1040668", "title": "Georg Mohr", "text": "Si rec\u00f2 nei Paesi Bassi nel 1662 per studiare matematica sotto la guida di Christiaan Huygens. Prima di tornare nella natia Danimarca, studi\u00f2 in Francia e Inghilterra. Era un matematico pressoch\u00e9 sconosciuto nel suo tempo.\nPubblic\u00f2 la sua opera nel 1672 ma questa and\u00f2 perduta e una copia fu ritrovata solo nel 1928 anno in cui fu tradotta in tedesco e stampata. Il suo libro dimostra che tutte le costruzioni euclidee possono essere create con l'utilizzo del solo compasso, anticip\u00f2 in questo Lorenzo Mascheroni che sarebbe giunto alle medesime conclusioni 125 anni pi\u00f9 tardi.\nAltri progetti.\n, fra cui la scansione dall'originale olandese del 1672 completa di immagini e conversione OCR, sia in versione che "}
{"id": "1040669", "revid": "287204", "url": "https://it.wikipedia.org/wiki?curid=1040669", "title": "Quaderni del carcere", "text": "I Quaderni del carcere sono la raccolta degli appunti, dei testi e delle note che Antonio Gramsci inizi\u00f2 a scrivere dall'8 febbraio 1929, durante la sua prigionia nelle carceri fasciste. Tuttavia, va detto che dei 33 quaderni pervenuti, ben 12 furono scritti fra il 1934 e il 1935, quindi fuori del carcere, essendo egli stato posto in libert\u00e0 condizionale dal 25 ottobre 1934. \nI \"Quaderni\" - recuperati dopo la morte di Gramsci e portati a Mosca - furono pubblicati dall'Editore Giulio Einaudi, organizzati e rivisti da Felice Platone sotto la guida di Palmiro Togliatti, in una prima edizione tra il 1948 e il 1951. Presentati originariamente secondo un ordine tematico, i Quaderni ottennero un enorme impatto nel mondo della politica, della cultura, della filosofia e delle altre scienze sociali dell'Italia del Dopoguerra, permettendo al Partito Comunista di avviare un'egemonia culturale incontrastata nel mondo intellettuale. Solo nel 1975 usc\u00ec un'edizione critica con un'accurata ricostruzione cronologica e filologica, curata da Valentino Gerratana.\nLe condizioni in cui nacquero portarono l'autore ad approfondire riflessioni in completa solitudine, dando cos\u00ec vita a scritti che proprio da questo carattere di autonomia da un dibattito pubblico vedono nascere le maggiori ragioni di interesse. Da una parte Gramsci considerava quegli scritti quasi \"esercizi\" contro l'inaridimento causato dalla vita carceraria, dall'altra era cosciente della possibilit\u00e0 di teorizzare libero da questioni politiche contingenti, quindi \"per l'eternit\u00e0\". Le condizioni precarie, anche per motivi di salute, nelle quali vengono scritti, rendono comunque parzialmente approssimativo o comunque non definitivo il loro contenuto agli occhi dello stesso autore.\nTematiche dei Quaderni.\nI temi trattati di maggior rilevanza possono essere cos\u00ec riassunti:\nIl problema dell'egemonia.\nNelle analisi - siano esse di tipo politico, sociale, storico, filosofico, letterario e genericamente culturale - condotte da Gramsci nei \"Quaderni\", il tema dell'egemonia \u00e8 costantemente presente: in che modo una classe sociale pervenga a egemonizzare le altre, quali forme essa assuma, quali strumenti adotti e quali siano i suoi limiti eventuali, come essa si mantenga. In particolare, poi, \u00e8 presente il problema del processo che dovrebbe portare il proletariato italiano ad assumere l'egemonia, essere cio\u00e8 la guida politica e il riferimento ideologico di tutta la Nazione.\nNe \"La questione meridionale\" Gramsci aveva scritto che \u00abil proletariato pu\u00f2 diventare classe dirigente e dominante nella misura in cui riesce a creare un sistema di alleanze di classe che gli permetta di mobilitare contro il capitalismo e lo Stato borghese la maggioranza della popolazione lavoratrice\u00bb. La conquista di tale maggioranza comporta che le forze sociali, che di tale maggioranza sono espressione, \"dirigono\" la politica di quel determinato paese e \"dominano\" le forze sociali che a tale politica si oppongono. Comprendere come nella storia di ciascun paese si \u00e8 raggiunta l'egemonia significa comprendere lo sviluppo della societ\u00e0 di quel determinato paese e individuare le forze sociali che in essa agiscono.\nLa distinzione fra \"direzione\" \u2013 egemonia intellettuale e morale\u00a0\u2013 e \"dominio\" \u2013 esercizio della forza repressiva - \u00e8 cos\u00ec indicata da Gramsci: \u00abLa supremazia di un gruppo sociale si manifesta in due modi, come dominio e come direzione intellettuale e morale. Un gruppo sociale \u00e8 dominante dei gruppi avversari che tende a liquidare o a sottomettere anche con la forza armata, ed \u00e8 dirigente dei gruppi affini e alleati. Un gruppo sociale pu\u00f2 e anzi deve essere dirigente gi\u00e0 prima di conquistare il potere governativo (\u00e8 questa una delle condizioni principali per la stessa conquista del potere); dopo, quando esercita il potere ed anche se lo tiene fortemente in pugno, diventa dominante ma deve continuare ad essere anche dirigente\u00bb.\nCome si conquista l'egemonia, cos\u00ec essa pu\u00f2 essere perduta: la crisi dell'egemonia si manifesta quando, anche mantenendo il proprio \"dominio\", le classi sociali politicamente dominanti non riescono pi\u00f9 a essere \"dirigenti\" di tutte quante le classi sociali, ossia non riescono a risolvere i problemi di tutta la collettivit\u00e0 e a imporre a tutta la societ\u00e0 la propria complessiva concezione del mondo. A quel punto, la classe sociale fino ad allora subalterna, se riesce a indicare concrete soluzioni ai problemi lasciati irrisolti dalla classe dominante, diventa \"dirigente\" e, allargando la propria concezione del mondo anche ad altri strati sociali, crea un nuovo \u00abblocco sociale\u00bb - una nuova alleanza di forze sociali - divenendo cos\u00ec egemone. Un tale cambiamento di esercizio dell'egemonia \u00e8 un momento rivoluzionario che inizialmente, secondo Gramsci, avviene a livello della sovrastruttura - intesa in senso marxiano, cio\u00e8 politico, culturale, ideale, morale - ma poi trapassa nella societ\u00e0 nel suo complesso, investendo anche la struttura economica, dunque investendo tutto il \u00abblocco storico\u00bb, termine che in Gramsci indica l'insieme della struttura e della superstruttura, ossia i rapporti sociali di produzione e i loro riflessi ideologici.\nL'egemonia nella storia italiana.\nAnalizzando la storia italiana e il Risorgimento in particolare, Gramsci rileva che l'azione della borghesia avrebbe potuto assumere un carattere rivoluzionario se avesse acquisito l'appoggio di vaste masse popolari, in particolare dei contadini, che costituivano la maggioranza della popolazione. Il limite della rivoluzione borghese in Italia consistette nel non essere capeggiata da un partito giacobino, come in Francia, dove le campagne, appoggiando la Rivoluzione, furono decisive per la sconfitta delle forze della reazione aristocratica.\nIl partito politico italiano pi\u00f9 avanzato, negli anni del Risorgimento, fu il Partito d'Azione, il partito di Mazzini e Garibaldi, che non ebbe per\u00f2 la capacit\u00e0 di impostare il problema dell'alleanza delle forze borghesi progressive con la classe contadina: Garibaldi in Sicilia distribu\u00ec le terre demaniali ai contadini, ma \u00abi movimenti di insurrezione dei contadini contro i baroni furono spietatamente schiacciati e fu creata la Guardia nazionale anticontadina\u00bb.\nPer riportare la vittoria nella lotta per la conquista dell'egemonia contro i moderati guidati da Cavour, il Partito d'Azione avrebbe dovuto \u00ablegarsi alle masse rurali, specialmente meridionali, essere giacobino non solo per la forma esterna, di temperamento, ma specialmente per il contenuto economico-sociale: il collegamento delle diverse classi rurali che si realizzava in un blocco reazionario attraverso i diversi ceti intellettuali legettimisti-clericali poteva essere dissolto per addivenire ad una nuova formazione liberale-nazionale solo se si faceva forza in due direzioni: sui contadini di base, accettandone le rivendicazione di base [ ... ] e sugli intellettuali degli strati medi e inferiori\u00bb.\nAl contrario, i cavourriani seppero mettersi alla testa della rivoluzione borghese, assorbendo tanto i radicali che una parte dei loro stessi avversari. Questo avvenne perch\u00e9 i moderati cavourriani ebbero un rapporto organico con i loro intellettuali che erano, come i loro politici, proprietari terrieri e dirigenti industriali. Le masse popolari restarono passive nel raggiunto compromesso fra i capitalisti del Nord e i latifondisti del Sud.\nLa funzione del Piemonte nel processo risorgimentale fu quella di classe dirigente; pur esistendo in Italia nuclei di classe dirigente favorevoli all'unificazione, \u00abquesti nuclei non volevano \"dirigere\" nessuno, cio\u00e8 non volevano accordare i loro interessi e aspirazioni con gli interessi e aspirazioni di altri gruppi. Volevano \"dominare\", non \"dirigere\" e ancora: volevano che dominassero i loro interessi, non le loro persone, cio\u00e8 volevano che una forza nuova, indipendente da ogni compromesso e condizione, divenisse arbitra della Nazione: questa forza fu il Piemonte e quindi la funzione della monarchia\u00bb, che ebbe una funzione paragonabile a quella di un partito, \u00abdel personale dirigente di un gruppo sociale (e si parl\u00f2 infatti di \"partito piemontese\") [ ... ]\u00bb\n\u00abQuesto fatto \u00e8 della massima importanza per il concetto di \"rivoluzione passiva\", che cio\u00e8 non un gruppo sociale sia il dirigente di altri gruppi, ma che uno Stato, sia pure limitato come potenza, sia il \"dirigente\" del gruppo che esso dovrebbe essere dirigente e possa porre a disposizione di questo un esercito e una forza politica-diplomatica [ ... ] L'importante \u00e8 approfondire il significato che ha una funzione tipo \"Piemonte\" nelle rivoluzioni passive, cio\u00e8 il fatto che uno Stato si sostituisca ai gruppi sociali locali nel dirigere la lotta di rinnovamento. \u00c8 uno dei casi in cui si ha la funzione di \"dominio\" e non di \"dirigenza\" di questi gruppi: dittatura senza egemonia\u00bb. E dunque per Gramsci il concetto di egemonia si distingue da quello di dittatura: questa \u00e8 solo dominio, quella \u00e8 capacit\u00e0 di direzione.\nLe classi subalterne.\nIl problema \u00e8 ora di comprendere come possa il proletariato - o in generale una classe dominata, subalterna - riuscire a divenire classe dirigente e a esercitare il potere politico, divenendo classe egemone.\nLe classi subalterne - sottoproletariato, proletariato urbano, rurale e anche parte della piccola borghesia - non sono unificate e la loro unificazione avviene solo quando \"divengono Stato\", quando giungono a dirigere lo Stato, altrimenti svolgono una funzione discontinua e disgregata nella storia della societ\u00e0 civile dei singoli Stati. La loro tendenza all'unificazione \u00ab\u00e8 continuamente spezzata dall'iniziativa dei gruppi dominanti\u00bb dei quali esse \u00absubiscono sempre l'iniziativa, anche quando si ribellano e insorgono\u00bb.\nL'egemonia, come detto, viene esercita unificando un \u00abblocco sociale\u00bb, un'alleanza politica di un insieme di classi sociali diverse, formato, in Italia, da industriali, proprietari terrieri, classi medie, parte della piccola borghesia - che di per s\u00e9 non \u00e8 dunque omogeneo, essendo comunque attraversato da interessi divergenti - mediante una politica, una cultura e un'ideologia o un sistema di ideologie, che impediscano che quei contrasti di interessi, permanenti anche quando siano latenti, esplodano, provocando dapprima la crisi dell'ideologia dominante, e poi una conseguente crisi politica dell'intero sistema di potere.\nIn Italia, l'esercizio dell'egemonia delle classi dominanti \u00e8 ed \u00e8 stata parziale: tra le forze che contribuiscono alla conservazione di tale blocco sociale \u00e8 la Chiesa cattolica, che si batte per mantenere l'unione dottrinale tra i fedeli colti e quelli incolti, tra gli \"intellettuali\" e i \"semplici\", tra i dominanti e i dominati, in modo da evitare tra di essi fratture irrimediabili che tuttavia esistono e che essa non \u00e8 in realt\u00e0 in grado di sanare, ma solo di controllare: \u00abla Chiesa romana \u00e8 sempre stata la pi\u00f9 tenace nella lotta per impedire che ufficialmente si formino due religioni, quella degli intellettuali e quella delle \"anime semplici\"\u00bb, una lotta che se pure ha avuto anche gravi conseguenze, connesse \u00abal processo storico che trasforma tutta la societ\u00e0 civile e che in blocco contiene una critica corrosiva delle religioni\u00bb, ha tuttavia fatto risaltare \u00abla capacit\u00e0 organizzatrice nella sfera della cultura del clero\u00bb che ha dato \u00abcerte soddisfazioni alle esigenze della scienza e della filosofia, ma con un ritmo cos\u00ec lento e metodico che le mutazioni non sono percepite dalla massa dei semplici, sebbene esse appaiano \"rivoluzionarie\" e demagogiche agli \"integralisti\"\u00bb.\nAnche la cultura d'impronta idealistica, al tempo di Gramsci dominante ed esercitata dalle scuole filosofiche crociane e gentiliane, non ha \u00absaputo creare una unit\u00e0 ideologica tra il basso e l'alto, tra i semplici e gli intellettuali\u00bb, tanto che essa, anche se ha sempre considerato la religione una mitologia, non ha nemmeno \u00abtentato di costruire una concezione che potesse sostituire la religione nell'educazione infantile\u00bb, e questi pedagogisti, pur essendo non religiosi, non confessionali e atei, \u00abconcedono l'insegnamento della religione perch\u00e9 la religione \u00e8 la filosofia dell'infanzia dell'umanit\u00e0, che si rinnova in ogni infanzia non metaforica\u00bb. Anche la cultura laica dominante utilizza dunque la religione, dal momento che non si pone il problema di elevare le classi popolari al livello di quelle dominanti ma proprio perch\u00e9, al contrario, intende mantenerle in una posizione di subalternit\u00e0.\nLa coscienza di classe.\nLa politica, secondo Gramsci, \u00e8 in grado di sanare la frattura tra gli intellettuali e i semplici, almeno quella politica che \u00abnon tende a mantenere i \"semplici\" nella loro filosofia primitiva del senso comune, ma invece a condurli a una concezione superiore della vita\u00bb. \u00c8 la politica, l'azione politica, la \u00abprassi\u00bb realizzata dalla \u00abfilosofia della prassi\u00bb - cos\u00ec Gramsci chiama il marxismo, non solo per l'esigenza di celare quanto scrive alla repressiva censura carceraria - che si oppone antiteticamente alle concezioni delle culture dominanti della Chiesa e dell'idealismo per condurre i subalterni a una \u00absuperiore concezione della vita. Se afferma l'esigenza del contatto tra intellettuali e semplici non \u00e8 per limitare l'attivit\u00e0 scientifica e per mantenere una unit\u00e0 al basso livello delle masse, ma appunto per costruire un blocco intellettuale-morale che renda politicamente possibile un progresso intellettuale di massa e non solo di scarsi gruppi intellettuali\u00bb. La via che conduce all'egemonia del proletariato passa dunque per una riforma culturale e morale della societ\u00e0.\nTuttavia \"l'uomo attivo di massa\" - cio\u00e8 la classe operaia, - non \u00e8, in generale, consapevole n\u00e9 della sua condizione reale di subordinazione, n\u00e9 della funzione che essa pu\u00f2 svolgere. Il proletariato, scrive Gramsci, \u00abnon ha una chiara coscienza teorica di questo suo operare che pure \u00e8 un conoscere il mondo in quanto lo trasforma. La sua coscienza teorica anzi pu\u00f2 essere in contrasto col suo operare\u00bb; opera praticamente e nello stesso tempo ha una coscienza teorica ereditata dal passato, accolta per lo pi\u00f9 in modo acritico. La reale comprensione critica di s\u00e9 avviene \u00abattraverso una lotta di \"egemonie\" politiche, di direzioni contrastanti, prima nel campo dell'etica, poi della politica per giungere a una elaborazione superiore della propria concezione del reale\u00bb. La coscienza politica, cio\u00e8 l'essere parte di una determinata forza egemonica, \u00ab\u00e8 la prima fase per una ulteriore e progressiva autocoscienza dove teoria e pratica finalmente si unificano\u00bb.\nMa autocoscienza critica significa creazione di una \u00e9lite di intellettuali, perch\u00e9 per distinguersi e rendersi indipendenti occorre organizzarsi, e non esiste organizzazione senza intellettuali, \u00abuno strato di persone specializzate nell'elaborazione concettuale e filosofica\u00bb.\nIl partito politico.\nGi\u00e0 Machiavelli indicava nei moderni Stati unitari europei l'esperienza che l'Italia avrebbe dovuto far propria per superare la drammatica crisi emersa nelle guerre che devastarono la penisola dalla fine del Quattrocento. \"Il principe\" del Machiavelli \u00abnon esisteva nella realt\u00e0 storica, non si presentava al popolo italiano con caratteri di immediatezza obiettiva, ma era una pura astrazione dottrinaria, il simbolo del capo, del condottiero ideale; ma gli elementi passionali, mitici [ ... ] si riassumono e diventano vivi nella conclusione, nell'invocazione di un principe \"realmente esistente\"\u00bb.\nIn Italia, al tempo di Machiavelli, non si ebbe una monarchia assoluta che unificasse la nazione perch\u00e9, secondo Gramsci, nella dissoluzione della borghesia comunale si cre\u00f2 una situazione interna \"economico-corporativa\", politicamente \u00abla peggiore delle forme di societ\u00e0 feudale, la forma meno progressiva e pi\u00f9 stagnante: manc\u00f2 sempre, e non poteva costituirsi, una forza \"giacobina\" efficiente, la forza appunto che nelle altre nazioni ha suscitato e organizzato la volont\u00e0 collettiva nazional-popolare e ha fondato gli Stati moderni\u00bb.\nA questa forza progressiva si oppose in Italia la \u00ab\"borghesia rurale\", eredit\u00e0 di parassitismo lasciata ai tempi moderni dallo sfacelo, come classe, della borghesia comunale\u00bb. Forze progressive sono i gruppi sociali urbani con un determinato livello di cultura politica, ma non sar\u00e0 possibile la formazione di una volont\u00e0 collettiva nazionale - popolare, \u00abse le grandi masse dei contadini lavoratori non irrompono simultaneamente nella vita politica. Ci\u00f2 intendeva il Machiavelli attraverso la riforma della milizia, ci\u00f2 fecero i giacobini nella Rivoluzione francese; in questa comprensione \u00e8 da identificare un giacobinismo precoce del Machiavelli, il germe, pi\u00f9 o meno fecondo, della sua concezione della rivoluzione nazionale\u00bb.\nModernamente, il \"Principe\" invocato dal Machiavelli non pu\u00f2 essere un individuo reale, concreto, ma un organismo e \u00abquesto organismo \u00e8 gi\u00e0 dato dallo sviluppo storico ed \u00e8 il partito politico: la prima cellula in cui si riassumono dei germi di volont\u00e0 collettiva che tendono a divenire universali e totali\u00bb; il partito \u00e8 l'organizzatore di una riforma intellettuale e morale, che concretamente si manifesta con un programma di riforma economica, divenendo cos\u00ec \u00abla base di un laicismo moderno e di una completa laicizzazione di tutta la vita e di tutti i rapporti di costume\u00bb.\nPerch\u00e9 un partito esista, e diventi storicamente necessario, devono confluire in esso tre elementi fondamentali:\n1 - \u00abUn elemento diffuso, di uomini comuni, medi, la cui partecipazione \u00e8 offerta dalla disciplina e dalla fedelt\u00e0, non dallo spirito creativo ed altamente organizzativo...essi sono una forza in quanto c'\u00e8 chi li centralizza, organizza, disciplina, ma in assenza di questa forza coesiva si sparpaglierebbero e si annullerebbero in un pulviscolo impotente\u00bb\n2 - \u00abL'elemento coesivo principale [ ... ] dotato di forza altamente coesiva, centralizzatrice e disciplinatrice e anche, anzi forse per questo, \"inventiva\" [ ... ] da solo questo elemento non formerebbe un partito, tuttavia lo formerebbe pi\u00f9 che il primo elemento considerato. Si parla di capitani senza esercito, ma in realt\u00e0 \u00e8 pi\u00f9 facile formare un esercito che formare dei capitani\u00bb\n3 - \u00abUn elemento medio, che articoli il primo col secondo elemento, che li metta a contatto, non solo fisico, ma \"morale\" e \"intellettuale\"\u00bb.\nGli intellettuali.\nPer Gramsci, tutti gli uomini sono intellettuali, dal momento che \u00ab non c'\u00e8 attivit\u00e0 umana da cui si possa escludere ogni intervento intellettuale, non si pu\u00f2 separare l\"homo faber\" dall\"homo sapiens\" \u00bb, in quanto, indipendentemente della sua professione specifica, ognuno \u00e8 a suo modo \u00ab un filosofo, un artista, un uomo di gusto, partecipa di una concezione del mondo, ha una consapevole linea di condotta morale \u00bb ma non tutti gli uomini hanno nella societ\u00e0 la funzione di intellettuali.\nStoricamente si formano particolari categorie di intellettuali, \u00ab specialmente in connessione coi gruppi sociali pi\u00f9 importanti e subiscono elaborazioni pi\u00f9 estese e complesse in connessione col gruppo sociale dominante \u00bb. Un gruppo sociale che tende all'egemonia lotta \u00ab per l'assimilazione e la conquista \"ideologica\" degli intellettuali tradizionali [ ... ] tanto pi\u00f9 rapida ed efficace quanto pi\u00f9 il gruppo dato elabora simultaneamente i propri intellettuali organici \u00bb.\nL'intellettuale tradizionale \u00e8 il letterato, il filosofo, l'artista e perci\u00f2, nota Gramsci, \u00ab i giornalisti, che ritengono di essere letterati, filosofi, artisti, ritengono anche di essere i \"veri\" intellettuali \u00bb, mentre modernamente \u00e8 la formazione tecnica a formare la base del nuovo tipo di intellettuale, un costruttore, organizzatore, persuasore - ma non assolutamente il vecchio oratore, formatosi sullo studio dell'eloquenza \u00ab motrice esteriore e momentanea degli affetti e delle passioni \u00bb - il quale deve giungere \u00ab dalla tecnica-lavoro alla tecnica-scienza e alla concezione umanistica storica, senza la quale si rimane \"specialista\" e non si diventa \"dirigente\" \u00bb.\nIl gruppo sociale emergente, che lotta per conquistare l'egemonia politica, tende a conquistare alla propria ideologia l'intellettuale tradizionale mentre, nello stesso tempo, forma i propri intellettuali organici. L'organicit\u00e0 dell'intellettuale si misura con la maggiore o minore connessione con il gruppo sociale cui fa riferimento: essi operano tanto nella societ\u00e0 civile, che \u00e8 l'insieme degli organismi privati in cui si dibattono e si diffondono le ideologie necessarie all'acquisizione del consenso, che apparentemente viene dato spontaneamente dalle grandi masse della popolazione alle scelte del gruppo sociale dominante, quanto nella societ\u00e0 politica, dove si esercita il \u00ab \"dominio diretto\" o di comando che si esprime nello Stato e nel governo \"giuridico\" \u00bb. Gli intellettuali sono cos\u00ec \u00ab i \"commessi\" del gruppo dominante per l'esercizio delle funzioni subalterne dell'egemonia sociale e del governo politico, cio\u00e8: 1) del consenso \"spontaneo\" dato dalle grandi masse della popolazione all'indirizzo impresso alla vita sociale dal gruppo fondamentale dominante [...] 2) dell'apparato di coercizione statale che assicura \"legalmente\" la disciplina di quei gruppi che non \"consentono\" \u00bb.\nCome lo Stato, nella societ\u00e0 politica, tende a unificare gli intellettuali tradizionali con quelli organici, cos\u00ec nella societ\u00e0 civile il partito politico, ancor pi\u00f9 compiutamente e organicamente dello Stato, elabora \u00ab i propri componenti, elementi di un gruppo sociale nato e sviluppatosi come \"economico\", fino a farli diventare intellettuali politici qualificati, dirigenti, organizzatori di tutte le attivit\u00e0 e le funzioni inerenti all'organico sviluppo di una societ\u00e0 integrale, civile e politica \u00bb.\nLa letteratura nazionale-popolare.\nSe dunque gli intellettuali possono essere mediatori di cultura e di consenso presso i gruppi sociali, una classe politicamente emergente deve valersi di intellettuali organici alla valorizzazione dei suoi valori culturali, fino a imporli all'intera societ\u00e0.\nPur essendo sempre stati legati alle classi dominanti, ottenendone spesso onori e prestigio, gli intellettuali italiani non si sono mai sentiti organici, hanno sempre rifiutato, in nome di un loro astratto cosmopolitismo, ogni legame con il popolo, del quale non hanno mai voluto riconoscere le esigenze n\u00e9 interpretare i bisogni culturali.\nIn molte lingue - in russo, in tedesco, in francese - il significato dei termini \u00abnazionale\u00bb e \u00abpopolare\u00bb coincidono: \u00abin Italia, il termine \"nazionale\" ha un significato molto ristretto ideologicamente e in ogni caso non coincide con \"popolare\", perch\u00e9 in Italia gli intellettuali sono lontani dal popolo, cio\u00e8 dalla \"nazione\" e sono invece legati a una tradizione di casta, che non \u00e8 mai stata rotta da un forte movimento popolare o nazionale dal basso: la tradizione \u00e8 libresca e astratta e l'intellettuale tipico moderno si sente pi\u00f9 legato ad Annibal Caro o a Ippolito Pindemonte che a un contadino pugliese o siciliano\u00bb.\nDall'Ottocento, in Europa, si \u00e8 assistito a un fiorire della letteratura popolare, dai romanzi di appendice del Sue o di Ponson du Terrail, ad Alexandre Dumas, ai racconti polizieschi inglesi e americani; con maggior dignit\u00e0 artistica, alle opere del Chesterton e di Dickens, a quelle di Victor Hugo, di \u00c9mile Zola e di Honor\u00e9 de Balzac, fino ai capolavori di F\u00ebdor Michajlovi\u010d Dostoevskij e di Lev Tolstoj. Nulla di tutto questo in Italia: qui la letteratura non si \u00e8 diffusa e non \u00e8 stata popolare, per la mancanza di un blocco nazionale intellettuale e morale tanto che l'elemento intellettuale italiano \u00e8 avvertito come pi\u00f9 straniero degli stranieri stessi.\nIl pubblico italiano cerca la sua letteratura all'estero perch\u00e9 la sente pi\u00f9 \"sua\" di quella nazionale: \u00e8 questa la dimostrazione del distacco, in Italia, fra pubblico e scrittori: \u00abOgni popolo ha la sua letteratura, ma essa pu\u00f2 venirgli da un altro popolo [ ... ] pu\u00f2 essere subordinato all'egemonia intellettuale e morale di altri popoli. \u00c8 questo spesso il paradosso pi\u00f9 stridente per molte tendenze monopolistiche di carattere nazionalistico e repressivo: che mentre si costruiscono piani grandiosi di egemonia, non ci si accorge di essere oggetto di egemonie straniere; cos\u00ec come, mentre si fanno piani imperialistici, in realt\u00e0 si \u00e8 oggetto di altri imperialismi\u00bb. Tanto gli intellettuali laici hanno fallito nel compito, che storicamente doveva loro spettare, di elaborare la coscienza morale del popolo diffendendo in esso un moderno umanesimo, quanto quelli cattolici: la loro insufficienza \u00e8 \u00abuno degli indizi pi\u00f9 espressivi dell'intima rottura che esiste tra la religione e il popolo: questo si trova in uno stato miserrimo di indifferentismo e di assenza di una vivace vita spirituale; la religione \u00e8 rimasta allo stato di superstizione [ ... ] l'Italia popolare \u00e8 ancora nelle condizioni create immediatamente dalla Controriforma: la religione, tutt'al pi\u00f9, si \u00e8 combinata col folclore pagano ed \u00e8 rimasta in questo stadio\u00bb.\nSono rimaste famose le note di Gramsci sul Manzoni, messo a confronto con Tolstoj; lo scrittore pi\u00f9 autorevole, pi\u00f9 studiato nelle scuole e probabilmente il pi\u00f9 popolare, \u00e8 una dimostrazione del carattere non nazionale-popolare della letteratura italiana: \u00abIl carattere aristocratico del cattolicismo manzoniano appare dal compatimento scherzoso verso le figure di uomini del popolo (ci\u00f2 che non appare in Tolstoi), come fra Galdino (in confronto di frate Cristoforo), il sarto, Renzo, Agnese, Perpetua, la stessa Lucia [ ... ] i popolani, per il Manzoni, non hanno vita interiore, non hanno personalit\u00e0 morale profonda; essi sono \"animali\" e il Manzoni \u00e8 \"benevolo\" verso di loro proprio della benevolenza di una cattolica societ\u00e0 di protezione di animali [ ... ] niente dello spirito \"popolare\" di Tolstoj, cio\u00e8 dello spirito evangelico del cristianesimo primitivo. L'atteggiamento del Manzoni verso i suoi popolani \u00e8 l'atteggiamento della Chiesa Cattolica verso il popolo: di condiscendente benevolenza, non di immediatezza umana [ ... ] vede con \"occhio severo\" tutto il popolo, mentre vede con occhio severo \"i pi\u00f9 di coloro che non sono popolo\"; egli trova \"magnanimit\u00e0\", \"alti pensieri\", \"grandi sentimenti\", solo in alcuni della classe alta, in nessuno del popolo [ ... ] non c'\u00e8 popolano che non venga preso in giro e canzonato [ ... ] Vita interiore hanno solo i signori: fra Cristoforo, il Borromeo, l'Innominato, lo stesso don Rodrigo [ ... ] L'importanza che ha la frase di Lucia nel turbare la coscienza dell'Innominato e nel secondarne la crisi morale, \u00e8 di carattere non illuminante e folgorante come ha l'apporto del popolo, sorgente di vita morale e religiosa nel Tolstoi, ma meccanico e di carattere sillogistico [ ... ] il suo atteggiamento verso il popolo non \u00e8 \"popolare-nazionale\" ma aristocratico\u00bb.\nUna classe che muova alla conquista dell'egemonia non pu\u00f2 non creare una nuova cultura, che \u00e8 essa stessa espressione di una nuova vita morale, un nuovo modo di vedere e rappresentare la realt\u00e0; naturalmente, non si possono creare artificialmente artisti che interpretino questo nuovo mondo culturale, ma \u00abun nuovo gruppo sociale che entra nella vita storica con atteggiamento egemonico, con una sicurezza di s\u00e9 che prima non aveva, non pu\u00f2 non suscitare dal suo seno personalit\u00e0 che prima non avrebbero trovato una forza sufficiente per esprimersi compiutamente\u00bb. Intanto, nella creazione di una nuova cultura, \u00e8 parte la critica della civilt\u00e0 letteraria presente, e Gramsci vede nella critica svolta da Francesco De Sanctis un esempio privilegiato:\n\u00abLa critica del De Sanctis \u00e8 militante, non \"frigidamente\" estetica, \u00e8 la critica di un periodo di lotte culturali, di contrasti tra concezioni della vita antagonistiche. Le analisi del contenuto, la critica della \"struttura\" delle opere, cio\u00e8 della coerenza logica e storica-attuale delle masse di sentimenti rappresentati artisticamente, sono legate a questa lotta culturale: proprio in ci\u00f2 pare consista la profonda umanit\u00e0 e l'umanesimo del De Sanctis [ ... ] Piace sentire in lui il fervore appassionato dell'uomo di parte che ha saldi convincimenti morali e politici e non li nasconde\u00bb. Il De Sanctis opera nel periodo risorgimentale, in cui si lotta per creare una nuova cultura: di qui la differenza con il Croce, che vive s\u00ec gli stessi motivi culturali, ma nel periodo della loro affermazione, per cui \u00abla passione e il fervore romantico si sono composti nella serenit\u00e0 superiore e nell'indulgenza piena di bonomia\u00bb. Quando poi quei valori culturali, cos\u00ec affermatisi, sono messi in discussione, allora in Croce \u00absubentra una fase in cui la serenit\u00e0 e l'indulgenza s'incrinano e affiora l'acrimonia e la collera a stento repressa: fase difensiva non aggressiva e fervida, e pertanto non confrontabile con quella del De Sanctis\u00bb.\nPer Gramsci, una critica letteraria marxistica pu\u00f2 avere nel critico campano un esempio, dal momento che essa deve fondere, come De Sanctis fece, la critica estetica con la lotta per una cultura nuova, criticando il costume, i sentimenti e le ideologie espresse nella storia della letteratura, individuandone le radici nella societ\u00e0 in cui quegli scrittori si trovavano a operare.\nNon a caso, Gramsci progettava nei suoi \"Quaderni\" un saggio che intendeva intitolare \u00abI nipotini di padre Bresciani\u00bb, dal nome del gesuita Antonio Bresciani (1798 - 1862), tra i fondatori e direttore della rivista \"La Civilt\u00e0 Cattolica\" e scrittore di romanzi popolari d'impronta reazionaria; uno di essi, \"L'ebreo di Verona\", fu stroncato in un famoso saggio del De Sanctis. \"I nipotini di padre Bresciani\" sono, per Gramsci, gli intellettuali e i letterati contemporanei portatori di una ideologia reazionaria, sia essa cattolica che laica, con un \u00abcarattere tendenzioso e propagandistico apertamente confessato\u00bb\nFra i \u00abnipotini\u00bb Gramsci individua, oltre a molti scrittori ormai dimenticati, Antonio Beltramelli, Ugo Ojetti - \u00abla codardia intellettuale dell'uomo supera ogni misura normale\u00bb - Alfredo Panzini, Goffredo Bellonci, Massimo Bontempelli, Umberto Fracchia, Adelchi Baratono - \u00abl'agnosticismo del Baratono non \u00e8 altro che vigliaccheria morale e civile [ ... ] Baratono teorizza solo la propria impotenza estetica e filosofica e la propria coniglieria\u00bb - Riccardo Bacchelli - \u00abnel Bacchelli c'\u00e8 molto brescianesimo, non solo politico-sociale, ma anche letterario: la Ronda fu una manifestazione di gesuitismo artistico\u00bb - Salvator Gotta, \u00abdi Salvator Gotta si pu\u00f2 dire ci\u00f2 che il Carducci scrisse del Rapisardi: \"Oremus sull'altare e flatulenze in sagrestia\"; tutta la sua produzione letteraria \u00e8 brescianesca\u00bb, Giuseppe Ungaretti.\nSecondo Gramsci \u00abla vecchia generazione degli intellettuali \u00e8 fallita (Papini, Prezzolini, Soffici, ecc.) ma ha avuto una giovinezza. La generazione attuale non ha neanche questa et\u00e0 delle brillanti promesse, Titta Rosa, Angioletti, Malaparte, ecc.). Asini brutti anche da piccoletti\u00bb.\nLa critica a Benedetto Croce.\nNipote del filosofo neo-hegeliano Bertrando Spaventa, allevato nella giovinezza, dopo la morte dei genitori, dal fratello di questi, Silvio, Benedetto Croce giunge all'idealismo, attraverso il marxismo di Antonio Labriola, alla fine dell'Ottocento, nel momento in cui, in Europa, si afferma il revisionismo del marxismo ad opera della corrente socialdemocratica tedesca capeggiata da Eduard Bernstein e di qui, al revisionismo socialista italiano di Bissolati e Turati. Croce, che non \u00e8 mai stato socialista, d\u00e0 alla borghesia italiana gli strumenti culturali pi\u00f9 raffinati per delimitare i confini fra gli intellettuali e la cultura italiana, da una parte, e il movimento operaio e socialista dall'altra; per Gramsci \u00e8 necessario mostrare e combattere la sua funzione di maggior rappresentante dell'egemonia culturale che il blocco sociale dominante esercita nei confronti del movimento operaio italiano.\nCome tale, il Croce combatte il marxismo, cercando di negarne validit\u00e0 nell'elemento che egli individua come decisivo: quello dell'economia; \"Il Capitale\" di Marx sarebbe per lui un'opera di morale e non di scienza, un tentativo di dimostrare che la societ\u00e0 capitalistica \u00e8 immorale, diversamente dalla comunista, in cui si realizzerebbe la piena moralit\u00e0 umana e sociale. La non scientificit\u00e0 dell'opera maggiore di Marx sarebbe dimostrata dal concetto del plusvalore: per Croce, solo da un punto di vista morale si pu\u00f2 parlare di plusvalore, rispetto al valore, legittimo concetto economico.\nQuesta critica del Croce \u00e8, per Gramsci, in realt\u00e0 un semplice sofisma: il plusvalore \u00e8 esso stesso valore, \u00e8 la differenza tra il valore delle merci prodotte dal lavoratore e il valore della forza-lavoro del lavoratore stesso. La teoria del valore di Marx deriva direttamente da quella dell'economista liberale inglese David Ricardo la cui teoria del valore-lavoro \u00abnon sollev\u00f2 nessuno scandalo quando fu espressa, perch\u00e9 allora non rappresentava nessun pericolo, appariva solo, come era, una constatazione puramente oggettiva e scientifica. Il valore polemico e di educazione morale e politica, pur senza perdere la sua oggettivit\u00e0, doveva acquistarla solo con la Economia critica [\"Il Capitale\" di Marx]\u00bb.\nLa filosofia crociana si qualifica come storicismo, ossia, seguendo il Vico, la realt\u00e0 \u00e8 storia e tutto ci\u00f2 che esiste \u00e8 necessariamente storico ma, conformemente alla natura idealistica della sua filosofia, la storia \u00e8 storia dello Spirito, essa \u00e8 dunque storia di astrazioni, \u00e8 storia della libert\u00e0, della cultura, del progresso, \u00e8 storia speculativa, non \u00e8 la storia concreta delle nazioni e delle classi: \u00abLa storia speculativa pu\u00f2 essere considerata come un ritorno, in forme letterarie rese pi\u00f9 scaltre e meno ingenue dallo sviluppo della capacit\u00e0 critica, a modi di storia gi\u00e0 caduti in discredito come vuoti e retorici e registrati in diversi libri dello stesso Croce. La storia etico-politica, in quanto prescinde dal concetto di blocco storico [\"unione di struttura e sovrastruttura in senso marxiano\"], in cui contenuto economico-sociale e forma etico-politica si identificano concretamente nella ricostruzione dei vari periodi storici, \u00e8 niente altro che una presentazione polemica di filosofemi pi\u00f9 o meno interessanti, ma non \u00e8 storia. Nelle scienze naturali ci\u00f2 equivarrebbe a un ritorno alle classificazioni secondo il colore della pelle, delle piume, del pelo degli animali, e non secondo la struttura anatomica [ ... ] nella storia degli uomini [ ... ] il \"colore della pelle\" fa \"blocco\" con la struttura anatomica e con tutte le funzioni fisiologiche; non si pu\u00f2 pensare un individuo \"scuoiato\" come il vero \"individuo\", ma neanche l'individuo \"disossato\" e senza scheletro [ ... ] la storia del Croce rappresenta \"figure\" disossate, senza scheletro, dalle carni flaccide e cascanti anche sotto il belletto delle veneri letterarie dello scrittore\u00bb.\nL'operazione conservatrice del Croce storico fa il paio con quella del Croce filosofo: se la dialettica dell'idealista Hegel era una dialettica dei \"contrari\" - uno svolgimento della storia che procede per contraddizioni - la dialettica crociana \u00e8 una dialettica dei \"distinti\": commutare la \"contraddizione\" in \"distinzione\" significa operare un'attenuazione, se non un annullamento dei contrasti che nella storia, e dunque nelle societ\u00e0, si presentano. Per Gramsci, tale operazione si manifesta nelle opere storiche del Croce: la sua \"Storia d'Europa\", iniziando dal 1815 e tagliando fuori il periodo della Rivoluzione francese e quello napoleonico, \u00abnon \u00e8 altro che un frammento di storia, l'aspetto \"passivo\" della grande rivoluzione che si inizi\u00f2 in Francia nel 1789, trabocc\u00f2 nel resto d' Europa con le armate repubblicane e napoleoniche, dando una potente spallata ai vecchi regimi e determinandone non il crollo immediato come in Francia, ma la corrosione riformistica che dur\u00f2 fino al 1870\u00bb. Analoga \u00e8 l'operazione operata dal Croce nella sua \"Storia d'Italia dal 1871 al 1915\" la quale affronta unicamente il periodo del consolidamento del regime dell'Italia unita e si \u00abprescinde dal momento della lotta, dal momento in cui si elaborano e radunano e schierano le forze in contrasto [ ... ] in cui un sistema etico-politico si dissolve e un altro si elabora [ ... ] in cui un sistema di rapporti sociali si sconnette e decade e un altro sistema sorge e si afferma, e invece [\"Croce\"] assume placidamente come storia il momento dell'espansione culturale o etico-politico\u00bb.\nIl materialismo storico.\nGramsci, fin dagli anni universitari, fu un deciso oppositore di quella concezione fatalistica e positivistica del marxismo, presente nel vecchio partito socialista, per la quale il capitalismo necessariamente era destinato a crollare, facendo posto a una societ\u00e0 socialista. Questa concezione mascherava l'impotenza politica del partito della classe subalterna, incapace di prendere l'iniziativa per la conquista dell'egemonia.\nAnche il manuale del bolscevico russo Nikolai Bucharin, edito nel 1921, \"La teoria del materialismo storico manuale popolare di sociologia\", si colloca nello stesso filone: \u00abla sociologia \u00e8 stata un tentativo di creare un metodo della scienza storico-politica, in dipendenza di un sistema filosofico gi\u00e0 elaborato, il positivismo evoluzionistico [ ... ] \u00e8 diventata la filosofia dei non filosofi, un tentativo di descrivere e classificare schematicamente i fatti storici, secondo criteri costruiti sul modello delle scienze naturali. La sociologia \u00e8 dunque un tentativo di ricavare \"sperimentalmente\" le leggi di evoluzione della societ\u00e0 umana in modo da prevedere l'avvenire con la stessa certezza con cui si prevede che da una ghianda si svilupper\u00e0 una quercia. L'evoluzionismo volgare \u00e8 alla base della sociologia che non pu\u00f2 conoscere il principio dialettico col passaggio dalla quantit\u00e0 alla qualit\u00e0, passaggio che turba ogni evoluzione e ogni legge di uniformit\u00e0 intesa in senso volgarmente evoluzionistico\u00bb.\nLa comprensione della realt\u00e0 come sviluppo della storia umana \u00e8 solo possibile utilizzando la dialettica marxiana, esclusa nel \"Manuale\" del Bucharin, perch\u00e9 essa coglie tanto il senso delle vicende umane quanto la loro provvisoriet\u00e0, la loro storicit\u00e0 appunto, determinata dalla prassi, dall'azione politica che trasforma le societ\u00e0.\nLe societ\u00e0 non si trasformano da s\u00e9 in qualunque situazione data; gi\u00e0 Marx aveva rilevato come nessuna societ\u00e0 si ponga compiti per la cui soluzione non esistano gi\u00e0 le condizioni almeno in via di apparizione n\u00e9 essa si dissolve e pu\u00f2 essere sostituita se prima non ha svolto tutte le forme di vita che le sono implicite. Il rivoluzionario si pone il problema di individuare esattamente i rapporti tra struttura e superstruttura per giungere a una giusta analisi delle forze che operano nella storia di un determinato periodo. L'azione politica rivoluzionaria, la prassi, per Gramsci \u00e8 anche catarsi che segna \u00abil passaggio dal momento meramente economico (o egoistico-passionale) al momento etico-politico cio\u00e8 l'elaborazione superiore della struttura in super-struttura nella coscienza degli uomini. Ci\u00f2 significa anche il passaggio dall\"'oggettivo al soggettivo\" e dalla \"necessit\u00e0 alla libert\u00e0\". La struttura, da forza esteriore che schiaccia l'uomo, lo assimila a s\u00e9, lo rende passivo, si trasforma in mezzo di libert\u00e0, in strumento per creare una nuova forma etico-politica, in origine di nuove iniziative. La fissazione del momento \"catartico\" diventa cos\u00ec, mi pare, il punto di partenza di tutta la filosofia della prassi; il processo catartico coincide con la catena di sintesi che sono risultate dallo svolgimento dialettico\u00bb.\nLa dialettica \u00e8 dunque strumento di indagine storica, che supera la visione naturalistica e meccanicistica della realt\u00e0, \u00e8 unione di teoria e prassi, di conoscenza e azione. La dialettica \u00e8 \u00abdottrina della conoscenza e sostanza midollare della storiografia e della scienza della politica\u00bb e pu\u00f2 essere compresa solo concependo il marxismo \u00abcome una filosofia integrale e originale che inizia una nuova fase nella storia e nello sviluppo mondiale in quanto supera (e superando ne include in s\u00e9 gli elementi vitali) sia l'idealismo che il materialismo tradizionali espressione delle vecchie societ\u00e0. Se la filosofia della prassi [\"il marxismo\"] non \u00e8 pensata che subordinatamente a un'altra filosofia, non si pu\u00f2 concepire la nuova dialettica, nella quale appunto quel superamento si effettua e si esprime\u00bb.\nIl vecchio materialismo \u00e8 metafisica; per il senso comune la realt\u00e0 oggettiva, indipendente dal soggetto, esistente indipendentemente dall'uomo, \u00e8 un ovvio assioma, confortato dall'affermazione della religione per la quale il mondo, creato da Dio, si trova gi\u00e0 dato di fronte a noi. Ma per Gramsci, se vanno esclusi gli idealismi berkeleiani e gentiliani, va anche rifiutata \u00abla concezione della realt\u00e0 oggettiva del mondo esterno nella sua forma pi\u00f9 triviale e acritica\u00bb dal momento che \u00aba questa pu\u00f2 essere mossa l'obbiezione di misticismo\u00bb. Se noi conosciamo la realt\u00e0 in quanto uomini, ed essendo noi stessi un divenire storico, anche la conoscenza e la realt\u00e0 sono un divenire.\nCome potrebbe infatti esistere un'oggettivit\u00e0 extrastorica ed extraumana e chi giudicher\u00e0 di tale oggettivit\u00e0? \u00abLa formulazione di Engels che \"l'unit\u00e0 del mondo consiste nella sua materialit\u00e0 dimostrata dal lungo e laborioso sviluppo della filosofia e delle scienze naturali\" contiene appunto il germe della concezione giusta, perch\u00e9 si ricorre alla storia e all'uomo per dimostrare la realt\u00e0 oggettiva. Oggettivo significa sempre \"umanamente oggettivo\", ci\u00f2 che pu\u00f2 corrispondere esattamente a \"storicamente soggettivo\" [ ... ]. L'uomo conosce oggettivamente in quanto la conoscenza \u00e8 reale per tutto il genere umano \"storicamente\" unificato in un sistema culturale unitario; ma questo processo di unificazione storica avviene con la sparizione delle contraddizioni interne che dilaniano la societ\u00e0 umana, contraddizioni che sono la condizione della formazione dei gruppi e della nascita delle ideologie [ ... ]. C'\u00e8 dunque una lotta per l'oggettivit\u00e0 (per liberarsi dalle ideologie parziali e fallaci) e questa lotta \u00e8 la stessa lotta per l'unificazione culturale del genere umano. Ci\u00f2 che gli idealisti chiamano \"spirito\" non \u00e8 un punto di partenza ma di arrivo, l'insieme delle soprastrutture in divenire verso l'unificazione concreta e oggettivamente universale e non gi\u00e0 un presupposto unitario\u00bb.\nInfluenze su politica e idee.\nDeterminante per la collocazione politica del PCI del dopoguerra fu l'opinione di Gramsci sulla necessit\u00e0 di attendere la soluzione della \"questione meridionale\" per poter tentare esiti rivoluzionari, decisione compatibile del resto con le necessit\u00e0 di politica internazionale dettate dall'Unione Sovietica.\nNegli ultimi decenni del Novecento si \u00e8 sviluppata un'importante corrente di studi all'interno delle scienze sociali e culturologiche, i cosiddetti \"Cultural studies\", che pongono il Gramsci dei \"quaderni\" tra i referenti teorici. In particolare la dicotomia egemonico/subalterno e il ruolo della cultura nello scambio con la visione del mondo delle masse risulteranno interessanti spunti di riflessione tuttora attuali.\nVicende editoriali dei \"Quaderni del carcere\".\nLa prima edizione Einaudi.\nAl termine della guerra mondiale, per il leader del Partito Comunista Italiano, Palmiro Togliatti, la pubblicazione del corpus degli scritti di Gramsci fu una priorit\u00e0. Questi erano stati copiati, letti e meditati dai dirigenti che alla fine degli anni quaranta lavorarono per strutturarne un'edizione. Il regista dell'operazione fu Togliatti, che fino alla sua morte nel 1964 supervision\u00f2 e dos\u00f2 sapientemente i testi gramsciani. L'incarico di maggiore responsabilit\u00e0 per la pubblicazione dei \"Quaderni\" venne affidato a Felice Platone, gi\u00e0 collaboratore redazionale di Gramsci prima del suo arresto.\nNell'aprile del 1946, sulla rivista \"Rinascita\", un articolo di Platone fornisce una accurata descrizione fisica dei \"Quaderni\" e chiarisce la loro straordinaria importanza culturale. L'articolo \u00e8 interessante per la qualit\u00e0 e la quantit\u00e0 di informazioni che fornisce: il saggio mostra per\u00f2 qualche incongruenza rispetto al reale impianto concettuale dell'opera gramsciana dato che, secondo Platone, l'argomento principale attorno a cui ruotano tutte le altre tematiche dei \"Quaderni\" \u00e8 la storia degli intellettuali italiani. Tale affermazione non corrisponde alle reali intenzioni di Gramsci: nei suoi appunti non esiste alcuna subordinazione tra un argomento e l'altro, piuttosto le varie tematiche si coordinano stabilendo delle relazioni paritarie. \u00c8 indubbio che la ricerca sugli intellettuali italiani abbia un particolare rilievo per la riflessione gramsciana ma \u00abattribuire [...] [a questa tematica] il ruolo di filo conduttore e centro di tutto il lavoro dei \"Quaderni\" comporta il rischio di una valutazione tutto sommato riduttiva del compito che Gramsci si era prefisso e dei risultati a cui \u00e8 pervenuto\u00bb.\nPlatone nell'articolo sopra citato aveva accennato ad una commissione che avrebbe dovuto deliberare sulla migliore scelta editoriale per la pubblicazione dei \"Quaderni\". Come detto, la personalit\u00e0 dominante di quella commissione fu Palmiro Togliatti, ma si possiedono anche interessanti interventi di altri membri dell'\u00e9quipe editoriale. Una proposta fu quella di pubblicare con Einaudi i quaderni considerati pi\u00f9 \"difficili\" e affidare al giornale l'Unit\u00e0 la pubblicazione dei quaderni di pi\u00f9 immediata lettura per una diffusione popolare. Questa ipotesi venne scartata.\nPi\u00f9 strettamente ricollegabile al quadro politico dell'epoca appare la proposta di sfrondare i \"Quaderni\" delle note puramente bibliografiche e dei riassunti di libri e articoli di rivista per facilitarne la lettura complessiva. In altri termini sembrava superfluo, per alcuni membri della commissione, inserire delle note che non avrebbero aggiunto nulla all'idea del pensatore politico; Platone stesso mostra dei dubbi su questa prospettiva scrivendo nel documento allegato ai volumi destinati alla commissione che cos\u00ec \u00ab[\u2026] si verrebbero a togliere parecchi tratti \u2013 e per lo pi\u00f9 molto interessanti \u2013 al quadro che Gramsci ha voluto tracciare\u00bb.\nAd ogni modo, delle modifiche furono apportate: vennero minuziosamente analizzate da Piero Sraffa quelle \"Noterelle di Economia\" che presentavano delle difficolt\u00e0 concettuali e, a parer suo, dovevano essere espunte per ragioni di merito. Valentino Gerratana fa notare che non si tratt\u00f2 di un taglio censorio capace di alterare l'impianto dei \"Quaderni\", ma piuttosto di una continuazione di quel dialogo intellettuale che i due amici avevano intrapreso prima e durante la detenzione di Gramsci. Vennero espunti anche i Quaderni di traduzione e le \"Note Autobiografiche\", ossia un frammento del \"Quaderno 15\" scritto da Gramsci nel marzo del 1933 in un momento di forte tensione psicologica e spossatezza fisica; qui, attraverso la similitudine del naufragio, Gramsci analizzava e in qualche modo giustificava il processo di disgregazione \u201cmolecolare\u201d del carattere che avviene lentamente e gradualmente per cause esterne e imprescindibili.\nUno degli interventi della commissione editoriale risulta interessante per comprendere come gi\u00e0 dal 1945-46 si ponesse il problema di una ipotetica edizione critica. Un documento dattiloscritto anonimo di sette cartelle, inserito negli atti della commissione, riporta proprio la proposta di due differenti tipi di edizione: la prima, \"diplomatica\", da farsi in un secondo momento, doveva essere una rigorosa analisi ecdotica dei trenta quaderni rispettando l'ordine cronologico e le caratteristiche del testo manoscritto; la seconda, \"popolare\", avrebbe avuto una struttura semplice e di facile consultazione per interessare una pi\u00f9 grande fetta di pubblico e sarebbe stata il tipo di edizione da prediligere nell'immediato.\nLa scelta della commissione si orient\u00f2 verso quel tipo di pubblicazione che venne definita \"popolare\": ma bisogna chiarire che la popolarit\u00e0 di questa edizione non \u00e8 data da alcuna semplificazione del testo gramsciano e che l'edizione che ne risult\u00f2 era indirizzata principalmente ad un pubblico colto; non si trattava di un testo di ampio respiro, compendiato o semplificato per una maggiore diffusione, ma di una raccolta di note di Gramsci che contenevano concetti molto complessi, di riflessioni ed elaborazioni teoriche specialistiche.\nLe note dei \"Quaderni\" vennero suddivise per sezioni tematiche e pubblicate progressivamente in sei volumi tra 1948 e il 1951. La suddivisione delle note per argomenti d\u00e0 agli scritti di Gramsci una struttura pi\u00f9 omogenea rispetto alla loro forma originaria; inoltre gli indici dei singoli volumi si prestano ad una immediata consultazione che permette di rintracciare con facilit\u00e0 i vari argomenti affrontati da Gramsci in carcere. Ai sei volumi furono dati i seguenti titoli:\nLa pubblicazione dei \"Quaderni\" ebbe risonanza nazionale sia sul piano culturale che su quello politico. Durante la sua reclusione, Gramsci aveva assunto per l'opinione pubblica avversa al regime la statura di un martire; i giornali di sinistra pubblicavano gli articoli che egli aveva scritto prima dell'arresto; si organizzavano manifestazioni per la sua liberazione; a Mosca le sue effigi venivano innalzate sulla Piazza Rossa. Il PCI aveva bisogno di scuotere la sensibilit\u00e0 nazionale e rendere forte la sua base, riverberando quell'immagine di Gramsci marxista allineato e fedele al partito fino in fondo. L'operazione di politica culturale riusc\u00ec, avverando quell'incontrastata egemonia che Gramsci aveva auspicato negli articoli giornalistici e nei \"Quaderni\": una larga schiera di intellettuali impegnati in diversi ambiti culturali e artistici, nel dopoguerra, divenne leale al Partito Comunista, imponendo una serie di temi fino alla met\u00e0 degli anni Settanta, quando il Pci divenne il Partito Comunista pi\u00f9 forte del mondo Occidentale. Ecco le parole testuali di Gramsci: \u00ab\u00c8 certo importante e utile per il proletariato che uno o pi\u00f9 intellettuali, individualmente, aderiscano al suo programma e alla sua dottrina, si confondano nel proletariato, ne diventino e se ne sentano parte integrante\u00bb. ,\nL'edizione critica di Valentino Gerratana.\nDopo la pubblicazione della prima edizione dei \"Quaderni\" rimaneva in sospeso la prima istanza a cui la commissione editoriale aveva fatto riferimento, quella di una edizione diplomatica: dovranno trascorrere venticinque anni da allora affinch\u00e9 questa venga allestita da Valentino Gerratana sotto l'egida dell'Istituto Gramsci, pubblicata da Einaudi nel 1975.\nIl lavoro si concentra sull'andamento \u201ctemporale\u201d della scrittura gramsciana, cio\u00e8, riesce a mettere in evidenza i vari stadi di stesura del testo nella prospettiva di interpretare le modalit\u00e0 in cui questo venne concepito. In realt\u00e0 giungere a questo risultato non \u00e8 affatto semplice: come gi\u00e0 stato accennato, la forma originale dei \"Quaderni\" crea numerosi problemi di lettura. Gramsci, infatti, non scriveva progressivamente e per argomenti, ma lavorava su pi\u00f9 fronti tematici nello stesso insieme di pagine; inoltre lasciava spesso degli spazi bianchi procedendo oltre, per poi ritornare in un secondo momento a riempirli: vi sono numerose note cronologicamente pi\u00f9 recenti che precedono note cronologicamente anteriori e viceversa. In pi\u00f9 si aggiunge il fatto che il testo gramsciano \u00e8 stratificato, o meglio, vi sono delle note che vengono cancellate e successivamente fatte oggetto di ricopiatura o rielaborazione, altre che sono rimaste nella loro originaria stesura e altre ancora che rappresentano la seconda stesura della prima tipologia di note. Gerratana nomina questi tre tipi di note rispettivamente A, B, C. L'edizione riporta i diversi strati di testo utilizzando per le note A un corpo tipografico minuscolo.\nUn importante suggerimento sulla modalit\u00e0 cronologica della scrittura dei \"Quaderni\" viene data direttamente da Gramsci in alcune note, o dai timbri dei visti carcerari, o ancora dalle citazioni dei libri utilizzati da Gramsci dei quali conosciamo le date d'ingresso in carcere. Per quel che riguarda la numerazione, Gerratana ordina i \"Quaderni\" progressivamente in linea diacronica e in numeri arabi, mantenendo tra parentesi la numerazione in numeri romani apportata da Tania Schucht subito dopo la morte di Gramsci. In questo modo \u00e8 pi\u00f9 semplice individuare il periodo di composizione di ogni quaderno e, all'interno di ognuno di esso, dei singoli paragrafi. Ogni paragrafo ha un titolo: quelli riportati tra parentesi angolari sono di tipo redazionale, mentre quelli non messi tra parentesi sono originali di Gramsci. Tutti i titoli delle note nella loro forma manoscritta hanno un segno di paragrafo (\u00a7): l'editore ha scelto di conservare queste indicazioni di Gramsci, aggiungendo ad esse una numerazione redazionale progressiva che faciliti la consultazione.\nI quaderni sottoposti al vaglio filologico e riportati integralmente nell'edizione critica sono ventinove, diciassette dei quali risalenti al periodo di Turi e dodici a quello di Formia. L'editore ha preferito non riportare integralmente gli altri sei quaderni di traduzioni per evitare di appesantire un testo gi\u00e0 di per s\u00e9 cos\u00ec notevolmente carico. La documentazione di questi quaderni \u201cespunti\u201d viene data nell'ultimo volume dell'edizione che comprende anche la descrizione fisica di tutti gli altri quaderni, l'apparato critico generale, l'indice delle opere citate, quello dei nomi e degli argomenti e le note al testo.\nFortuna del pensiero gramsciano.\nAttraverso la pubblicazione dell'edizione critica lo studio dei \"Quaderni del carcere\" assume una connotazione pi\u00f9 strettamente scientifica: il testo gramsciano viene presentato nella sua veste originaria senza essere sottoposto ad alcuna forzatura interpretativa. A proposito di Karl Marx, Gramsci scriveva le seguenti parole che sembrano applicarsi al suo pensiero: \u00abse si vuole studiare la nascita di una concezione del mondo che dal suo fondatore non \u00e8 stata mai esposta sistematicamente [\u2026] occorre fare preliminarmente un lavoro filologico minuzioso e condotto col massimo scrupolo di esattezza, di onest\u00e0 scientifica, di lealt\u00e0 intellettuale, di assenza di ogni preconcetto ed apriorismo o partito preso\u00bb.\nEppure, nel momento in cui l'edizione di Gerratana viene alla luce, il dibattito culturale intorno alla figura di Gramsci lentamente affievolisce. In realt\u00e0, la fortuna di Gramsci e dei suoi \"Quaderni\" inizia a scricchiolare gi\u00e0 negli anni Sessanta quando emergono nuove correnti politiche e culturali protestatarie, sfociate nei tumulti giovanili del '68 europeo; in Italia sembrano strattonare Gramsci, ad esaltarlo o demonizzarlo perch\u00e9 considerato vicino al Partito Comunista, ad un vecchio agire politico da cui scostarsi.\nUna testimonianza di quelle correnti che \u2018usavano\u2019 Gramsci ci viene da Alberto Mario Cirese, il pi\u00f9 autorevole studioso di Gramsci in materia di folklore. Sul '68 afferma Cirese: \u00abil punto era che allora si discuteva se Gramsci avesse autorizzato o meno un uso politico del folklore, che era un modo assolutamente sbagliato di porsi il problema e voglio dire che per\u00f2 era una cosa che fermentava. Era il tempo nel quale a una mia intervista su Gramsci a \u00abRinascita Sarda\u00bb, settimanale comunista in Sardegna, nella quale io rispondo alle domande che mi vengono fatte su Gramsci, il redattore della rivista mette come titolo, senza avvertirmene, \"Folklore come rivolta\". In Gramsci non c'\u00e8 folklore come rivolta assolutamente, nel mio discorso non c'\u00e8 folklore come rivolta, esplode in quel titolo un folklore come rivolta perch\u00e9 era il tempo del folklore come cultura di contestazione. Stoltezze\u00bb.\nD'altra parte, in quegli anni, Gramsci venne abbandonato da coloro che si distaccavano dal PCI in nome di quelle alternative politiche che si fondavano sui nascenti \"movimenti\". Giorgio Baratta cos\u00ec ricorda: \u00abnel '68 anche io [\u2026] assieme a tanti altri amici di quella che si chiamava la \u2018sinistra parlamentare\u2019 di Gramsci non ne volevamo sapere sentire parlare perch\u00e9 lo schiacciavamo, per cos\u00ec dire, sulla categoria demonizzata del togliattismo\u00bb.\nSul progressivo abbandono del pensiero gramsciano tra la fine degli anni Settanta e i primi anni Novanta la critica ha espresso diverse posizioni interessanti. Pietro Clemente, notando un decadimento d'interesse per le note demologiche gramsciane negli ultimi trent'anni afferma: \u00abIl lettore pi\u00f9 giovane deve sapere che gli studi demo-etno-antropologici italiani hanno avuto con Gramsci una intensa frequentazione tra anni '50 e '70, tanto da formare tre generazioni di studiosi, quella nata negli anni '20, quella degli anni '30, e quella dei '40. Ma la generazione nata negli anni '50 ha rischiato di non avere notizia di Gramsci, se non per qualche sussurro che ricordava il passato, ma senza particolare felicit\u00e0 . Questo \u00e8 avvenuto anche negli studi filosofici, storici, di storia della cultura, come se all'unisono, vittime di una saturazione da eccesso di abbondanza, una grande abbuffata, tutti si fossero messi d'accordo per un lungo digiuno dai suoi Quaderni del carcere. Le ragioni sono pi\u00f9 complesse, e certo c'\u00e8 di mezzo il cambiamento vertiginoso della societ\u00e0 italiana e la crisi catastrofica dell'immagine del comunismo, ma in effetti anche la saturazione sembrava essere compiuta\u00bb.\nPer molti la fortuna di Gramsci \u00ab\u00e8 stata a lungo legata, nel bene o nel male, a quella del PCI\u00bb non solo nei successi (o insuccessi) elettorali, ma nelle difficolt\u00e0 riscontrate nell'organizzazione interna, negli scontri ideologici e strategici che dalla fine degli anni Settanta fino alla fine degli anni Ottanta hanno portato il Partito Comunista italiano a cambiamenti radicali quali il suo scioglimento nel 1991. Una simile lettura viene data da Raul Mordenti secondo il quale le cause del disinteresse per i \"Quaderni\" di Gramsci risiedano sia dentro il partito che nella cultura italiana scossa da nuovi modelli culturali che non potevano accogliere l'eredit\u00e0 gramsciana senza contraddirsi: \u00abTroppo stretto e soffocante si era fatto il nodo che legava Gramsci al suo partito perch\u00e9 anche e perfino la lettura di Gramsci non risentisse del \u00abcompromesso storico\u00bb del Pci e dell'\u00abunit\u00e0 nazionale\u00bb e del terrorismo e del \u00abfarsi Stato\u00bb del Pci e del sindacato, insomma delle contingenze politiche italiane di quella met\u00e0 degli anni settanta in cui i \"Quaderni\" di Gramsci vedevano (in un certo senso: per la prima volta) la luce. \"Minora premebant\", in tutti i sensi: il pensiero debole, i \"nouveaux philosophes\", il post-moderno, insomma il grande freddo degli anni ottanta italiani. Non c'era n\u00e9 tempo, n\u00e9 modo, n\u00e9, soprattutto, motivo, per leggere (o rileggere) i \"Quaderni\" di Gramsci\u00bb.\nEppure, mentre Gramsci in Italia viene quasi dimenticato, il successo dei \"Quaderni\" all'estero \u00e8 notevole: dal 1927 al 1988 la bibliografia degli studi sugli scritti gramsciani, conta pi\u00f9 di settemila titoli in 28 diverse lingue. L'opera di Gramsci inizia a fare il giro del mondo dall'America latina alla Cina fino ad arrivare in India; la Gran Bretagna su ispirazione del pensiero gramsciano ha fondato i suoi \"Cultural Studies\", che hanno presso l'Universit\u00e0 di Birmingham il loro centro d'eccellenza, e gli Stati Uniti hanno valicato gli steccati ideologici con cui il maccartismo aveva racchiuso la societ\u00e0 civile e il mondo accademico scoprendo Gramsci come intellettuale e filosofo pi\u00f9 che come uomo di partito: \u00e8 straordinaria, in questo senso, la storia personale di John Cammet, massimo studioso statunitense di Gramsci che nel 1959 con la sua tesi di laurea inaugur\u00f2 un periodo fecondo di studi gramsciani nel suo paese; quella tesi gli procur\u00f2 nel 1960 il premio come miglior inedito dell'anno da parte della \"Society for Italian Historical studies\"; quel testo fu rielaborato nel corso degli anni sessanta e pubblicato nel 1967 con il titolo \"Antonio Gramsci and the origins of italian communism\" per i tipi della Standford University Press. \u00c8 proprio a Cammet che dobbiamo la bibliografia gramsciana dell'Istituto Gramsci e la fondazione della IGS (International Gramsci Society) che dagli anni novanta, affiancandosi all'Istituto Gramsci, rappresenta la massima istituzione culturale per la promozione degli studi gramsciani."}
{"id": "1040690", "revid": "1728", "url": "https://it.wikipedia.org/wiki?curid=1040690", "title": "Termini, Roma", "text": ""}
{"id": "1040699", "revid": "838137", "url": "https://it.wikipedia.org/wiki?curid=1040699", "title": "Racer X", "text": "I Racer X sono una band heavy metal statunitense fondata dal chitarrista Paul Gilbert nel 1984 a Los Angeles.\nIl nome del gruppo \u00e8 sia un riferimento al personaggio di Speed Racer sia alla velocit\u00e0 tipica della loro musica negli anni ottanta.\nStoria.\nLa band si form\u00f2 dall'incontro tra il giovane chitarrista Paul Gilbert e il bassista Juan Alderete, entrambi studenti al GIT - Guitar Institute of Technology di Los Angeles. Ai due si aggiunsero successivamente il batterista austriaco Harry Gschoesser e il cantante Jeff Martin, quest'ultimo proveniente da una band metal di Phoenix chiamata Surgical Steel. I Racer X pubblicarono il loro album di debutto \"Street Lethal\" nel gennaio 1986 per la Shrapnel Records.\nLa band si contraddistinse immediatamente per l'abilit\u00e0 tecnica dei suoi singoli componenti. Paul Gilbert in particolare venne inserito tra gli esponenti di spicco del genere neoclassical metal, reso popolare da chitarristi come Randy Rhoads e Yngwie J. Malmsteen. Lo stesso Gilbert rese omaggio a Malmsteen intitolando una traccia strumentale del primo album dei Racer X \"Y.R.O.\", acronimo di \"Yngwie Rip Off\". Il brano \u00e8 stato incluso nella colonna sonora del videogioco \"Br\u00fctal Legend\" nel 2009.\nDopo la pubblicazione del debutto, si un\u00ec alla band il secondo chitarrista Bruce Bouillet, in quel periodo studente di Gilbert. Parallelamente Harry Gschoesser fu costretto a tornare in Austria per problemi legati al visto. Il suo posto nella band venne preso da Scott Travis. Nel febbraio 1987 fu pubblicato il secondo album \"Second Heat\", che conteneva al suo interno la cover \"\"Moonage Daydream\" di David Bowie e \"Heart of a Lion\"\", una traccia che i Judas Priest avevano scartato dal loro ultimo album \"Turbo\".\nNel 1988 il gruppo registr\u00f2 il disco dal vivo \"Extreme Volume Live\". La band si sciolse nel 1989 quando Gilbert venne invitato da Billy Sheehan ad entrare nei neonati Mr. Big. La pubblicazione di un secondo lavoro dal vivo intitolato \"Extreme Volume II Live\" fu per cui momentaneamente posticipata fino al 1992. In seguito allo scioglimento dei Racer X, Jeff Martin si un\u00ec come batterista al supergruppo Badlands del chitarrista Jake E. Lee. Bruce Bouillet, John Alderete (poi anche bassista dei Mars Volta) e Scott Travis si imbarcarono invece nel progetto The Scream insieme al cantante John Corabi, ottenendo per\u00f2 poco successo. Travis riscosse maggiore popolarit\u00e0 dopo essere stato ingaggiato come nuovo batterista dai Judas Priest e dai Fight di Rob Halford.\nNel 1997 il gruppo si riun\u00ec con tutti i membri dell'ultima formazione eccetto Bruce Bouilett. Nel dicembre 1999 fu dato alle stampe il terzo album \"Technical Difficulties\", che divenne disco d'oro in Giappone. Il 25 maggio 2001 si esibirono in un concerto tutto esaurito al Whisky a Go Go di Los Angeles, registrato in CD e DVD con il nome \"Snowball of Doom\". Il gruppo pubblic\u00f2 altri due album in studio, \"Superheroes\" (2000) e \"Getting Heavier\" (2002) prima di prendersi una nuova pausa dovuta ai diversi progetti dei componenti."}
{"id": "1040700", "revid": "775372", "url": "https://it.wikipedia.org/wiki?curid=1040700", "title": "QMAT", "text": "QMAT \u00e8 l'acronimo di \"Quotation Management Admission Test\".\n\u00c8 un documento preliminare richiesto da Borsa Italiana alle societ\u00e0 che intendono quotarsi al listino di Milano.\nNormalmente si tratta di una presentazione, che ha una struttura definita da Borsa Italiana e che deve obbligatoriamente includere le informazioni richieste, mirata all'illustrazione dell'azienda in questione e del campo di attivit\u00e0 in cui essa opera.\nInclude quindi informazioni sia sulla struttura interna della stessa, sia sull'ambiente competitivo in cui opera.\nAnche se il documento formalmente viene redatto dalla societ\u00e0 stessa, \u00e8 prassi consolidata che questo venga fatto redigere ad una societ\u00e0 di consulenza, da un lato per avere una visione esterna all'azienda, dall'altro per non impegnare eccessive risorse interne."}
{"id": "1040702", "revid": "1573940", "url": "https://it.wikipedia.org/wiki?curid=1040702", "title": "Marliano Baccarini", "text": "Biografia.\nOriginario di Tortona ricopr\u00ec dal 6 settembre del 1447 al 1465 la carica di Prevosto di Santa Maria de' Canali e assurse, allo stesso tempo, alla carica di 29\u00ba Vescovo-Conte di Bobbio.\nPer ordine di Papa Niccol\u00f2 V, sciolse la comunit\u00e0 dei \"monaci colombaniani\" e pass\u00f2 l'Abbazia di San Colombano ai monaci benedettini Cassinesi della Congregazione di Santa Giustina di Padova a cui, sino al 1440, lo stesso Pontefice lo aveva aggregato.\nSuo parente fu Giorgio Tommasini Baccarini sposato alla Contessa Caterina Arcelli di Val Tidone."}
{"id": "1040706", "revid": "1543377", "url": "https://it.wikipedia.org/wiki?curid=1040706", "title": "Caetano Efacec", "text": "Caetano Efacec \u00e8 un modello di filobus semplice o snodato realizzato in Portogallo tra il 1983 ed il 1986.\nGeneralit\u00e0.\nTale modello di filobus nasce da un sodalizio tra due aziende portoghesi, la \"Salvador Caetano\" che costruisce il telaio e la carrozzeria e la \"Efacec\" che fornisce l'equipaggiamento elettrico.\nCaratteristiche.\nIl Caetano Efacec \u00e8 un filobus a due assi, due porte rototraslanti ovvero un filosnodato a tre assi e tre porte; il posto di guida \u00e8 a sinistra e presenta grandi finestrini rettangolari lungo la fiancata; il parabrezza leggermente bombato e diviso in due parti, sormontato da un'ampia veletta rettangolare per indicare chiaramente il numero di linea ed il percorso.\nDiffusione.\nIl modello, costruito per le due aziende di trasporto pubblico portoghesi che negli anni '80 gestivano filobus, \u00e8 sbarcato poi in Kazakistan."}
{"id": "1040707", "revid": "6066", "url": "https://it.wikipedia.org/wiki?curid=1040707", "title": "Speleologo", "text": ""}
{"id": "1040708", "revid": "130842", "url": "https://it.wikipedia.org/wiki?curid=1040708", "title": "SMTUC", "text": ""}
{"id": "1040713", "revid": "320578", "url": "https://it.wikipedia.org/wiki?curid=1040713", "title": "WengoPhone", "text": ""}
{"id": "1040722", "revid": "119616759", "url": "https://it.wikipedia.org/wiki?curid=1040722", "title": "Mark Davis (attore)", "text": "Biografia.\nBench\u00e9 nato a Londra e cresciuto nell'Essex, Mark e la sua famiglia si trasferirono in Canada nel 1981. Dopo essersi diplomato, si trasfer\u00ec a Los Angeles per un servizio su \"Playgirl\". Dal 1984 al 1988, Davis fu assunto come spogliarellista per i \"Chippendale Dancers\". Durante questo periodo, Davis ebbe molti rapporti sessuali con svariate pornostar che al tempo frequentavano i club con spogliarelli maschili, e tutte loro gli consigliarono di buttarsi nel mondo del porno. Nel gennaio 1993 Mark inizi\u00f2 la sua carriera nei film per adulti.\nNon molto tempo dopo il suo debutto, Mark emerse velocemente come uno dei pi\u00f9 affidabili e migliori attori porno nell'industria. Grazie al suo bell'aspetto, al distinto accento inglese, e alle grosse dimensioni, Davis si ritrov\u00f2 ad essere uno dei performer pi\u00f9 richiesti per lavorare con le pi\u00f9 disparate pornostar, come Sylvia Saint, Jenna Jameson, Celeste, Jill Kelly, Ashlyn Gere, Asia Carrera, e Christy Canyon. \u00c8 diventato uno dei pi\u00f9 importanti attori con ruolo di master per il sito Kink insieme a James Deen.\nNel 1996 conobbe Kobe Tai sul set. Si sposarono nel novembre del 1996, lasciandosi poi nel 1998. La sua attuale moglie \u00e8 un'altra pornostar, Kitten."}
{"id": "1040724", "revid": "124571331", "url": "https://it.wikipedia.org/wiki?curid=1040724", "title": "Uriel da Costa", "text": "Pensatore razionalista e materialista legato con fervore alle sue radici ebraiche, famoso principalmente nelle vesti di precettore al servizio dell'illustre Baruch Spinoza fintanto che questi fu in tenera et\u00e0, Uriel da Costa rimane ancora oggi un esempio di martirio per molti ebrei di fronte all'intolleranza religiosa, sia all'interno dell'ebraismo stesso che nelle altre religioni.\nBiografia.\nNato in una famiglia di ricchi commercianti ebrei sefarditi, costretti a convertirsi al cattolicesimo dopo l'entrata in vigore del decreto di Granada e la sua estensione legislativa al di fuori della Spagna (Portogallo e Americhe), studi\u00f2 teologia cristiana e diritto canonico all'Universit\u00e0 di Coimbra, dove lavor\u00f2 anche come professore. Non convinto della dottrina cristiana, attir\u00f2 su di s\u00e9 i sospetti dell'Inquisizione. Da Costa, con la moglie, la madre e i tre fratelli, emigr\u00f2 in Olanda Settentrionale per scappare dalle persecuzioni. Stabilitisi ad Amsterdam, dove esisteva gi\u00e0 una fiorente comunit\u00e0 ebraica di rifugiati, si riconvertirono tutti quanti all'ebraismo ortodosso e frequentarono insieme agli altri esuli la Sinagoga portoghese della citt\u00e0.\nAd Amsterdam assunse il nome di Uriel, sostituendo il nome Gabriel impostogli nel battesimo. Di idee materialiste e razionaliste, espose negli scritti le sue critiche alle dottrine e alle pratiche ebraiche: nel 1623 pubblic\u00f2 l'\"Esame delle tradizioni farisaiche\", sostenendo che l'anima muore insieme con il corpo. Censurato dalla sinagoga, si trasfer\u00ec nella comunit\u00e0 ebraica di Amburgo, dalla quale per\u00f2 fu in breve espulso e torn\u00f2 ad Amsterdam.\nNel 1640 da Costa raggiunse un accordo con le autorit\u00e0 ebraiche per rinnegare pubblicamente le proprie idee e potersi cos\u00ec reinserire nella comunit\u00e0. Nelle sue memorie, \"Exemplar humanae vitae\", narra in dettaglio quelle circostanze affermando che, pur avendo accettato quell'accordo, avrebbe in realt\u00e0 mantenuto le proprie idee. Quel giorno, nella sinagoga, lesse pubblicamente una confessione di pentimento redatta dai rabbini; poi, legato a una colonna, ricevette 39 frustate; ancora, seduto a terra, ascolt\u00f2 l'annuncio della sua riabilitazione. Infine, sdraiato nell'ingresso della sinagoga, dovette subire l'ulteriore umiliazione di essere calpestato dalla comunit\u00e0 dei fedeli che usciva dal tempio; solo a questo punto pot\u00e9 dirsi integralmente reintegrato nella comunit\u00e0 della \u201cNuova Gerusalemme\u201d.\nNei giorni successivi a questo episodio, da Costa concluse le sue memorie, le cui ultime pagine descrivono l'episodio della punizione e della riabilitazione, e si suicid\u00f2 con un colpo di pistola.\nInfluenza.\nSecondo alcuni studiosi, l'eredit\u00e0 di Uriel da Costa, il suo materialismo e la sua critica ai rituali e all'ipocrisia delle religioni organizzate, fu raccolta da Spinoza, uno dei maggiori filosofi di ogni tempo. Tuttavia Spinoza, quando Da Costa si suicid\u00f2, aveva solo 8 anni. \u00c8 dunque probabile che egli conobbe in modo indiretto le tesi di Da Costa. Quelle che potrebbero averlo influenzato maggiormente furono la negazione dell'immortalit\u00e0 dell'anima e la critica testuale alla Bibbia."}
{"id": "1040725", "revid": "125617070", "url": "https://it.wikipedia.org/wiki?curid=1040725", "title": "Foss\u00f2", "text": "Foss\u00f2 (\"Fos\u00f2\" in veneto) \u00e8 un comune italiano di abitanti della citt\u00e0 metropolitana di Venezia in Veneto. Fa parte dell'unione di comuni \"Citt\u00e0 della Riviera del Brenta\".\nGeografia fisica.\nIl Comune di Foss\u00f2 si trova a circa 14\u00a0km da Padova e a circa 30\u00a0km da Venezia, nella zona denominata Riviera del Brenta (in senso ampio). Si trova vicino al fiume Brenta, passante per la frazione Sandon. Il territorio \u00e8 particolarmente pianeggiante e fertile, da favorire la coltura di grano, mais e soia.\nStoria.\nIl Comune di Foss\u00f2 sorge in una fertile area pianeggiante, nella zona della Riviera del Brenta tra Padova e Venezia. Il toponimo pu\u00f2 essere fatto derivare da \"Fossatum\", riferito ad un probabile ramo minore del Brenta.\nLe tracce pi\u00f9 antiche della presenza umana nell\u2019attuale territorio comunale risalgono al periodo paleoveneto e romano, come documentano alcuni reperti, tra cui un interessante bronzetto databile al IV secolo a.C. rinvenuti da Diego Mazzetto e donati al comune di Foss\u00f2 oggi esposti in una vetrina presso la biblioteca.\nIl documento pi\u00f9 antico che cita il nome del paese risale al 1025: l'imperatore Corrado II detto \"il Salico\" conferma l\u2019acquisizione da parte di Bono, abate di Sant\u2019Ilario, di pi\u00f9 poderi (\"massericias\") dislocati in varie localit\u00e0 del territorio, tra cui Foss\u00f2. Un atto di compravendita di terreni, di poco posteriore (1073), rileva inoltre che il paese \u00e8 gi\u00e0 formato, attribuendogli il titolo di \u201cvilla\u201d e specifica che \u00e8 posto nella giurisdizione della \u201cpieve\u201d di Sermacia, cio\u00e8 l\u2019attuale Vigonovo.\nPi\u00f9 documenti rilevano che dal XII al XV secolo il territorio di Foss\u00f2 fu soggetto a Padova bench\u00e9, limitatamente alla seconda met\u00e0 del XIII secolo, alcuni diritti giurisdizionali fossero appannaggio della potente famiglia di origine feudale Delesmanini.\nValutazioni basate sul numero dei \"fuochi\" censiti nel 1281 dal Comune di Padova, fanno desumere che allora la popolazione, composta da 41 famiglie, si aggirasse attorno alle 300 unit\u00e0. Sembra per\u00f2, che il paese avesse una certa importanza: \"imposizioni\" sancite dagli statuti cittadini gli avevano assegnato quote superiori rispetto a quelle delle localit\u00e0 vicine.\nEstraneo alle principali direttrici di marcia del tempo, fu appena sfiorato dalle continue guerre che allora Padova ebbe a sostenere; solo nel 1380 fu teatro di uno scontro che port\u00f2 all'affondamento in un ramo minore del Brenta (probabilmente il fiume Cornio), di nove barche cariche di rifornimenti per le truppe veneziane impegnate contro le padovane milizie dei Carraresi. Passato nel XV secolo sotto il dominio della Repubblica di Venezia, Foss\u00f2 visse l'esistenza relativamente tranquilla dei piccoli centri agricoli.\nCaduta la Repubblica di Venezia per mano di Napoleone, nel 1806 furono creati i comuni di Foss\u00f2 e di Sandon che furono assegnati al Dipartimento del Brenta, per essere poi trasferiti l'anno successivo al Dipartimento dell'Adriatico.\nCon la sconfitta di Napoleone e la conseguente pace di Vienna, neI 1815 il Veneto pass\u00f2 sotto l'Austria e il comune di Sandon fu unito a Foss\u00f2, divenendone sua frazione.\nNel secolo successivo, con lo scoppio della Prima guerra mondiale, furono numerosi i cittadini di Foss\u00f2 e Sandon destinati al fronte. Scampati alla disfatta di Caporetto, molti soldati degli eserciti in rotta, giunsero nel territorio comunale. \"\u201cSono affamati e privi di ogni cosa\"\u2013 scrisse nella Cronistoria parrocchiale il sacerdote don Giovanni Roncaglia- \"e si fa a gara tra la popolazione per soccorrerli\u201d.\" Il lieto evento della fine della guerra trova in don Roncaglia un attento testimone: \"\u201cGiunse nel pomeriggio improvvisa la notizia che \u00e8 cessata la guerra e che il 4 novembre 1918 si sarebbe firmato l\u2019armistizio. Con il permesso dell\u2019autorit\u00e0 militare alle ore 2, fra il delirio di tutto il popolo, vengono solennemente suonate le campane che, da tanto tempo, tacevano.\u201d\"\nIl secondo conflitto mondiale, iniziato nel 1940 con la dichiarazione di guerra di Mussolini, coinvolse significativamente i paesi di Foss\u00f2 e Sandon: la strada provinciale era frequentemente percorsa da mezzi bellici e truppe in spostamento; il ponte sul fiume Brenta fu pi\u00f9 volte oggetto di bombardamenti.\nDal secondo dopoguerra il comune di Foss\u00f2 ha avuto un discreto sviluppo economico, legato soprattutto alla produzione di calzature; ci\u00f2 ha favorito l'espansione urbanistica e l'incremento della popolazione del capoluogo. L'attuale sviluppo ha trasformato il comune, un tempo basato essenzialmente sulle coltivazioni agricole, in un'area prettamente industriale, artigianale e commerciale che convive con un'agricoltura moderna e razionale. Grazie alla presenza di una manodopera di alta specializzazione, le pi\u00f9 grandi \"griffe\" della moda internazionale hanno scelto le aziende di Foss\u00f2 per realizzare le calzature legate al loro marchio.\nSimboli.\nLo stemma e il gonfalone del Comune di Foss\u00f2 sono stati concessi con decreto del presidente della Repubblica del 26 giugno 1955.\nMonumenti e luoghi d'interesse.\nAntica chiesa parrocchiale dedicata a san Bartolomeo.\nUn piccolo mistero avvolge le origini della primitiva chiesa di Foss\u00f2. Il pi\u00f9 antico documento rinvenuto che ne cita l\u2019esistenza, risale al 2 giugno 1085: \u00e8 un contratto di vendita tra Giovanni \"di prete Rozo\", Serena Guiperga, Giovanni e Domenica a favore di Cono riguardante una masseria \"in loco et fundo Fossato que iacet non longe da Ecclesia Sancto Martino.\"\nLe notizie successive riguardanti il sacro edificio sono del 18 giugno 1130, quando il vescovo di Padova san Bellino, nel confermare ai canonici della cattedrale i beni avuti in dono dai suoi predecessori, dichiara: \"\u201cEgo Bellinus paduanus\u2026 \"concedo \"capellam Sancti Bartholomei de Fossato\u201d\".\nNell'esaminare la curiosa circostanza che cita il sacro edificio a distanza di pochi anni con due titolari diversi, (san Martino nel 1085 e san Bartolomeo nel 1130), monsignor Giuseppe Bellini, nella sua raccolta di note storiche sulla chiesa di Foss\u00f2 redatta nel 1957 in occasione dell\u2019inaugurazione della nuova chiesa, offriva come spiegazione il fatto che in origine esistessero due distinte cappelle e, per circostanze ignote, fosse stata in seguito abbandonata quella dedicata a san Martino in favore di quella di san Bartolomeo.\nTra i primi rettori della chiesa di cui si ha notizia \u00e8 ricordato nel 1297 \"\u201cpresbiter Galbertus\u201d.\"\nLa chiesa dedicata a san Bartolomeo fu consacrata l'8 settembre 1335, come documenta una lapide in origine posta sopra la facciata, poi trasferita in sacrestia e oggi, dopo l\u2019ultimo restauro, murata nella parte nord della navata che recita:\nMCCCXXXV INDICTIONE III DI MARIAE VIII SEPT. FUIT CONSECRATA ECCLESIA SAN BARTOLOMEI.\nNel corso della visita pastorale avvenuta nell\u2019ottobre del 1489 al tempo del vescovo Pietro Barozzi, sono annotate importanti notizie sull\u2019antica chiesa cos\u00ec descritta: \"\u201cLa cappella di san Bartolomeo di Fossati\" (Foss\u00f2) \"sotto la pieve di Sarmacia\" (Vigonovo) \"\u00e8 larga sei passi, lunga nove, \u00e8 alta dieci piedi dove inizia il soffitto. \u00c8 divisa in due parti da un muretto di laterizio alto quattro piedi. Ha tre altari, uno al centro della parete orientale e altri due nella parte delle donne. Ci sono altri due altari non consacrati e che non devono essere consacrati, uno a destra e uno a sinistra dell\u2019altare centrale. Il soffitto \u00e8 tutto di legno tappezzato con dei quadrati che lo compongono. Le pareti in parte sono bianche, in parte dipinte. Il pavimento \u00e8 in cotto a spina di pesce. Il beneficio \u00e8 di 36 campi che vengono dati in affitto, si raccoglie anche il quartese relativamente a tutti i parrocchiani. C\u2019\u00e8 la fraglia\" (confraternita) \"di San Sebastiano\u201d\".\nNel corso della citata visita pastorale, il parroco di Foss\u00f2 don Paolo Contarini documentava la presenza all'interno della chiesa di una tavola dipinta (andata perduta), con i santi Rocco e Sebastiano, cari alle invocazioni della popolazione contro le pestilenze.\nLa visita pastorale del vescovo Antonio Giustiniani \u00e8 la prima dopo i lavori di risistemazione della chiesa avvenuti nel 1761, come documenta l\u2019iscrizione posta nella facciata: \"\u201cPer Iddio Uno e Trino e per San Bartolomeo il tempio che era piccolo e rozzo fu ampliato e ornato con lavoro unanime dei fedeli della parrocchia nell\u2019anno del Signore 1761\u201d.\"\nCon il rinnovamento della chiesa, sopra il timpano furono poste le statue dei santi Bartolomeo, Lorenzo e Gaetano. Nelle nicchie della facciata, rimaste vuote fino al 1920, furono poste delle statue raffiguranti i santi Pietro e Paolo donate dal prof. Vittorio Menin di Camponogara, nipote del parroco di Foss\u00f2 Fortunato Menin.\nI lavori di abbellimento della chiesa coinvolsero anche la parte interna con decorazioni a stucco e con l\u2019esecuzione dell\u2019affresco, attribuito al pittore veneziano Giambattista Canal, raffigurante la \"Gloria di san Bartolomeo.\"\nCon l\u2019ampliamento del 1761, la chiesa si rivel\u00f2 ancora insufficiente per le necessit\u00e0 della parrocchia. Negli \"Annuari Diocesani\", si scopre che a partire dal 1824 la popolazione di Foss\u00f2 crebbe sopra i 1000-1500 abitanti nell\u2019Ottocento, per poi superare le 2000 unit\u00e0 nei primi decenni del Novecento (2050 unit\u00e0 nel 1910, 2550 nel 1916).\nCon la costruzione della nuova chiesa edificata nel secolo scorso in un terreno vicino, l\u2019antica parrocchiale perse la sua funzione originaria e fu chiusa. Gli altari e le statue presenti all\u2019interno, cos\u00ec come l\u2019antico organo posto sul ballatoio ligneo sopra la porta d\u2019ingresso, gli arredi e alcuni dipinti furono trasferiti nel nuovo edificio, mentre altre opere d\u2019arte furono vendute per affrontare i debiti contratti per la nuova parrocchiale. Dal 1957 in poi gli spazi interni dell\u2019antica chiesa furono utilizzati per gli usi pi\u00f9 diversi: teatro parrocchiale, magazzino, sala giochi, palestra e perfino \"campo da pallavolo.\"\nFu il parroco don Piero Casello, nei primi anni Novanta del secolo scorso, a valutare l\u2019idea di restituire all\u2019originale splendore l\u2019antico edificio, sotto la direzione dell\u2019ing. Lorenzo Salmaso. Recupero che, dopo anni di lavori, ha visto la sua conclusione nel 2005.\nNell'antica chiesa si conservano alcune importanti opere d'arte: Il dipinto raffigurante il \"Sacro Cuore di Ges\u00f9 tra san Filippo Neri e san Luigi Gonzaga\" datato e firmato da Alessandro Longhi e documentato come sua ultima opera prima della morte. Riscoperto da Diego Mazzetto in un magazzino della parrocchia, il dipinto fu restaurato da Sara Grinzato e Giorgia Busetto nel 2014.\nDi importante valore storico-artistico \u00e8 il \"Crocifisso\" \"gotico doloroso\" risalente alla fine del Trecento e attribuito alla famiglia di artisti veneziani Moranzone. La preziosa opera \u00e8 stata valorizzata attraverso un attento restauro eseguito da Giorgia Busetto e Sara Grinzato sotto il diretto controllo della Soprintendenza. Concluso nel 2019, il restauro ha messo in evidenza splendidi dettagli originali nascosti dal tempo e da interventi precedenti. Il recupero del Crocifisso \u00e8 stato coordinato da Diego Mazzetto che ha raccolto i fondi da sponsor privati, tra cui il Rotary club Venezia Riviera del Brenta, l'associazione Cavalieri al Merito \ndella Repubblica Italiana della Riviera del Brenta, il Comune di Foss\u00f2, aziende e privati. All'inaugurazione dell'opera, avvenuta il 7 aprile 2019, hanno partecipato oltre 500 persone.\nCompletano il patrimonio artistico della chiesa il dipinto dell'altare maggiore attribuito a Pier Antonio Novelli, la \"Via Crucis\" con incisioni del Settecento e l'affresco sul soffitto raffigurante la \"Goria di san Bartolomeo\", attribuito al pittore veneziano Giambattista Canal.\nNuova chiesa arcipretale.\nDon Giovanni Roncaglia, originario di Centrale di Zugliano (Vicenza), nel giorno del suo ingresso a Foss\u00f2, avvenuto nel 1909, not\u00f2 come in chiesa la gente fosse stipata per mancanza di spazio e subito pens\u00f2 all'esigenza di un nuovo edificio sacro. Le condizioni del paese, privo allora di industrie e commerci, con il terreno spezzettato in piccole \"chiusure\" appena bastanti a dare da vivere, lo consigliarono per\u00f2 di attendere.\nGiunse intanto la prima guerra mondiale con le conseguenti difficolt\u00e0. Nel 1928 a don Roncaglia sembr\u00f2 propizio il momento per tentare l'avvio dell'impresa e incaric\u00f2 l'architetto Ferruccio Chemello di Vicenza di preparare il progetto che fu approvato dalla commissione d\u2019arte sacra diocesana il 4 febbraio 1929. Esso contemplava la conservazione provvisoria della vecchia chiesa, costruendo la nuova all'intorno. Terminati i lavori, la vecchia chiesa sarebbe stata demolita.\nMa i mezzi economici don Roncaglia non li aveva, non sapeva come reperirli e, soprattutto, non voleva contrarre debiti. Cos\u00ec l'ardito progetto non ebbe seguito.\nFu il vescovo Carlo Agostini, nella visita pastorale del 17 marzo 1937, a prendere atto della necessit\u00e0 della costruzione di una nuova chiesa e consigli\u00f2 il parroco e la popolazione a ripensare nuovamente a un nuovo progetto. Ben presto ci si rese conto che, a causa dell'esiguit\u00e0 dell'area, l'idea di Chemello avrebbe permesso l\u2019esecuzione di un edificio non molto pi\u00f9 grande di quello presente. Si decise perci\u00f2 di acquistare un ettaro di terreno nelle vicinanze. Il Chemello ripropose un nuovo progetto e si iniziarono i lavori nel luglio del 1939. Si procedette regolarmente e senza fretta fino alla sospensione dovuta alla mancanza di ferro e cemento a causa delle limitazioni poste dal secondo conflitto mondiale. Alla morte di don Roncaglia, avvenuta nel 1949, fu nominato parroco don Mario Pinton, che port\u00f2 a termine i lavori. Il 19 marzo 1957 il vescovo Girolamo Bortignon inaugurava solennemente il grandioso edificio sacro in stile neogotico.\nTra le opere pi\u00f9 significative conservate al suo interno, sono degne di nota le due pale d'altare dell'artista veneziano Ernani Costantini, raffiguranti \"San Francesco d\u2019Assisi\" (1982) e \"Santa Caterina da Siena\" (1983).\nMolto interessanti anche il \"Crocifisso\", la \"Via Crucis\" e il ciclo delle \"Opere di Misericordia\" di Orlando Tisato, realizzati negli anni Ottanta del secolo scorso su commissione del parroco don Giancarlo Broetto.\nDi grande intensit\u00e0 e realismo, nella navata destra, si pu\u00f2 ammirare il capolavoro del pittore locale Germano Cabbia raffigurante alcuni giovani di Foss\u00f2 con sant'Antonio di Padova.\nDa segnalare anche la presenza di interessanti formelle presso l'altare maggiore eseguite dall'artista trevigiano Carlo Balliana, in arte Balljana.\nTra le opere d\u2019arte pi\u00f9 antiche, meritano di essere ricordati i due altari trasferiti dalla chiesa settecentesca. Il primo conserva il dipinto raffigurante san Lorenzo (recentemente restaurato) e il secondo la statua della Madonna. Il \"San Lorenzo\" \u00e8 firmato \"Vason 1894\", ma presumibilmente si tratta di un'opera pi\u00f9 antica, in quanto don Giuseppe Bellini nei suoi scritti afferma che il Vason l\u2019ha solo restaurato.\nDi un certo interesse \u00e8 il dipinto raffigurante la \"Madonna del Rosario\", eseguito su lamina di rame alla fine del Seicento, conservato in sacrestia, dove si possono ammirare anche i ritratti dei parroci di Foss\u00f2 susseguitisi nel tempo. Notevole \u00e8 infine il portale in bronzo che d\u00e0 accesso alla chiesa. Opera dell\u2019artista padovano Sergio Rodella, al suo interno sono raffigurate, oltre alle immagini dei vescovi Girolamo Bortignon e Filippo Franceschi, quelle dei papi Giovanni XXIII e Giovanni Paolo I.\nL'oratorio della Madonna del Rosario di Campoverardo donato al cappellano di Foss\u00f2 attraverso la \"Mansioneria Mescalchin\".\nCostruito dalla famiglia di origine veneziana Sansoni, insieme alla villa padronale di Campoverardo nella seconda met\u00e0 del Seicento, l\u2019oratorio della Madonna del Rosario si trova nella curiosa situazione di essere inserito nel giardino di una propriet\u00e0 privata a Campoverardo, nel comune di Camponogara, e in dote alla parrocchia di Foss\u00f2.\nLa propriet\u00e0 dell\u2019area dove sorge la chiesetta \u00e8 della famiglia Giantin da pi\u00f9 di un secolo: famiglia che, da sempre, cura la manutenzione del piccolo edificio sacro con esemplare attenzione, restaurando a proprie spese, oltre al tetto e al soffitto, anche la splendida pala raffigurante la \"Beata Vergine col Bambino, san Giuseppe e santa Scolastica\", pregevole opera del pittore settecentesco di origini romagnole Pietro Tantini.\nFu l'allora proprietario Francesco Mescalchin, nei primi decenni del XIX secolo, a mutare radicalmente il destino dell\u2019oratorio dedicato alla Madonna del Rosario istituendo una \"mansioneria\".\nIl racconto di questo episodio di fede, molto documentato, pu\u00f2 essere utile per la comprensione dell\u2019usanza da parte delle famiglie nobili, o possidenti, di donare dei beni alla chiesa (nel nostro caso fabbricati e fondi agricoli), attraverso la cui rendita il \"mansionario\", (in questo frangente il cappellano di Foss\u00f2), otteneva il necessario sostentamento in cambio del quale era tenuto a celebrare una messa quotidiana perpetua (nella chiesa parrocchiale di Foss\u00f2 nei giorni festivi, e nell\u2019oratorio di Campoverardo nei giorni feriali), in suffragio dell\u2019anima del testatore e dei suoi famigliari defunti. Tali \"mansionari,\" regolate da atto notarile, hanno rappresentato in molti casi una fonte di preoccupazione per le famiglie, incapaci di soddisfare un impegno (cui era impossibile sottrarsi) e che, stando alle volont\u00e0 del testatore, si protraeva con effetto giuridico di padre in figlio, \"per l\u2019eternit\u00e0.\"\nIn occasione di un documento redatto per l\u2019esecuzione di urgenti lavori di restauro dell\u2019oratorio di Campoverardo avvenuti nei primi decenni del secolo scorso, il parroco di Foss\u00f2 don Roncaglia ricostruiva la vicenda testamentaria di Francesco Mescalchin con le seguenti parole: \"\u201cAttraverso il testamento datato primo febbraio 1831, pubblicato dalla I.R. Pretura di Dolo il 23 marzo 1840, Francesco Mescalchin detto Maretto istituiva una Mansioneria perpetua per la celebrazione di una messa quotidiana nei giorni festivi nella chiesa parrocchiale di Foss\u00f2 e nei giorni feriali nel suo oratorio di Campoverardo. La mansioneria fu fondata sopra alcuni immobili e possedimenti agricoli situati a Foss\u00f2 e Camponogara\u201d.\" In sostanza, nei modi di pensare del tempo, pochi campi di terra e qualche casa sarebbero bastati, per i secoli a venire, al sostentamento del cappellano di Foss\u00f2 obbligato a celebrare \"\u201cin perpetuo\u201d\" le messe in suffragio dell\u2019anima del pio testatore.\nPer la sua splendida doppia facciata (una rivolta a ovest verso la villa e l'altra a nord verso la strada), l'oratorio \u00e8 sicuramente tra i pi\u00f9 preziosi del territorio.\n\u00c8 all'interno che si coglie pienamente il fascino di questo piccolo scrigno di fede, dove il tempo sembra davvero essersi fermato. Suggestioni che prendono vita dallo scialbo dei muri dai quali emergono figure di santi affrescati, dalla raccolta sagrestia che conduce a un piccolo vano protetto da grate, dove i padroni di casa giungevano attraverso il giardino della villa per assistere alla messa in raccolta meditazione. Tutto ci\u00f2 narra vicende lontane e, per certi versi, misteriose.\nDi epoca incerta risultano i numerosi rosari incisi nel marmorino esterno dell\u2019oratorio, probabili ex voto di fedeli devoti alla Madonna del Rosario, venerata in questo luogo da pi\u00f9 di trecento anni dalla popolazione di Campoverardo e dei paesi limitrofi.\nUna storia da conoscere, valorizzare e proteggere, segno di civilt\u00e0 e amore per il passato.\nPalazzo Contarini - Muneratti.\nLa demolizione del quattrocentesco palazzo Contarini Muneratti, che sorgeva nel luogo dove oggi \u00e8 collocato il \"Monumento ai caduti delle due guerre mondiali\", si \u00e8 tristemente consumata negli anni Sessanta del secolo scorso, dopo un incendio di origine dolosa. Oggi, come modesto ricordo dell\u2019antica costruzione, rimane esposta una delle trifore gotiche fortunatamente scampate alla demolizione.\nIl palazzo appartenne alla nobile famiglia Contarini di Venezia, come testimoniavano gli stemmi nobiliari ripetuti nelle finestre gotiche, ed era probabilmente frutto della ristrutturazione di una costruzione pi\u00f9 antica, come ha evidenziato il prof. Mario Poppi in una sua recente pubblicazione su Sambruson di Dolo (Ve) citando un documento che ricorda la sottoscrizione, nel 1288, di un documento da parte della famiglia Dalesmanini nella \"casa di Foss\u00f2\".\nL'ipotesi potrebbe trovare conferma dal rinvenimento, avvenuto durante la demolizione del palazzo, di alcune strutture murarie assegnabili a un edificio antecedente alla fabbrica quattrocentesca.\nIn seguito, la famiglia Contarini cedette il palazzo al Vescovado di Padova. Sopra al maestoso arco d'ingresso al giardino fu collocato uno stemma con il leone rampante: l'arma della nobile famiglia Pisani e una lapide per ricordare un restauro probabilmente operato nel XVI secolo. Con buona probabilit\u00e0 l'intervento fu commissionato dal vescovo Francesco Pisani (1525-1567), nominato cardinale in giovanissima et\u00e0 da papa Leone X. Della lapide non esistono trascrizioni attendibili, \u00e8 dunque difficile chiarire se si tratti di Francesco oppure del nipote Alvise Pisani (1522-1570), succeduto allo zio alla guida della Curia padovana. Una mappa della seconda met\u00e0 del Seicento indica l'edificio come \"casa canonica del Vescovado,\" mettendo in evidenza l'imponente cinta muraria e il maestoso portale.\nVerso la met\u00e0 dell'Ottocento, Gaetano Muneratti, residente in un antico edificio con portici bugnati (in origine della famiglia veneziana Da Mula) tuttora esistente e ubicato poco lontano dalla chiesa, acquist\u00f2 il palazzo quattrocentesco e lo assegn\u00f2 al figlio Sebastiano. L\u2019intera struttura rimase intatta fino al 1943, anno di divisioni dei beni tra i Muneratti che portarono l\u2019edificio a un inesorabile declino.\nCesare Muneratti (1875-1966), ultimo erede della famiglia del ramo di Foss\u00f2, non dimostr\u00f2 attaccamento all\u2019antica dimora, di cui rimase usufruttuario fino alla morte. Uomo piuttosto singolare, nel corso della sua lunga e movimentata esistenza egli vendette in pi\u00f9 occasioni tutto ci\u00f2 che gli apparteneva, ipotecando in parte anche il grande palazzo, cedendo mobili e suppellettili di pregio: fece smantellare l'alto muro di cinta con il maestoso portale per vendere i mattoni, cui fece seguito la vendita dei terreni e l'abbattimento degli alberi secolari.\nCaduto in rovina e abbandonato all\u2019incuria pi\u00f9 totale, prima della sua distruzione il palazzo ospit\u00f2, sia pure in promiscuit\u00e0, un certo numero di famiglie e perfino una piccola fabbrica di scarpe.\nAl suo interno si segnalava, nell'ambiente della cucina, un raro caminetto gotico molto apprezzato dagli storici dell\u2019arte con cornice in legno interamente scolpita a greche e losanghe.\nUn poetico ricordo su questo palazzo ci \u00e8 stato tramandato da Giovanni Muneratti, del ramo della famiglia dimorante a Campocroce di Mirano, che, ricordando le visite ai cugini di Foss\u00f2, verso la met\u00e0 del secolo scorso scriveva: \"Quando si andava a Foss\u00f2, era sempre d'estate. E negli assolati pomeriggi di quei giorni, sempre cos\u00ec si incontrava o ritrovava la casa: una creatura possente, ma come tesa ad occultarsi, a ripararsi, a difendersi. E subito, nella mia fantasia di bambino, la sua bellezza tramutava quella difesa in mistero, in segreti antichi da riservare a pochi eletti la sua grandezza e nobilt\u00e0. Con quest'animo vi giungevo davanti e ne restavo, ne resto ancora nella memoria, preso, incantato\u2026\"\nAl di l\u00e0 dei ricordi e delle immagini, di tutto ci\u00f2 non resta che il rimpianto per la perdita di un edificio monumentale: sicuramente tra i primi e pi\u00f9 antichi esempi di villa veneta edificati nella terraferma. Se le tristi vicende legate alla distruzione fossero andate diversamente, oggi la sua presenza sarebbe sicuramente un vanto per i cittadini di Foss\u00f2 e per gli appassionati di arte e di storia.\nMunicipio.\nL\u2019edificazione dell'attuale Municipio fu voluta da Gaetano Muneratti nella seconda met\u00e0 dell\u2019Ottocento e completata dopo la sua morte avvenuta nel 1885. Pur privo di particolari pregi architettonici, costituisce un importante documento della vita del paese. Incendiato durante la Seconda guerra Mondiale, fu anche sede scolastica, come documentano alcune cartoline dei primi decenni del secolo scorso dove sono evidenziate, ai lati della costruzione, le aule della scuola maschile e quella femminile, a quel tempo separate.\nNel corso della Seconda guerra mondiale, pi\u00f9 precisamente nel 1944, il Municipio sub\u00ec un incendio doloso messo in atto (come ha documentato Giorgio Orfeo Vecchiato in un suo libro riguardante l'antifascismo nella Riviera del Brenta), dalla Brigata Partigiana Gramsci con il probabile scopo di impedire alle milizie fasciste di accedere ai documenti anagrafici dei giovani fossolesi in fuga e intenzionati ad unirsi alla resistenza partigiana."}
{"id": "1040733", "revid": "834", "url": "https://it.wikipedia.org/wiki?curid=1040733", "title": "Ztl", "text": ""}
{"id": "1040736", "revid": "1318658", "url": "https://it.wikipedia.org/wiki?curid=1040736", "title": "ZTL", "text": ""}
{"id": "1040737", "revid": "38120", "url": "https://it.wikipedia.org/wiki?curid=1040737", "title": "Il piccolo Ranger", "text": ""}
{"id": "1040738", "revid": "38120", "url": "https://it.wikipedia.org/wiki?curid=1040738", "title": "Il Piccolo Ranger", "text": ""}
{"id": "1040739", "revid": "38120", "url": "https://it.wikipedia.org/wiki?curid=1040739", "title": "Piccolo ranger", "text": ""}
{"id": "1040740", "revid": "38120", "url": "https://it.wikipedia.org/wiki?curid=1040740", "title": "Il piccolo ranger", "text": ""}
{"id": "1040741", "revid": "729019", "url": "https://it.wikipedia.org/wiki?curid=1040741", "title": "Charles Mangin", "text": "Convinto del valore delle truppe senegalesi, fu un ardente sostenitore della creazione di un'armata africana, la \"Force noire\", pi\u00f9 potente e numerosa, al servizio della Francia.\nCarriera.\nDiplomatosi all\"'\u00c9cole Sp\u00e9ciale Militaire de Saint-Cyr\", serv\u00ec nel Sudan nel 1898-1900 alla testa dei \"tirailleurs\" senegalesi, sotto Jean-Baptiste Marchand; dopodich\u00e9 prese parte alla conquista del Marocco agli ordini di Lyautey nel 1912, distinguendosi, col grado di colonnello, nella presa di Marrakech.\nDurante la Prima guerra mondiale, divenuto generale, ebbe il comando nel 1914-15 di una brigata di fanteria, e quindi della 5\u00aa Divisione di fanteria di Rouen.\nDurante la battaglia di Charleroi, conclusasi con la sconfitta francese, ottenne un brillante successo locale contrattaccando i tedeschi a Onhaye sulla Mosa; quindi combatt\u00e9 con la sua brigata sulla Marna e in Artois. Il 22 maggio 1916, attacc\u00f2 invano il fort Douaumont quindi, sempre a Verdun, diresse le offensive di riconquista al fianco di Nivelle.\nNel 1917 prese parte alla disastrosa offensiva Nivelle, allo Chemin des Dames, alla testa della 4\u00aa Armata. Sostenitore dell'offensiva a oltranza, fu soprannominato \"le boucher\" (\"il macellaio\") dai suoi uomini. Gli attacchi non ebbero esito, e fu silurato: grande avversario di P\u00e9tain, fu da questi emarginato.\nRitorn\u00f2 alla ribalta nella primavera 1918: quando Foch fu promosso comandante in capo delle forze alleate, Mangin ricevette - per volere di Clemenceau - l'incarico di partecipare, alla testa della 10\u00aa Armata, alla Seconda battaglia della Marna, nel corso della quale attu\u00f2 il celebre contrattacco del 18 luglio a Villers-Cotter\u00eats, sfondando le linee nemiche. Vincitore sull'Aisne nell'autunno, ruppe il fronte tedesco, liberando Soissons e Laon.\nL'armistizio ferm\u00f2 la prevista offensiva in Lorena. Entr\u00f2 a Metz il 19 novembre, col generale Fayolle attravers\u00f2 il Reno a Magonza l'11 dicembre, ed ebbe l'incarico di occupare la Renania. Qui Mangin divenne oggetto di polemiche per via del suo tentativo di fomentare il nazionalismo pro-francese, al fine di separare la Renania dalla Germania, e quindi di allontanare quest'ultima dalla riva occidentale del Reno.\nMangin divenne membro del \"Conseil Sup\u00e9rieur de la Guerre\" ed ispettore generale delle truppe coloniali francesi. Cadde gravemente ammalato nella sua casa di Parigi il 9 marzo 1925, morendo il 12 marzo. Riposa all'H\u00f4tel des Invalides.\nLa sua statua, a Parigi, fu distrutta dalle forze tedesche di occupazione nel 1940, quando Hitler si rec\u00f2 in visita alla tomba di Napoleone, in quanto ricordava l'operato di Mangin nella Renania occupata. Fu ricostruita nel 1957."}
{"id": "1040742", "revid": "62748", "url": "https://it.wikipedia.org/wiki?curid=1040742", "title": "Georg Philipp Telemann", "text": "Autodidatta, espresse gi\u00e0 nell'infanzia una spiccata facilit\u00e0 compositiva e una precoce padronanza di strumenti musicali quali violino, flauto dolce e clavicembalo. Contemporaneo di Bach e H\u00e4ndel, cui lo legava una profonda amicizia, in vita era molto famoso e considerato uno dei maggiori musicisti tedeschi. La sua lunghissima parabola creativa (quasi settant'anni di attivit\u00e0) gli consent\u00ec di attraversare le diverse fasi musicali dal pieno Barocco allo Stile galante all'Empfindsamer Stil fino alle soglie del Classicismo, con una prodigiosa capacit\u00e0 di aggiornamento stilistico fino a oltre gli 85 anni di vita.\nBiografia.\nAll'et\u00e0 di dodici anni, scrisse un'opera su modello di una partitura di Lully (in quest'epoca, la musica drammatica era poco conosciuta in Germania) che venne rappresentata nei teatri di Magdeburgo e Hildesheim, ma la famiglia non incoraggiava le sue aspirazioni artistiche, spingendolo inutilmente verso la carriera forense. Compiuti gli studi giovanili e ottenuta, nel 1701, la laurea in giurisprudenza, Telemann intraprese la carriera musicale a Lipsia, dove gi\u00e0 durante gli studi universitari aveva fondato il \"Collegium Musicum\", entrando alle dipendenze dell'Opera di Lipsia dapprima come compositore operistico e subito dopo come direttore musicale.\nNel 1705 divenne maestro di cappella presso il conte di Promnitz a Sorau, dove studi\u00f2 e apprese lo stile di Lully e di altri esponenti della scuola francese; una conoscenza che consolid\u00f2, nel 1707, con un soggiorno di otto mesi a Parigi. Chiamato ad Eisenach, nel 1708, in qualit\u00e0 di direttore dei concerti, vi successe pi\u00f9 tardi ad Ebenstreit nel posto di maestro di cappella. Tre anni dopo ricevette una doppia nomina di maestro di cappella della chiesa dei frati minori recolletti e di quella di Santa Caterina di Francoforte.\nSi rec\u00f2 in questa citt\u00e0, conservando tuttavia la carica e gli emolumenti di maestro di cappella della corte di Eisenach a condizione di inviare ciascun anno un certo numero di composizioni nuove. Dopo quattro anni di soggiorno a Francoforte, Telemann cedette alle insistenze del margravio di Bayreuth e prese la direzione di questa cappella, senza perdere il suo titolo ad Eisenach. Infine, nel 1721, gli fu offerto un posto di direttore di musica ad Amburgo. L'accett\u00f2 e ricopr\u00ec l'incarico per circa quarantasei anni, conservando sempre quelli di maestro di cappella di Eisenach e Bayreuth.\nSono di questi anni i suoi lavori pi\u00f9 importanti e noti, come la celebre \"Tafelmusik\". Sempre ad Amburgo, fond\u00f2 nel 1728 il primo giornale di musica tedesco, il \"Getreuer Musik-Meister\". Nella sua lunga carriera, fece mostra di una prodigiosa attivit\u00e0 e compose un numero talmente grande di opere che ci sono pochi compositori tedeschi che gli si possono paragonare per la fecondit\u00e0. Egli stesso incise, con l'acquaforte e il bulino, su lastre di rame o stagno, una parte delle sue produzioni e fece stampare il resto negli antichi caratteri di Amburgo. Mor\u00ec in questa citt\u00e0 il 25 giugno del 1767, all'et\u00e0 di 86 anni. Resta proverbiale la sua prodigiosa attivit\u00e0 creativa: si contano nel suo catalogo pi\u00f9 di 5000 opere, 6000 secondo altri studiosi.\nMusica.\nTelemann ebbe nella sua vita artistica due fasi nettamente distinte. Per tutta la durata della prima (fino agli anni Quaranta del Settecento), fu uno fra i pi\u00f9 importanti esponenti e artefici del linguaggio della tradizione barocca tedesca, componendo pezzi in uno stile pi\u00f9 severo che fiorito e dal carattere pi\u00f9 contrappuntistico che melodico. Nella seconda, dal 1745 circa fino agli ultimi anni della sua vita, seppe aggiornare il proprio stile al nuovo Stile galante tipico della Germania del Nord, il cui pi\u00f9 illustre esponente era Carl Philipp Emanuel Bach, suo figlioccio di battesimo.\nAppartengono a questa fase tarda numerosi lavori sacri a carattere sinfonico-corale quali la \"Johannes Passion\" (1745), l'Oratorio Passione \"Der Tod Jesu\" (1755), \"Die Donner-Ode\" (1756), scritta ed eseguita nella chiesa di St. Jakob ad Amburgo l'11 marzo 1756 per commemorare il tragico terremoto di Lisbona, e soprattutto l'oratorio \"Der Tag des Gerichts\", \"Il giorno del giudizio\" (1762). Dice in proposito il critico musicale Eduardo Rescigno:\nMolti musicisti lo lodarono e gli riconobbero una grande conoscenza tecnica della musica, tra questi H\u00e4ndel il quale ricorda come Telemann fosse \"capace di scrivere un mottetto a otto voci pi\u00f9 velocemente di una comune lettera\". In vita venne considerato uno dei pi\u00f9 grandi musicisti tedeschi e fu amico di Johann Sebastian Bach. Dopo essersi laureato in legge, Telemann conobbe H\u00e4ndel e, abbandonata la toga, si dedic\u00f2 completamente all'arte e alla professione musicale. La sua \"Musica da Tavola\" pu\u00f2 essere annoverata tra i capolavori del barocco musicale. L'ultima volta che fu eseguita un'opera di George Philipp Telemann fu nel 1832 (\"Der Tod Jesu\") dopo di che non fu pi\u00f9 eseguito nulla sino alla prima decade del XX secolo quando rivenne scoperto e minuziosamente catalogato secondo la sigla TWV (Telemann-Werke-Verzeichnis) diviso secondo il seguente criterio:\nOpere.\nIl numero delle composizioni di Telemann \u00e8 tanto considerevole che \nMusica profana.\nTelemann ha inoltre scritto un numero impressionante di brani per voci e strumenti, di cui pubblic\u00f2 i seguenti:\nSaggi e trattati.\nAl talento di compositore, Telemann univa quello di poeta, poich\u00e9 aveva scritto i libretti di pi\u00f9 opere e cantate che mise poi in musica. Nel 1739 si fece ammettere tra i membri della \"Correspondierende Societ\u00e4t der musicalischen Wissenschaften\", la societ\u00e0 musicale fondata da Lorenz Christoph Mizler, fornendo alla pubblicazione periodica di questa associazione, intitolata \"Musikalische Bibliothek\", un nuovo sistema di intervalli e di temperamento apparsa nel terzo volume (anno 1752, p.\u00a0713). Questo saggio \u00e8 stato ripubblicato negli \"Hamburger Unterhaltungen\" (1767, 3 aprile, n\u00ba4). Il sistema di intervalli e di temperamento di questo maestro \u00e8 stato analizzato da Sorge nello scritto intitolato: \"Gespraech zwischen einem musico-theoretico und einem studioso musices, etc...\" (pp.\u00a054\u201364)"}
{"id": "1040743", "revid": "38120", "url": "https://it.wikipedia.org/wiki?curid=1040743", "title": "Il Grande Blek", "text": ""}
{"id": "1040744", "revid": "38120", "url": "https://it.wikipedia.org/wiki?curid=1040744", "title": "Grande Blek", "text": ""}
{"id": "1040746", "revid": "38120", "url": "https://it.wikipedia.org/wiki?curid=1040746", "title": "Blek", "text": ""}
{"id": "1040747", "revid": "38120", "url": "https://it.wikipedia.org/wiki?curid=1040747", "title": "Blek Macigno", "text": ""}
{"id": "1040748", "revid": "643662", "url": "https://it.wikipedia.org/wiki?curid=1040748", "title": "Aleksandr Kerzhakov", "text": ""}
{"id": "1040751", "revid": "1762097", "url": "https://it.wikipedia.org/wiki?curid=1040751", "title": "Cancello", "text": "Un cancello \u00e8 un elemento costruttivo che viene collocato a delimitazione di un passaggio d'ingresso, carrabile o pedonale, per limitare l'accesso ad una propriet\u00e0, costruzione, edificio o giardino.\nCriteri costruttivi.\nUn cancello viene normalmente costruito in metallo o in legno; \u00e8 formato da elementi verticali uniti da altri componenti orizzontali o trasversali.\nAl culmine degli elementi verticali vengono spesso posizionate delle punte acuminate o a forma di lancia, per dissuadere chi volesse superare la barriera che il cancello forma scavalcandolo.\nFunzioni.\nLe funzioni di un cancello hanno origine da esigenze di difesa e di separazione tra l'interno di una propriet\u00e0 o di una costruzione e tutto quanto si trova all'esterno, sia esso potenzialmente pericoloso o anche solamente estraneo.\nL'origine si pu\u00f2 far risalire ai portoni massicci di legno rinforzato da borchie di metallo e dai ponti levatoi sollevati.\nLa caratteristica particolare \u00e8 che si riesce, in genere, a vedere, parzialmente o totalmente, ci\u00f2 che si trova dalla parte del cancello opposta a quella in cui ci si trova.\nVenendo meno o riducendosi le esigenze di tipo difensivo, i cancelli si sono evoluti, diventando sempre pi\u00f9 leggeri ed elaborati e formando delle vere e proprie opere artistiche in ferro battuto o altri metalli.\nAprire e chiudere.\nUn cancello si apre e si chiude, di solito, come una porta, cio\u00e8 facendo ruotare i battenti (quasi sempre due) sui cardini posti ai lati esteriori, spesso appoggiati a colonne di sostegno o infissi a terra.\nEsistono anche cancelli con apertura e chiusura tramite lo scorrimento su una rotaia vincolata al terreno. Questo sistema \u00e8 di derivazione delle installazioni industriali e commerciali, dove sono necessarie ampie aperture per far transitare mezzi di trasporto di grosse dimensioni ed i cancelli a battente possono risultare troppo ingombranti.\nL'apertura di un cancello pu\u00f2 essere manuale oppure automatica tramite un motore elettrico azionato da un comando.\nNormativa.\nLa norma di riferimento \u00e8 la UNI EN 13241-1, che disciplina la marcatura CE. Questa normativa \u00e8 obbligatoria e serve per garantire dei requisiti minimi di sicurezza dei cancelli per l'utilizzatore finale, tramite un controllo interno di produzione: \"specifica i requisiti di sicurezza e prestazionali di porte, cancelli e barriere destinate all'installazione in aree accessibili alle persone e per i quali gli scopi principali sono quelli di offrire un accesso sicuro a merci e veicoli accompagnati o guidati da persone, in complessi industriali, commerciali o residenziali\"\nStoria.\nGi\u00e0 presso i Babilonesi era nota la funzione del cancello, infatti nei rilievi pervenuti sino alla nostra epoca sono evidenziati recinti di aste dotati di cancelli costituiti da lance legate da corde. \nPer gli Assiri, il cancello assunse una funzione magico-religiosa e talvolta venne costruito in avorio, in quanto allontanava il \"male\"; per le stesse ragioni gli antichi Celti introdussero nei loro cancelli crani di animali.\nNel periodo bizantino si diffuse la funzione religiosa del cancello, come elemento di divisione e nello stesso tempo di contemplazione della cappella.\nIn epoca romanica si inserirono abbondanti decorazioni che si evolsero nell'elaborato stile gotico per sfociare negli elementi collegati, ma non pi\u00f9 fissi, che si imposero nel Rinascimento.\nNel Cinquecento fecero la loro apparizione stemmi e monogrammi tra i temi decorativi e la struttura del cancello divenne sempre pi\u00f9 elaborata fino a raggiungere dei livelli artistici notevoli, come nel cancello settecentesco presente nella galleria d'Apollo al Louvre.Nell'Ottocento si impose il ferro come materiale per costruire i cancelli, e con il Liberty e lo stile umbertino presero piede fogge e gusti individualistici."}
{"id": "1040752", "revid": "1448629", "url": "https://it.wikipedia.org/wiki?curid=1040752", "title": "Tavazzano con Villavesco", "text": "Tavazzano con Villavesco (\"Tavas\u00e0n cun Vilav\u00e9sch\" in dialetto lodigiano) \u00e8 un comune italiano di abitanti della provincia di Lodi in Lombardia.\nGeografia fisica.\nClima.\nIl clima di Tavazzano \u00e8 tipico delle regioni temperate. Le estati sono calde e afose. La temperatura media delle massime si attesta intorno ai 30\u00a0\u00b0C con punte superiori ai 35\u00a0\u00b0C quando la penisola viene investita dalle ondate di caldo di matrice africana. Si veificano circa 15-20 temporali l'anno. Le stagioni pi\u00f9 piovose sono l'autunno e la primavera. In media cadono 850\u00a0mm di pioggia all'anno. Gli inverni sono umidi e il fenomeno della nebbia \u00e8 molto frequente e spesso permanente durante la giornata. Si registrano in media 4-5 giorni di neve con una media complessiva di 31\u00a0cm. Non sono rari gli inverni in cui, seppur occasionalmente, le temperature minime scendono sotto i -10\u00a0\u00b0C, in particolar modo nelle notti serene e con il suolo innevato complice l'effetto albedo. Non mancano limpide giornate che permettono di vedere l'arco alpino e l'Appennino in occasione di eventi di Foehn, il vento discendente che soffia impetuoso dalle Alpi.\nStoria.\nLa localit\u00e0 di Villavesco fu citata per la prima volta nel 994 come \"villa episcopi\", ossia \"villaggio di propriet\u00e0 del Vescovo\": da qui il nome di Villavesco. Appartenne ai signori di Salerano (1189) e ai Buttintrocca (1657), quindi ai Rezzonico, dei quali fu feudo fino al 1796. Nonostante l'importanza avuta nel medioevo, Villavesco perse l'autonomia gi\u00e0 a met\u00e0 del XVIII secolo, venendo aggregata a Modignano.\nLa localit\u00e0 di Tavazzano, viene attestata nel 1125, quando Giovanni Trissino da Lodi fonda un ospedale dedicato a San Giovanni Battista, \nposto nel punto in cui la strada da Milano a Lodi varca il fiume Sillaro.\nLa prima unificazione dei centri dell'attuale territorio comunale si ebbe in et\u00e0 napoleonica (1809-16), con l'aggregazione di Tavazzano e Pezzolo di Tavazzano a Modignano. I due centri recuperarono l'autonomia con la costituzione del Regno Lombardo-Veneto.\nL'aggregazione definitiva si ebbe nel 1869. Il comune risultante dall'unione di Modignano, Pezzolo e Tavazzano prese il nome di Villavesco, poich\u00e9 questa frazione, a causa della vicinanza alla strada piacentina ed alla ferrovia, aveva conosciuto un certo sviluppo.\nNel 1879 al comune di Villavesco venne aggregato il limitrofo comune di C\u00e0 de' Zecchi.\nDurante il XX secolo si verific\u00f2 un forte sviluppo edilizio e demografico della localit\u00e0 Tavazzano, particolarmente nella fascia fra la Via Emilia e la ferrovia, intorno alla stazione ferroviaria. In seguito a ci\u00f2, nel 1954 fu istituita la nuova parrocchia di Tavazzano (fino ad allora tutto il territorio comunale dipendeva dalla parrocchia di Villavesco).\nNel 1963 la sede municipale fu trasferita da Villavesco a Tavazzano, e il comune di Villavesco prese l'attuale denominazione.\nA partire dagli anni novanta del XX secolo la crescita edilizia, che non si \u00e8 mai arrestata, ha finito per saldare tra loro le localit\u00e0 di Tavazzano e Villavesco.\nSimboli.\nStemma\nGonfalone\nBandiera\nMonumenti e luoghi d'interesse.\nSono due i monumenti pi\u00f9 antichi del territorio:\nDegne di una sottolineatura sono pure la chiesetta di Modignano (risalente al Cinquecento), quella di Ca' de Zecchi (sconsacrata) e quella di Ca' Cesareo.\nNel 1947 inizia, con la posa della prima pietra, la storia della nuova chiesa. In quel periodo il parroco di Villavesco, visto il notevole sviluppo demografico e urbanistico del paese vicino, decise di far costruire a Tavazzano la nuova chiesa parrocchiale. Inizialmente vennero realizzati solo la parte dell'abside e la cupola, i lavori furono poi interrotti a causa di difficolt\u00e0 tecniche e carenza di risorse economiche. Nel 1954 il Vescovo di Lodi decise di costruire due parrocchie distinte dedicando la chiesa di Villavesco alla Madonna Assunta e quella di Tavazzano a San Giovanni Battista.\nLa nuova chiesa di Tavazzano fu costruita nel corso di un decennio e venne inaugurata nel settembre 1960. Essa racchiude un antico dipinto della vergine Maria (Madonna del viandante), un S. Giovanni Battista attribuito ai Piazza da Lodi e belle opere d'arte contemporanea, tra le quali l\"'Ultima Cena\" di Alfredo Pettinari del 2001. A testimonianza della continua collaborazione tra il maestro Pettinari ed il parroco Don Gianfranco Pizzamiglio nel 2006 vengono inseriti sulle pareti della navata centrale due nuovi dipinti \"Il battesimo\" e \"L'annunciazione\", mentre nel 2008 La crocifissione (olio su tela 3,70x2,50m) ed il \"Martirio di San Giovanni\" (olio su tela 3,70x2,50\u00a0m).\nNell'Aprile 2008 \u00e8 stato inaugurato il nuovo impianto di illuminazione che si compone anche di un sistema di proiezione del cielo stellato calcolato all'anno zero sul soffitto di tutta la chiesa (450\u00a0m\u00b2) progettato da Giulio Podest\u00e0.\nNel 2019 \u00e8 stato restaurato un dipinto seicentesco, raffigurante San Bassiano, a figura intera, in abito vescovile. L'opera \u00e8 stata restaurata dalla Conservart snc, ed \u00e8 esposta nella chiesa parrocchiale di Villavesco.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2017 la popolazione straniera residente nel comune era di 829 persone, pari al 13,6% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano al 2017:\nGeografia antropica.\nFrazioni.\nPossiedono lo \"status\" di frazione le localit\u00e0 di Muzza, Modignano e Pezzolo.\nAltre localit\u00e0 del territorio.\nAntegnatica, Bagnolo, Bolenzano, Ca' Cesareo, Ca' del Ferro, Ca' de Zecchi, Canovette, Garibolda, Tavazzano Vecchio, Vho, Zelasche, Zelaschine.\nEconomia.\nL'economia del comune \u00e8 dominata dalla grande centrale termoelettrica di propriet\u00e0 della EPH, una delle pi\u00f9 grandi a livello nazionale. Le sue turbine funzionano solo a gas naturale e raggiungono una potenza totale di 1440\u00a0MW.\nNella centrale lavorano direttamente 263 persone.\nOltre alla centrale termoelettrica vi \u00e8 un'altra grande area logistica che raccoglie una buona parte delle industrie di Tavazzano e offre numerose possibilit\u00e0 di lavoro ai residenti, che comunque restano in maggior parte pendolari.Tra le aziende di logistica di rilevanza internazionale, Stef ha creato a Tavazzano una delle piattaforme refrigerate pi\u00f9 grandi d'Europa.\n\u00c8 altres\u00ec presente il \"CREA (Consiglio per la ricerca in agricoltura e l'analisi dell'economia agraria),\" ex ENSE.\nInfrastrutture e trasporti.\nStrade.\nIl centro abitato di Tavazzano con Villavesco \u00e8 attraversato dalla SS 9 \"Emilia\", che congiunge Rimini, Forl\u00ec, Bologna e Piacenza a San Donato Milanese. Da Tavazzano si dirama una strada provinciale per Lodi Vecchio, oltre ad alcune strade di minore importanza, dirette a Casalmaiocco e Quartiano.\nNel 2016 \u00e8 stata inaugurata la Tangenziale.\nFerrovie e tranvie.\nLa stazione ferroviaria di Tavazzano \u00e8 posta sulla ferrovia Milano-Bologna, attivata nel 1861. Vi fermano i treni della linea S1 (Saronno-Lodi) del passante ferroviario di Milano.\nDal 1880 al 1931 Tavazzano era servita altres\u00ec dalla tranvia interurbana Milano-Lodi, che correva lungo la Via Emilia.\nAmministrazione.\nSegue un elenco delle amministrazioni locali.\nSport.\nSul territorio comunale sono presenti diversi impianti sportivi e molteplici associazioni sportive.\nIl Comune possiede una palestra con campo da basket e pallavolo, due campi da tennis (uno coperto e uno all'aperto) e uno stadio con due campi da calcio (uno per gli allenamenti e uno per le partite). Vi \u00e8 anche una squadra di atletica chiamata \"ASD Atletica Tavazzano\" affiliata al C.S.I. nata nel 1978 e una squadra di tennis, chiamata \"ASD Tennis Club Tavazzano,\" affiliata alla FIT, nata nel 1985"}
{"id": "1040753", "revid": "7962204", "url": "https://it.wikipedia.org/wiki?curid=1040753", "title": "Il comandante Mark", "text": ""}
{"id": "1040754", "revid": "1386670", "url": "https://it.wikipedia.org/wiki?curid=1040754", "title": "Tre Anelli degli Elfi", "text": ""}
{"id": "1040755", "revid": "281901", "url": "https://it.wikipedia.org/wiki?curid=1040755", "title": "Astrospartus mediterraneus", "text": "La stella gorgone (Astrospartus mediterraneus Risso, 1826) \u00e8 un echinoderma della famiglia delle Gorgonocephalidae.\nEtimologia.\nIl nome scientifico deriva da \"aster\" (\"stella\" in latino) e \"spartos\" (\"arbusto\" in latino).\nIl nome inglese (\"basket star\") deriva dall'abitudine di raggomitolarsi a cesto (\"basket\", in inglese) durante il giorno con le braccia ramificate.\nIl nome italiano di \"stella gorgone\" deriva dal mito delle Gorgoni (Medusa, Steno e Euriale) figure della mitologia greca, che avevano serpenti al posto dei capelli.\nDescrizione.\nL\"A. mediterraneus\" \u00e8 caratterizzata da cinque tentacoli, ognuno ramificato pi\u00f9 volte, con i quali si aggrappa ai rami delle gorgonie, che vengono aperti di notte per nutrirsi. Il corpo ha un diametro di 8 centimetri, con l'apertura dei tentacoli la larghezza massima dell'intero animale arriva a 80 centimetri.\nAlimentazione.\n\u00c8 un animale filtratore passivo che si nutre, tramite i tentacoli aperti, in particolare di microparticelle planctoniche.\nHabitat e distribuzione.\nMolto rara, fotofobica e tipicamente notturna. Si trova nel Mar Mediterraneo occidentale, sulla costa dell'Oceano Atlantico e sulle coste della Spagna e del Senegal; comune in Algeria e in Marocco. Vive dai 30 metri di profondit\u00e0 fino agli 800 metri, generalmente su rami di \"Paramuricea clavata\", \"Eunicella singularis\" o sulle spugne."}
{"id": "1040756", "revid": "339392", "url": "https://it.wikipedia.org/wiki?curid=1040756", "title": "Libby Lenton", "text": ""}
{"id": "1040758", "revid": "29244", "url": "https://it.wikipedia.org/wiki?curid=1040758", "title": "Stella gorgone", "text": ""}
{"id": "1040759", "revid": "38120", "url": "https://it.wikipedia.org/wiki?curid=1040759", "title": "Aron Mohamed Winter", "text": ""}
{"id": "1040760", "revid": "38120", "url": "https://it.wikipedia.org/wiki?curid=1040760", "title": "Aaron Winter", "text": ""}
{"id": "1040762", "revid": "2224432", "url": "https://it.wikipedia.org/wiki?curid=1040762", "title": "Ugo Conti", "text": "Ha interpretato sia ruoli comici sia drammatici.\nDa sempre spalla in ambito lavorativo e grande amico nella vita privata del collega Diego Abatantuono, infatti nella quasi totalit\u00e0 delle pellicole di quest'ultimo, Ugo Conti ha un ruolo, in particolare nei film di Gabriele Salvatores. Compare anche ne \"Il Viaggio\", uno spot prodotto dalla Colorado Film per la FAPAV.\nAltro.\nNel 1988 ha partecipato ad una puntata (\"Alla ricerca del bronzino perduto\") della terza serie de \"I ragazzi della 3\u00aa C\".\nNel 1994 ha preso parte allo spot antipirateria \"Colorado\", insieme a Diego Abatantuono, Antonio Catania e Gabriele Salvatores alla regia.\nHa partecipato alla fiction di Canale 5: \"Il giudice Mastrangelo\".\nNel 1997 ha partecipato al film \"Altri uomini\" in cui interpret\u00f2 un personaggio chiamato come lui: Ugo Conti.\nNel 2005 \u00e8 stato uno dei concorrenti del reality show di Canale 5: La fattoria, venendo eliminato nel corso della decima puntata con il 65% dei voti.Nel 2008 ha partecipato alla fiction di Raiuno \"Don Matteo 6\" nella puntata \"Francesca e il lupo\".\nNel 2011 ha pubblicato con la moglie Arianna, grazie alla collaborazione di Luca Serafini, il suo primo libro, intitolato \"Sembra facile - Diventare genitori grazie alla fede e alla scienza\", la storia di come lui e la moglie sono riusciti a diventare genitori grazie alla perseveranza, alla fede e alla scienza (Edito da Gruppo Editoriale Viator - ISBN 978-88-96813-19-5).\nNel 2013 partecipa al programma TV \"Avanti un altro!\", interpretando l'avvocato del diavolo Massimo Della Pena e Jep Pappardella. \nDa tempo partecipa al programma TV Diretta stadio... ed \u00e8 subito goal! dell'emittente televisiva 7 Gold come tifoso del Milan."}
{"id": "1040763", "revid": "767487", "url": "https://it.wikipedia.org/wiki?curid=1040763", "title": "Autoritratto con capelli scompigliati", "text": "Autoritratto con capelli scompigliati \u00e8 un dipinto a olio su tela (22,6x18,7\u00a0cm) realizzato nel 1628 circa dal pittore Rembrandt Harmenszoon Van Rijn.\n\u00c8 conservato nel Rijksmuseum di Amsterdam.\nSi tratta del primo autoritratto dell'artista, eseguito a 22 anni. Per le caratteristiche particolari, si crede che il dipinto non abbia intento ritrattistico, quanto di studio sulla luce radente un volto: il viso del pittore \u00e8 infatti in penombra, tanto che \u00e8 difficile riconoscerne i lineamenti."}
{"id": "1040810", "revid": "254059", "url": "https://it.wikipedia.org/wiki?curid=1040810", "title": "Ebbone abate", "text": "Biografia.\nFiglio di un servo e della nutrice di Ludovico il Pio, trascorse la sua giovinezza presso questo principe che, divenuto imperatore nell'814, lo nomin\u00f2 arcivescovo di Reims, dove a quel tempo tutti gli imperatori erano consacrati e investiti ufficialmente.\nEbbone divenne una figura importante dell'espansione del cristianesimo nel nord dell'Europa. Su istanza dell'imperatore Ludovico il Pio, nell'822, and\u00f2 a Roma ove papa Pasquale I lo nomin\u00f2 legato pontificio. A partire dall'823, fu autorizzato a predicare presso i Danesi con Alitgario, vescovo di Cambrai, e Willerich, vescovo di Brema.In seguito comp\u00ec brevi viaggi, che per\u00f2 ebbero poco successo (qualche anno dopo sant'Oscar avrebbe avuto maggior successo nella cristianizzazione della Danimarca). \nPlagiato da Lotario I, figlio primogenito di Ludovico, depose l'imperatore nell'assemblea di Compi\u00e8gne nell'833.\nDecaduto dalle sue funzioni in seguito alla restaurazione di Ludovico il Pio nell'835 e alla decisione del concilio di Thionville, venne esiliato a Bobbio, dove, nell'836, succedette all'abate Wala, anch'egli precedentemente esiliato da Ludovico.\nNell'840 l'imperatore Lotario I lo ristabil\u00ec di nuovo come arcivescovo di Reims, pur lasciandolo abate commendatario di Bobbio, ma nell'841 venne nuovamente destituito da Carlo il Calvo e rimandato a Bobbio.\nNell'843 lasci\u00f2 Bobbio, dove gli succedette come abate Amalrico, e pass\u00f2 in Germania, dove il re Ludovico il Germanico gli offr\u00ec il vescovado di Hildesheim, che resse fino alla morte.\nEgli fu inviso a Thegan di Treviri, il quale nel suo Gesta Hludowici imperatoris lo critic\u00f2 cos\u00ec aspramente che il curatore dell'opera, Valafrido Strabone, sent\u00ec il bisogno di giustificare tale scelta."}
{"id": "1040827", "revid": "30753", "url": "https://it.wikipedia.org/wiki?curid=1040827", "title": "Regno di Danimarca e Norvegia", "text": ""}
{"id": "1040867", "revid": "110157", "url": "https://it.wikipedia.org/wiki?curid=1040867", "title": "Autoritratto giovanile", "text": "Autoritratto giovanile \u00e8 un dipinto a olio su tavola (62,5x54 cm) realizzato nel 1634 circa dal pittore Rembrandt.\n\u00c8 conservato nella Galleria degli Uffizi, a Firenze.\nStoria e descrizione.\nRealizzato ad Amsterdam a 28 anni, \u00e8 uno tra gli ottanta autoritratti che il pittore esegu\u00ec, tra dipinti e incisioni, quasi a voler fermare la propria maturazione, come uomo e come artista.\nQui lo vediamo indossare una ricca veste di velluto marrone, adornata con una pesante catena; i riccioli biondi sono coperti da un cappello floscio.\nL'ultimo restauro eseguito da Daniele Rossi nella Galleria degli Uffizi ha rivelato la presenza di iscrizione al di sotto della pesante vernice."}
{"id": "1040868", "revid": "1543377", "url": "https://it.wikipedia.org/wiki?curid=1040868", "title": "Live at Montreux 2003 (Yes)", "text": "Live at Montreux 2003 \u00e8 un DVD del gruppo inglese Yes, pubblicato nel 2007 dalla Eagle Records.\nIl disco.\nDurante il \"Full Circle Tour\", il 14 luglio 2003, gli Yes parteciparono per la prima volta al Montreux Jazz Festival, in Svizzera, alla presenza di 4.000 spettatori.\n\"Yes Live At Montreux\" comprende 17 tra i brani pi\u00f9 famosi della band; il video del concerto include successi come \"And You and I\", \"Long Distance Runaround\", \"I've Seen All Good People\" e \"Roundabout\". Per l'occasione gli Yes schierarono la formazione considerata \"classica\" con Rick Wakeman alle tastiere e Alan White alla batteria.\nStando a quanto detto dai membri del gruppo, si tratta del miglior concerto che sia mai stato registrato dagli Yes e le richieste di pubblicazione da parte dei fan sono state pressanti fin dal giorno del concerto.\nDopo varie questioni legali, il concerto \u00e8 stato finalmente pubblicato.\nNel 1976 la stessa formazione degli Yes si era stabilita a Montreux per registrare l'album \"Going for the One\"."}
{"id": "1040872", "revid": "985910", "url": "https://it.wikipedia.org/wiki?curid=1040872", "title": "Campagnano", "text": ""}
{"id": "1040876", "revid": "123542688", "url": "https://it.wikipedia.org/wiki?curid=1040876", "title": "William Johnson", "text": "Fondatore di Johnstown, nello stato di New York, fu un pioniere irlandese ed un ufficiale dell'esercito inglese nella colonia di New York. Venne nominato sovrintendente britannico agli Affari Indiani, carica che ricopr\u00ec dal 1755 al 1774. Serv\u00ec il Consiglio del Governatore della colonia di New York, guadagnando il grado di generale di divisione nelle forze britanniche durante la Guerra franco-indiana. Sir William fu un uomo con molti possedimenti e, alla fine, i suoi possessi nella valle del fiume Mohawk ricoprivano circa 1.600\u00a0km\u00b2.\nOrigini Irlandesi.\nWilliam Johnson nacque da Christopher Johnson - a sua volta figlio di William MacShane e fu quindi discendente di Sir Turlough mac Henry \u00d3 N\u00e9ill - a County Meath, in Irlanda nel 1715. La famiglia originaria era quella degli O'Neill of the Fews di Armagh e quindi un ramo degli U\u00ed N\u00e9ill. La famiglia perse i suoi possedimenti durante le Guerre Confederate Irlandesi e gli epiloghi irlandesi della Gloriosa Rivoluzione. Il padre di William era originariamente noto come Cristopher MacShane (\u00d3 N\u00e9ill) ma cambi\u00f2 il suo nome nella versione inglese di MacShane: Johnson.\nSi presume che William avesse originariamente pianificato una carriera legale o commerciale, ma nel 1738 emigr\u00f2 in America per gestire le terre acquisite da suo zio, l'Ammiraglio Sir Peter Warren. Insediatosi nella parte settentrionale dello Stato di New York lungo il fiume Mohawk, fond\u00f2 Fort Johnson, residenza e centro commerciale, che provvedette anche come protezione per i coloni locali. Convisse con gli indiani Mohawk da cui impar\u00f2 molto e che lo adottarono, facendone in seguito un capo civile (sachem).\nJohnson fu nominato Sovrintendente per gli Affari Indiani dai Britannici, diventando in seguito Generale di Divisione nelle forze armate britanniche durante la guerra franco-indiana. Come ricompensa per i suoi servigi, gli furono garantiti terreni addizionali, dove ora si trovano le contee di Hamilton e Fulton. Nel 1762, fond\u00f2 la citt\u00e0 di Johnstown circa 40\u00a0km a ovest di Schenectady, nello Stato di New York. La citt\u00e0, originariamente chiamata John's Town, nome dato da Johnson in onore di suo figlio, John. Dieci anni dopo Johnstown divenne la sede amministrativa della contea di Tryon quando Johnson convinse William Tryon, Governatore britannico di New York, a separare la porzione occidentale dello stato dalla contea di Albany, facendo di Johnstown e dell'area circostante una contea separata denominata cos\u00ec in onore del governatore Tryon.\nJohnson divenne in breve uno dei pi\u00f9 ricchi ed influenti cittadini dello stato di New York. Inizi\u00f2 la propria attivit\u00e0 commerciando con gli Indiani, in breve il suo commercio arriv\u00f2 ad abbracciare svariate attivit\u00e0, soprattutto legate al commercio di legname. I Nativi Americani, con cui aveva a che fare quotidianamente, come segno di stima per i suoi successi in ambito commerciale gli diedero il nome di \"Warragghivagey,\" ovverosia \"Colui che fa molto commercio\". Il business di Johnson, in particolare la branca relativa al commercio di legname, benefici\u00f2 in modo sostanzioso della schiavit\u00f9, allora legale nello Stato di New York. Lui ebbe sessanta schiavi, diventando uno dei pi\u00f9 grossi schiavisti della contea se non dell'intero Stato di New York.\nFamiglia.\nNel Giugno del 1739, William inizi\u00f2 una relazione con un'immigrante originaria del Palatinato, Catherine Weisenberg (1723 - Aprile 1759). Lei arriv\u00f2 in America come donna a servizio di una famiglia modesta, ma riusc\u00ec a fare un passo avanti, sembra con l'aiuto della propria famiglia di origine, diventando la governante della famiglia Phillips. William acquis\u00ec il contratto dai Philipps, iniziando a vivere con Catherine un rapporto di coppia. Prima della morte di Catherine ebbero tre figli. Il loro figlio John Johnson, eredit\u00f2 il titolo e gran parte dei possessi del padre.\nDopo la morte di Catherine inizi\u00f2 un'altra relazione di fatto con Elizabeth Brant, da cui ebbe altri tre figli, Keghneghtago o Brant, nato nel 1742, Thomas e Christian, nati rispettivamente nel 1744 e nel 1745 \u2014 entrambi prematuramente scomparsi.\nNel 1750 circa ebbe un figlio da una donna Mohawk, bambino chiamato Tagawirunta (o William all'inglese), probabilmente da Margaret, la sorella minore di Elizabeth Brant.\nDopodich\u00e9 ebbe otto figli da Molly Brant, sorella maggiore di Joseph Brant e da Caroline Peters, nipote di Hendrick, altri tre.\n\u00c8 risaputo anche che Johnson sia stato in intimit\u00e0 con le sorelle Susannah ed Elizabeth Wormwood (figlie di Henry Wormwood), con una donna irlandese di nome Mary McGrath (dalla quale sembra abbia avuto una figlia, Mary), e con numerose altre donne Mohawk.\nGuerra franco-indiana.\nIl Comandante in capo britannico, Generale Braddock, nomin\u00f2 Johnson generale di divisione e gli diede il compito di guidare le forze della milizia contro Crown Point. In Settembre la sua spedizione sconfisse il Barone Dieskau nella battaglia di lago Giorgio. Come riconoscimento per la sua vittoria fu premiato con 5.000 sterline e nominato baronetto in Novembre. Nel 1758 fece parte del fallito tentativo del Generale Abercrombie di conquistare Fort Ticonderoga.\nDurante l'estate del 1759 Johnson guid\u00f2 una forza \"mista\", composta da Indiani e da forze della milizia, agli ordini del Generale John Prideaux, durante l'assedio di Fort Niagara. Quando Prideaux venne ucciso, Johnson prese il comando e conquist\u00f2 il forte. Fu anche al seguito del Generale Amherst alla presa di Montreal nel 1760. Alla fine della guerra Re Giorgio premi\u00f2 Johnson concedendogli dei possedimenti di 100,000 acri (400\u00a0km\u00b2) a nord del Fiume Mohawk.\nLa morte.\nWilliam Johnson mor\u00ec di infarto in casa sua a Johnstown l'11 luglio 1774. Il suo ruolo di Sovrintendente agli Affari Indiani fu preso da suo nipote (e genero) Guy Johnson. La residenza di William Johnson a Johnstown, Johnson Hall, \u00e8 ora un sito di interesse storico dello stato di New York ed \u00e8 aperta al pubblico."}
{"id": "1040878", "revid": "1921867", "url": "https://it.wikipedia.org/wiki?curid=1040878", "title": "Frank Delgado", "text": "Carriera musicale.\nFrank Delgado inizi\u00f2 a suonare nei Socialist, gruppo di Los Angeles che affiancava i Deftones all'inizio della loro carriera. Questi ultimi gli domandarono di collaborare con lui alla realizzazione di alcuni effetti sonori e campionamenti nei loro brani. Delgado divenne successivamente il turnista dei Deftones a partire dal tour di supporto al secondo album \"Around the Fur\" per poi divenire membro permanente a partire da \"White Pony\" (2000).\n\u00c8 anche membro dei Decibel Devils insieme a DJ Crook.\nStile musicale.\nAl contrario della maggior parte dei DJ rap metal e nu metal, Frank utilizza raramente la tecnica dello scratching e preferisce utilizzare i piatti come un campionatore tramite il quale creare dei suoni pi\u00f9 atmosferici e riflessivi. Non si ispira infatti al rap ma a generi pi\u00f9 sperimentali come il trip hop, la musica d'ambiente e la darkwave."}
{"id": "1040896", "revid": "767487", "url": "https://it.wikipedia.org/wiki?curid=1040896", "title": "Autoritratto con camicia ricamata", "text": "L'Autoritratto con camicia ricamata \u00e8 un dipinto a olio su tela (93x80 cm) di Rembrandt Harmenszoon Van Rijn, datato 1640 e conservato nella National Gallery di Londra. \u00c8 firmato e datato \"\"; la parola \"conterfeycel\" (\"conterfeytsel\") \u00e8 un termine olandese arcaico per ritratto.\nStoria e descrizione.\nL'artista trentaquattrenne si raffigura di tre quarti, vestito di un ricco giubbone di velluto nero foderato di pelliccia che lascia intravedere una camicia finemente ricamata, abbigliamento tipico del Cinquecento: sovente Rembrandt si ritraeva con vesti di altre epoche. In questo caso pu\u00f2 darsi che l'artista volesse citare il clima di un celebre ritratto di Tiziano, in quegli anni ad Amsterdam e oggi nello stesso museo londinese: il cosiddetto \"Ritratto di Ariosto\", gi\u00e0 nella collezione di Alfonso L\u00f3pez. Altre celebri opere a cui il pittore si ispir\u00f2 sono il \"Ritratto di Baldassarre Castiglione\" di Raffaello, pure in quei tempi in Olanda, e l\"'Autoritratto con fiore d'eringio\" di D\u00fcrer.\nIl ritratto trasmette tutta la fierezza della giovent\u00f9, incontrando con sicurezza lo sguardo dell'osservatore. L'artista, emergente e ambizioso, si paragona idealmente ai grandi maestri italiani come Raffaello e Tiziano.\nLa stesura del colore \u00e8 ancora uniforme e ben rifinita, con toni morbidi, ma a differenza dei pittori rinascimentali Rembrandt, che viveva nell'Olanda puritana, usava una gamma di colori molto ridotta, che per\u00f2 non lo limitava nel raggiungere importanti vette artistiche. I colori usati sono quasi tutti \"poveri\", quali il nero d'osso, le terre e il bianco di piombo. Ci\u00f2 genera un insieme per lo pi\u00f9 scuro, smorzato, con l'eccezione del volto pi\u00f9 chiaro e roseo, che spicca come illuminato da un faretto. Effetti virtuosistici sono utilizzati nel rendere la diversa consistenza dei materiali, dal cotone della camicia al velluto della manica, alla pelliccia del colletto.\nL'anno prima, nel 1639, l'artista si era ritratto in un'acquaforte con la stessa posa.\nL'opera fu acquistata dal museo nel 1861."}
{"id": "1040902", "revid": "80598", "url": "https://it.wikipedia.org/wiki?curid=1040902", "title": "Coro A.N.A. di Milano", "text": "Il Coro A.N.A. di Milano \u00e8 un coro maschile fondato a Milano nel 1949; dal 2019 \u00e8 diretto dal maestro Ivan Fozzer.\nStoria.\nIl Coro A.N.A. (Associazione Nazionale Alpini) della Sezione di Milano fu fondato nel settembre del 1949, primo coro italiano ancora in attivit\u00e0 a costituirsi sotto l'egida dell'Associazione Nazionale Alpini.\nIl coro ha tenuto concerti in Belgio, Canada (Toronto, Hamilton, Sudbury, Ottawa, Montr\u00e9al), Danimarca, Francia, Germania, Italia, Lussemburgo, Malta, Regno Unito (Scozia), Stati Uniti d'America (New York), Svizzera e Australia.\nHa partecipato - unico coro italiano - al Festival Internazionale di Edimburgo nel 1987.\nHa pubblicato larga parte del proprio repertorio musicale nel volume \"Come canta la montagna\". Nel 1989 organizza, in collaborazione con la Direzione dell'Archivio Storico della Biblioteca Trivulziana del Castello Sforzesco di Milano, una mostra iconografica e documentaria dal titolo \"La Montagna, gli alpini, i canti e le immagini\".\nNella maggio 1991, in occasione della Adunata Nazionale degli Alpini tenutasi a Milano, organizza presso il Cinema De Amicis la rassegna cinematografica \"Gli alpini in bianco e nero\", durante la quale sono stati proiettati film e documentari dedicati agli Alpini.\nIl coro \u00e8 stato ospite fisso nel biennio 1996-98 de \"Ci vediamo in TV\" su RAI 2, trasmissione televisiva condotta da Paolo Limiti.\nNel 1999 il coro presenta presso il municipio di Milano \"La Montagna in...cantata\", volume illustrato per i cinquant'anni di fondazione, che, tra gli altri, contiene contributi di Gaetano Afeltra, Luigi Santucci, Gianfranco Ravasi, Roberto Leydi, Bruno Bettinelli, Nuto Revelli, Franco Cologni e Massimo Marchesotti.\nTra i musicisti e i compositori che hanno collaborato con il Coro ANA, elaborando armonizzazioni o creando nuove melodie, ricordiamo Flaminio Gervasi, Bruno Zanolini, Bruno Bettinelli, Piero Soffici, Roberto Hazon, Luciano Chailly e Giovanni Veneri.\nIl complesso si \u00e8 avvalso spesso della collaborazione di personaggi del mondo dello spettacolo quali Paolo Limiti, Ottavia Piccolo, Mauro Avogadro, Marisa Fabbri, Ivana Monti, Rosalina Neri, Francesca Inaudi, Alfio Liotta, Massimo Poggio, Pamela Villoresi, Dario Baldan Bembo e Massimo Bubola.\nTra le svariate collaborazioni il coro vanta una serie di concerti realizzati con l'Orchestra Sinfonica Giuseppe Verdi di Milano diretti da Giovanni Veneri: al Teatro degli Arcimboldi di Milano, nel Duomo di Milano e all'Auditorium di Milano. Particolarit\u00e0 innovativa di questi concerti fu la capacit\u00e0 del maestro Giovanni Veneri di scrivere le partiture per orchestra rimanendo del tutto fedele alle armonizzazioni originali dei canti eseguiti dal coro, senza di fatto stravolgerli.\nCanta all'estero per le Ambasciate italiane, tra le quali il 2 giugno 2011 a Parigi in occasione della Festa della Repubblica nell'ambito delle celebrazioni per il 150\u00ba anniversario dell'Unit\u00e0 di Italia e l'anno successivo al Conservatoire de La Ville in Lussemburgo.\nDal 1973 al 2019 il coro \u00e8 stato diretto da Massimo Marchesotti.\nIl giorno 11 febbraio 2012 il coro cambia la propria denominazione in Coro ANA Milano \"Mario Bazzi\", per ricordare a quindici anni dalla scomparsa, il Presidente che ne ha fatto la storia per un trentennio.\nRiconoscimenti.\nIl 7 dicembre 1973 presso la Sala della Balla del Castello Sforzesco riceve dal Sindaco di Milano dott. Aldo Aniasi la Medaglia d'Oro di Benemerenza Civica con la seguente motivazione: \"Da oltre un ventennio offre la sua fervida partecipazione alle manifestazioni pubbliche di alto significato recando in Italia e all'Estero il messaggio umano delle suggestive canzoni del proprio repertorio, facendosi apprezzare anche per il rigore stilistico delle sue esecuzioni\"\nRepertorio.\nIl repertorio \u00e8 costituito da canti alpini, di guerra e di soldati; il coro si \u00e8 inoltre dedicato al recupero, allo studio e alla diffusione di molti canti popolari regionali inediti \u2013 canti di lavoro (canti dei minatori, delle mondine, della filanda, canti degli emigranti...), ballate e ninnenanne \u2013 pressoch\u00e9 sconosciuti al grande pubblico.\nCuriosit\u00e0.\nNel maggio del 1951 entra a fare parte del coro Luigi Santucci, poeta e scrittore italiano. In quegli anni, in collaborazione con l'allora maestro del coro Vincenzo Carniel composero il canto \"La leggenda della Grigna\" che poi venne donato al Coro della SAT che lo eseguir\u00e0 a Varese nel 1954 vincendo il concorso \"Stella Alpina d'Oro\" per la migliore esecuzione e per la pi\u00f9 significativa composizione corale d'autore.\nDal 1967 al 1997 \u00e8 stato Presidente del coro il Dott. Mario Bazzi che tra le altre cose, fu tra i promotori nel 1979 della costituzione dei Cori delle Brigate Alpine in Armi.\nCon il nome di \"Coro Alpino Milanese\" partecip\u00f2 al Festival di Sanremo 1971 interpretando per la prima volta nella rassegna sanremese un brano interamente a cappella. Con la canzone \"Sotto le lenzuola\" si piazz\u00f2 al quinto posto in accoppiata con Adriano Celentano.\nFu invitato alle solenni esequie dell'ultima regina d'Italia Maria Jos\u00e9 del Belgio, celebrate il 2 febbraio 2001 nell'Abbazia di Altacomba in Alta Savoia, durante le quali esegu\u00ec la celebre \"La montanara\" e alcuni canti degli alpini molto cari alla regina.\nNel 2009 ha cantato in Piazza Duomo a Milano alla solenne celebrazione con il Cardinale Dionigi Tettamanzi e Papa Benedetto XVI in collegamento da Roma, per la Beatificazione di Don Carlo Gnocchi.\nPrimo coro di genere alpino ad essere stato invitato ad esibirsi per il Festival Internazionale Mito Settembremusica nel 2012 e a pubblicare con la casa discografica Decca Universal Music Group una raccolta di canti della tradizione alpina nel 2016.\nPrimo coro di genere alpino o popolare ad essere stato invitato ad esibirsi presso il Teatro alla Scala di Milano il 3 maggio 2019 in occasione della presentazione dell'Adunata Nazionale degli Alpini di Milano ed in occasione del proprio 70\u00ba di Fondazione."}
{"id": "1040908", "revid": "287204", "url": "https://it.wikipedia.org/wiki?curid=1040908", "title": "Arvalia Villa Pamphili Rugby Roma", "text": "LArvalia Villa Pamphili Rugby Roma \u00e8 una societ\u00e0 sportiva italiana di rugby a 15 della citt\u00e0 di Roma, fondata nel 1980.\nStoria.\nNel 1980 il professore Salvatore Gallo, rugbista e docente di educazione fisica della scuola superiore Istituto Tecnico Commerciale Ceccherelli, organizza un torneo di rugby a 15 coinvolgendo alcune scuole limitrofe al proprio istituto d'appartenenza; il torneo ha luogo nei campi da polo della famosa Villa Doria Pamphilj, cuore verde di Roma.\nIl successo del torneo fa nascere l'idea di creare una squadra nei quartieri periferici della zona sud di Roma. Cos\u00ec, nello stesso anno, il professor Gallo crea la Societ\u00e0 Sportiva Ceccherelli Rugby, associando il club alla FIR e diventandone presidente. Alla prima stagione il club riesce a schierare cinque formazioni nei diversi campionati di categoria e, nella stagione successiva, l'Under-19 conquista la promozione nel girone \u00c9lite e la finale di Coppa Italia di categoria contro la Rugby Parma.\nNel 1983, per onorare la sede degli allenamenti, il club assume la denominazione di Associazione Sportiva Villa Pamphili Rugby. Essendo priva di un proprio campo da gioco, nel 1988 il CONI offre alla Societ\u00e0 la possibilit\u00e0 di allenarsi allo stadio Tre Fontane, in zona Eur, fino alla grande scissione del 2001.\nNel 2007 il club ottiene dal Comune di Roma, attraverso la suddivisione amministrativa del Municipio Roma XI, la concessione dell'impianto nel quartiere Corviale, lo stadio del Rugby di Corviale. Da qui l'acquisizione della denominazione \"Arvalia\", che distingue appunto l'appartenenza all'undicesima suddivisione amministrativa di Roma Capitale identificata con questo nome.\nSquadra femminile.\nNel 1987, il presidente e fondatore Salvatore Gallo decide di creare la prima squadra femminile della citt\u00e0 di Roma che, dall'anno della sua fondazione, raggiunge per otto volte la finale del campionato nazionale contro le Red Panthers, squadra femminile del .\nTra le atlete che hanno vestito la maglia azzurra ricordiamo: Anna Basile, Silvia Lolli, Serena Oliva, Adriana e Flavia Sferragatta, Michela Tondinelli, Cristina Tonna (poi team manager della Nazionale femminile) e, prima su tutte, lo storico capitano del Villa Pamphilie della Nazionale azzurra Carla Negri.\nGiocatori di rilievo.\nL'Arvalia Villa Pamphili ha prodotto, all'interno del proprio vivaio, numerosi giocatori che hanno vestito la maglia azzurra delle varie nazionali italiane; tra questi ricordiamo:"}
{"id": "1040913", "revid": "1543377", "url": "https://it.wikipedia.org/wiki?curid=1040913", "title": "Olaf Stapledon", "text": "Concetti che oggi sono parte integrante della fantascienza \u2013 ingegneria genetica, terraformazione, imperi galattici, menti collettive, sfere di Dyson sono solo alcuni di questi \u2013 possono essere fatti risalire in sostanza alle sue due opere \"Infinito\" e \"Il costruttore di stelle\", seppure possono esserci stati riferimenti passeggeri ad alcuni di essi nella fantascienza precedente.\nMolte delle opere di Stapledon presentano la tensione tra le aspirazioni pi\u00f9 nobili degli esseri intelligenti e i loro istinti animaleschi e violenti. In genere la sua narrativa espone gli avvenimenti in modo distaccato ed impersonale, dando una visione d'insieme di grande ampiezza ma dissolvendo il senso dell'individualit\u00e0.\nBiografia.\nOlaf Stapledon nacque a Poulton-cum-Seacombe, nella penisola di Wirral presso Liverpool, ma pass\u00f2 l'infanzia nei pressi del canale di Suez. Studi\u00f2 al Balliol College a Oxford, dove consegu\u00ec il Master of Arts; dopo un anno di insegnamento alla Grammar School di Manchester, trov\u00f2 quindi lavoro in un'agenzia di navigazione a Liverpool, continuando ad insegnare di sera presso l'Associazione Educativa dei Lavoratori. \nDurante la prima guerra mondiale prest\u00f2 servizio per tre anni in Francia e Belgio, nell'associazione di soccorso Friends' Ambulance Unit. Nel 1919 spos\u00f2 l'australiana Agnes Miller, da cui avrebbe avuto due figli, quindi \u2013 dopo essersi trasferito nel 1920 a West Kirby \u2013 torn\u00f2 all'universit\u00e0 laureandosi in filosofia e psicologia nel 1925 a Liverpool.\nNel 1929 pubblic\u00f2 il saggio \"A Modern Theory of Ethics\", ma presto decise di dedicarsi alla narrativa perch\u00e9 le sue idee potessero raggiungere un pubblico pi\u00f9 vasto. Il successo del suo primo romanzo, \"Infinito\" (\"Last and First Men\", 1930), lo spinse a diventare uno scrittore a tempo pieno. Nel 1940 si trasfer\u00ec con la famiglia a Caldy, nella penisola di Wirral.\nNel secondo dopoguerra Stapledon viaggi\u00f2 molto, visitando Paesi Bassi, Svezia e Francia per tenere delle conferenze. Nel 1948 partecip\u00f2 al Congresso degli Intellettuali per la Pace che si tenne a Breslavia, in Polonia e nel 1949 fu l'unico britannico a cui fu concesso il visto per partecipare alla Conferenza sulla Pace nel Mondo a New York. Nel 1950 entr\u00f2 a far parte del movimento anti-Apartheid. Mor\u00ec quello stesso anno, a casa sua, di un attacco cardiaco.\nIdee politiche e filosofiche.\nStapledon conobbe il socialismo anteriormente alla prima guerra mondiale e ne rimase un sostenitore fino a poco prima della sua morte. Le sue idee politiche, oltre ad essere esposte in saggi come \"Waking World\" e \"New Hope for Britain\", influenzarono le sue opere di narrativa come \"Il costruttore di stelle\", in cui solo le civilt\u00e0 che superano la divisione in nazioni e la soggezione della scienza all'industria possono sopravvivere e progredire. \nStapledon era un agnostico e non amava le istituzioni religiose, anche se condivideva molti valori della religione: riteneva che il progresso dell'umanit\u00e0 potesse essere raggiunto solo attraverso lo sviluppo dello \u00abspirito\u00bb \u2013 da lui inteso come espressione dell'intelligenza, della coscienza, dell'amore e della creativit\u00e0 \u2013 che pu\u00f2 aver luogo solo quando l'individuo \u00e8 all'interno della comunit\u00e0."}
{"id": "1040918", "revid": "81954856", "url": "https://it.wikipedia.org/wiki?curid=1040918", "title": "Lontre", "text": ""}
{"id": "1040933", "revid": "22356", "url": "https://it.wikipedia.org/wiki?curid=1040933", "title": "Pantolesti", "text": ""}
{"id": "1040934", "revid": "561778", "url": "https://it.wikipedia.org/wiki?curid=1040934", "title": "Autoritratto con tavolozza e pennelli", "text": "Autoritratto con tavolozza e pennelli \u00e8 un dipinto a olio su tela (114x95 cm) realizzato nel 1665 circa dal pittore Rembrandt Harmenszoon Van Rijn.\n\u00c8 conservato a Kenwood House, Londra.\nL'artista ormai sessantenne si ritrae al lavoro, nel suo studio: le radiografie eseguite mostrano che inizialmente la mano che regge la tavolozza e i pennelli era invece colta nell'atto di dipingere.\nI cerchi presenti sullo sfondo hanno dato adito a diverse interpretazioni, da simboli cabalistici a mappamondi stilizzati, al concetto di universalit\u00e0 della pittura, ma nessuna ha trovato finora riscontri certi."}
{"id": "1040950", "revid": "1632387", "url": "https://it.wikipedia.org/wiki?curid=1040950", "title": "Economia della Francia", "text": "L'economia della Francia \u00e8 una moderna economia mista di mercato.\nSi trova al settimo posto nella classifica per PIL nominale, con miliardi di dollari al 2019, dietro Stati Uniti d'America, Cina, Giappone, Germania, India e Regno Unito. Infine, per quanto riguarda la classifica del PIL in funzione del potere d'acquisto, la Francia si trova al nono posto (al 2014).\nLa Francia \u00e8 il quinto paese al mondo per l'esportazione nell'industria manifatturiera, il quarto per i servizi ed il secondo per i prodotti agricoli e agroalimentari (primo produttore ed esportatore agricolo europeo).\nEssa \u00e8 inoltre la prima destinazione turistica mondiale e possiede la seconda zona marittima per la pesca al mondo.\nL'economia francese \u00e8 caratterizzata principalmente dalla produzione di servizi: il settore terziario occupa il 76,4% della popolazione attiva, il settore primario (agricoltura, pesca, allevamento) ormai non ne rappresenta che il 2,9%, mentre il settore secondario (industria) si assesta sul 20,6%.\nIl mercato del lavoro.\nLa produttivit\u00e0 oraria dei lavoratori francesi \u00e8 una delle pi\u00f9 elevate al mondo: ci\u00f2 \u00e8 dovuto al fatto che la durata legale dell'orario di lavoro (35 ore settimanali) \u00e8 ridotta rispetto agli altri paesi industrializzati, ma anche alla rapida esclusione dal mercato del lavoro dei dipendenti meno produttivi, sia in ragione del costo del lavoro troppo elevato a causa dello SMIC (\"salaire minimum interprofessionnel de croissance\"), sia per la particolareggiata regolamentazione francese in materia di licenziamento.\nIl tasso di disoccupazione \u00e8 particolarmente elevato, in particolare tra i giovani sotto i trenta anni, gli adulti prossimi alla pensione e le persone senza qualifica professionale.\nValuta.\nLa Francia \u00e8 uno dei paesi fondatori dell'Unione europea, ed uno dei principali sostenitori della moneta unica, l'euro. La sua economia ha beneficiato particolarmente degli effetti derivanti dall'instaurazione di un mercato comune europeo.\nLiberalizzazioni.\nPer contro la liberalizzazione del suo mercato interno \u00e8 andata a rilento e si \u00e8 realizzata soltanto in modo parziale: alcune situazioni monopolistiche (Gas de France, Electricit\u00e9 de France) sono attualmente propriet\u00e0 dello Stato francese, a causa di resistenze da parte di alcune categorie professionali, la privatizzazione di quest'ultime \u00e8 stata rallentata. \nL'economia francese prima del 1973.\nLa forza economica della Francia \u00e8 stata per lungo tempo legata alla sua crescita demografica. A partire dal XIX secolo, lo sviluppo industriale permette alla Francia di recuperare il distacco nei confronti del Regno Unito maturato durante la rivoluzione industriale.\nNel corso del \"Secondo Impero\" e durante la \"Terza Repubblica\" l'espansione economica francese \u00e8 favorita grazie dalle nuove colonie conquistate; nel 1880 la Francia da sola rappresenta il 10% della produzione complessiva mondiale. \nProgressivamente, per\u00f2, perde il suo primato produttivo sia per colpa dei costi (e delle distruzioni) in cui \u00e8 incorsa durante le due guerre mondiali, sia a causa della decolonizzazione: il risultato di questi eventi \u00e8 stato un depauperamento generale del continente europeo in generale, e della Francia in particolare, con un minor peso dal punto di vista economico rispetto ai paesi economicamente emergenti.\nTuttavia, tra il 1946 ed il 1973, la Francia conosce un periodo di forte sviluppo economico chiamato \"\"Les trente glorieuses\" (trad. \"I trenta gloriosi\"\"), resi possibili dalla ricostruzione post bellica, ma anche dal recupero tecnologico nei confronti degli Stati Uniti\nAgricoltura.\nLa Francia possiede la pi\u00f9 poderosa agricoltura dell'Unione europea. La sua grande produzione di cereali, realizzata tra la Beauce, l'Artois e la Piccardia, che la pone al primo posto della classifica mondiale per la produttivit\u00e0 unitaria del frumento, le assicura un posto tra i cinque grandi dell'export mondiale, con Stati Uniti, Canada, Argentina e Australia. Vanta un efficiente allevamento da latte, collocato nelle regioni costiere umide della Bretagna e della Normandia, il titolo di produttore dei migliori vini del mondo, ottenuti in Borgogna, e nel Bordelais, oltre al prestigio degli spumanti della regione della Champagne, settori efficienti della frutta e delle orticole. Il paese \u00e8 orgoglioso della propria agricoltura, alla quale il governo dedica sistematiche attenzioni.\nIndustria.\nL'industria francese \u00e8 fra le prime in Europa, sviluppata in tutti i comparti, compresi quelli dell'alta tecnologia.\nLe industrie sono di diverso tipo: siderurgiche, automobilistiche, tessili, agroalimentari, aerospaziali, petrolifere e farmaceutiche. Gli stabilimenti industriali sono concentrati attorno ai poli industriali come Parigi, Lilla e Lione.\nEconomia e sviluppo.\nLa Francia \u00e8 la quinta potenza economica mondiale, dopo gli Stati uniti, il Giappone, la Germania e la Cina con un PIL a prezzi correnti di 2925 miliardi di dollari (2018); tuttavia, il suo PIL per abitante \u00e8 solo al 9\u00ba posto su 25 stati in Europa (e al 17\u00b0 nella classifica mondiale) secondo l'Eurostat, l'ufficio statistico ufficiale della comunit\u00e0 europea.\nLe difficolt\u00e0 economiche.\nIl deficit commerciale nell'aprile 2005 \u00e8 stato di 3,2 miliardi di euro. Tra l'aprile 2004 e l'aprile 2005, \u00e8 stato di 17,4 miliardi di euro.\nIl deficit di budget francese si infossa nell'aprile 2005: le spese sono aumentate e si sono stabilite a 108,08 miliardi di euro; le entrate sono diminuite a 77,520 miliardi di euro. Secondo il ministero delle finanze, il deficit si attesta sui 42,350 miliardi di euro nell'aprile 2005.\nIl debito delle amministrazioni pubbliche (budget generale dello Stato, delle collettivit\u00e0 territoriali e della Sicurezza sociale) ammonta a 1151,8 miliardi di euro il 30 settembre 2006, il 66,6 % del PIL (i criteri di Maastricht limitano la percentuale al 60 %).\nIl tasso di disoccupazione \u00e8 aumentato dello 0,4 % nell'agosto 2006 per stabilirsi ufficialmente a 2,445 milioni di richiedenti di impiego (il 9 % della popolazione attiva).\nQuesto valore \u00e8 uno dei pi\u00f9 alti d'Europa, infatti da 30 anni il problema \u00e8 ufficialmente la priorit\u00e0 dei vari governi. La disoccupazione interessa particolarmente le donne, gli ultra cinquantenni e i giovani (per questi ultimi le stime sono leggermente falsate, dato che la sovrastima viene in parte dal fatto che solo una piccola minoranza cerca lavoro prima dei 22 anni). \nIl 13 gennaio 2012 l'agenzia di ricerca finanziaria Standard and Poor's ha declassato il rating della Francia togliendole la prestigiosa 'tripla A' - quella dei Paesi pi\u00f9 virtuosi - e degradando il Paese di uno scalino, da AAA ad AA+. Il 20 novembre 2012 anche l'agenzia di rating Moody's ha effettuato il declassamento con il taglio del rating di un 'notch' a Aa1 e previsione negativa, motivando l'iniziativa con le incerte prospettive fiscali del paese e il deterioramento del quadro economico.\nIl 23 novembre, quattro giorni dopo il declassamento deciso da Moody's, anche l'agenzia di rating Standard and Poor's ha confermato la nota AA+ della Francia, cos\u00ec come la previsione negativa ad essa associata.\nNel primo trimestre del 2012, il debito pubblico della Francia \u00e8 ulteriormente salito di 72,4 miliardi, per un totale di 1789,4 miliardi di euro, ovvero, secondo i dati pubblicati oggi dall'Insee, l'istituto statistico francese, l'89,3% del Pil.\nLe particolarit\u00e0 del sistema economico.\nLa sua organizzazione \u00e8 di tipo capitalista con un intervento statale non trascurabile dalla fine della seconda guerra mondiale, al punto che si parla spesso di \"capitalismo alla francese\":"}
{"id": "1040952", "revid": "287204", "url": "https://it.wikipedia.org/wiki?curid=1040952", "title": "Giacomo Maccari", "text": "Di Maccari non si sa nulla sino a quando il 15 dicembre 1720 divenne \"musico tenore\" presso la cappella ducale di San Marco a Venezia. La sua prima opera fu il melodramma \"Adaloaldo furioso\", il quale venne dato al Teatro San Mois\u00e8 durante il carnevale del 1727. Gli altri suoi lavori teatrali che seguirono, quasi tutti basati su libretti di Carlo Goldoni, furono per lo pi\u00f9 musicati per il Teatro San Samuele, dove tra il 1734 e il 1743 operava una compagnia di commedianti, alla quale Maccari era strettamente legato.\nNessuno dei suoi lavori giunge sino a noi, per\u00f2 su di lui Goldoni disse: \"il suo stile facile e chiaro fu ben adattato alle esigenze di questo tipo di rappresentazioni\"."}
{"id": "1040954", "revid": "287204", "url": "https://it.wikipedia.org/wiki?curid=1040954", "title": "Autoritratto con bastone", "text": "L'Autoritratto con bastone \u00e8 un dipinto a olio su tela (133,7x103,8\u00a0cm) realizzato nel 1658 dal pittore Rembrandt Harmenszoon Van Rijn.\nL'opera, che appartiene alla Frick Collection di New York, \u00e8 firmata e datata \"REMBRANDT F. 1658\".\nCome nell\"Autoritratto con camicia ricamata\", l'artista si ritrae con vesti particolari: in questo caso, sembrerebbero essere abiti regali, ma non si sa se il pittore volesse richiamare un personaggio storico o mitologico, se non addirittura lo stesso Giove. \nL'espressione tesa viene collegata ai problemi economici che lo ridussero alle soglie del carcere."}
{"id": "1040958", "revid": "15756", "url": "https://it.wikipedia.org/wiki?curid=1040958", "title": "Rivarossi", "text": "La Rivarossi \u00e8 stata la prima e, per molti anni, la pi\u00f9 famosa ditta costruttrice di modelli ferroviari in Italia.\nSebbene in Europa e negli Stati Uniti d'America esistessero gi\u00e0 da molti anni ditte specializzate nello stesso settore, la Rivarossi contribu\u00ec decisamente alla separazione definitiva del treno giocattolo dal \"modello\". Quest'ultimo era ed \u00e8 caratterizzato da una maggiore attenzione alla riproduzione fedele e in scala dei suoi prototipi.\nSi distinse, inoltre, per originali innovazioni tecnologiche che le permisero, insieme a un'attenzione alla clientela inconsueta nel mondo della produzione di massa, di far nascere un mercato interno per i suoi prodotti e d'inserirsi rapidamente e stabilmente nei pi\u00f9 importanti mercati mondiali.\nStoria.\nLe origini.\nLa Rivarossi fu fondata il 31 ottobre 1945 come societ\u00e0 in accomandita semplice dall'ingegner Alessandro Rossi (Schio, 1921 - Cortina d'Ampezzo, 2010), discendente dell'imprenditore ottocentesco Alessandro Rossi, che rilev\u00f2 una fabbrica di commutatori elettrici (Apparecchi Strumenti Aeronautici snc) di cui era gi\u00e0 comproprietario il ragionier Antonio Riva (uscito dalla societ\u00e0 il 24 ottobre 1946)&lt;ref name=\"Giuliani2011/32\"&gt;.&lt;/ref&gt;.\nGli inizi furono in un'officina di pochi locali ad Albese (Como) ma gi\u00e0 nel 1947 venne inaugurato lo stabilimento di Sagnino, frazione di Como, che sar\u00e0 la sede definitiva fino al 2000.\nAll'inizio volle caratterizzarsi come produttrice di \"giocattoli scientifici\" oltre che di modelli ferroviari, e nei primi anni produsse anche scatole di costruzioni metalliche ispirate al Meccano.\nIn Europa contribu\u00ec decisamente al passaggio dal treno giocattolo al \"modello\", con maggiore attenzione alla riproduzione fedele e in scala dei treni.\nFino ad allora le maggiori marche europee, in particolare la M\u00e4rklin e la Trix, insieme alla Hornby (che produceva anche il Meccano), producevano principalmente treni giocattolo, in latta o fusione di metallo. La scala faceva approssimativamente riferimento alla 00 inglese (1:76), \"ma fondamentalmente mancava, da parte di tutti i costruttori, la ricerca della scala esatta\" (Giorgio Giuliani).\nSuccessivamente Alessandro Rossi, diventato consulente tecnico del MOROP, promosse la redazione delle norme tecniche unificatrici europee NEM, ispirandosi a quelle statunitensi emanate dalla NMRA che gi\u00e0 erano seguite per la produzione della sua ditta destinata a quel mercato.\nNel 1946 venne presentato il primo modello, quello dell'automotrice elettrica E.700 delle Ferrovie Nord Milano, insieme a un primo complesso di binari e componentistica di comando. Nello stesso anno la ditta espose alla Fiera Campionaria di Milano il suo primo assortimento con un plastico ferroviario. Un anno dopo il modello di un'automotrice Diesel delle FS segn\u00f2 l'inizio della transizione dal giocattolo di lusso al modello.\nFin dal 1947 internazionalizz\u00f2 la produzione affiancando all'assortimento per il mercato italiano quello per il mercato statunitense.\nDai primi anni cinquanta acquis\u00ec la rappresentanza esclusiva per l'Italia di alcune delle pi\u00f9 importanti ditte straniere produttrici di materiali accessori per il modellismo ferroviario.\nIl successo.\nNel 1957 realizz\u00f2 un'importante fornitura di materiale rotabile in scala H0 per l'americana Lionel, una delle prime e pi\u00f9 importanti ditte del settore e allora la pi\u00f9 grande industria di giocattoli al mondo. Lionel produceva solo in scala 0 e per entrare rapidamente nel mercato dell'H0 si affid\u00f2 alla produzione Rivarossi.\nAll'inizio degli anni sessanta, dapprima grazie ad accordi con la tedesca Trix e poi autonomamente, inizi\u00f2 la produzione di modelli per i ricchi mercati tedesco e svizzero\nNel 1963 la Rivarossi acquis\u00ec la quota di Corrado Muratore, uno dei fondatori della Pocher, la quale aveva sviluppate proprie linee produttive nella sua sede di Torino. \nLa produzione di modelli ferroviari gi\u00e0 Pocher venne trasferita da Torino a Como nel 1965-1966. L'uscita di Arnaldo Pocher dalla ditta da lui fondata (1968) e l'incendio dello stabilimento torinese (1972), con altri eventi, condussero l'ormai \"Divisione Pocher\" all'abbandono della produzione di modelli ferroviari.\nNel 1968 inizi\u00f2 la produzione dei modelli in scala N (1:160), dapprima in collaborazione con l'americana ATLAS, poi autonomamente fino al 1993, quindi insieme alla Lima e dal 1996 anche con l'Arnold Rapido.\nNel 1969 aggiunse alla produzione nella scala H0 quella nella scala 0 (1:45), che continu\u00f2 fino al 1988.\nDopo avere ricevuto per tre volte il premio Pinocchio d'oro (nel 1962 per la serie di modelli in scatola di montaggio \"TrenHObby\", nel 1963 per il \"Sistema Tramway\" e nel 1964 per la serie di modelli verniciati a imitazione dell'ottone \"Modello HO Oro\"), all'inizio degli anni settanta la sua produzione, giudicata favorevolmente e premiata dalla stampa tecnica e dalle associazioni di appassionati straniere, aveva ormai una forte e radicata presenza nei principali mercati mondiali.\nVerso il 1970 aveva circa 300 dipendenti oltre a circa 600 collaboratori esterni, tra cui gli stampisti. In quegli anni la dirigenza consider\u00f2 la possibilit\u00e0 di delocalizzare la produzione (a Hong Kong), ma l'esito dei controlli di qualit\u00e0 eseguiti su alcuni lotti di provini e considerazioni di opportunit\u00e0 nel rapporto coi dipendenti anche dell'indotto indussero a mantenere la produzione in Italia.\nLe crisi.\nDopo avere superate con successo alcune crisi industriali, specialmente nel 1974 e nel 1981, quest'ultima causata dal fallimento dell'AHM (grazie a essa all'epoca il mercato statunitense assorbiva gli otto decimi della produzione), Alessandro Rossi nel 1984 lasci\u00f2 le cariche sociali. Subentr\u00f2 una nuova propriet\u00e0 (Rivarossi Nuova Gestione), presieduta da Giorgio Dalla Costa, industriale proveniente dal settore farmaceutico che port\u00f2 in azienda nuovi capitali, coll'ingegner Alessandro Rossi \"junior\" (cugino del fondatore) quale amministratore delegato e direttore tecnico (dal 1984 al 1990), e poi vicepresidente (dal 1991 al 2000).\nMentre i mutati gusti dei consumatori pi\u00f9 giovani e l'evoluzione del fermodellismo inducevano la dirigenza aziendale ad abbandonare le linee produttive destinate ai principianti (come le confezioni d'avvio) e al fermodellista costruttore di modelli e di plastici, e a indirizzarsi ai collezionisti, nel 1990 cambi\u00f2 nuovamente l'assetto societario ed inizi\u00f2 una fase di acquisizioni di ditte concorrenti: nel 1992 viene acquisita la Lima, a cui seguirono la tedesca Arnold e la francese Jouef.\nRitiratisi il Dalla Costa e gli altri dirigenti del primo periodo \"post-Rossi\", nel 2000 si ebbe un nuovo assetto societario: con una curiosa alchimia finanziaria venne costituita la Lima SpA con sede a Brescia, e la Rivarossi divenne ora una divisione della ditta che otto anni prima aveva acquisito. Furono chiusi lo storico stabilimento di Como (in localit\u00e0 Sagnino) e quelli di Champagnole (Jouef) e Muhlhausen (Arnold), e la produzione viene concentrata nello stabilimento Lima a Isola Vicentina.\nLa fine.\nDopo alcuni anni di convulse vicissitudini gestionali e finanziarie e nonostante un tentativo di salvataggio \"in extremis\" da parte di una cordata d'imprenditori vicentini, sostenuta anche da ex dirigenti e dipendenti della Lima e della Rivarossi, nel settembre 2004 il gruppo cess\u00f2 le attivit\u00e0 e venne successivamente acquisito per 8.000.000 di euro dall'inglese Hornby (altra storica marca del settore), che da allora continua a produrre col marchio Rivarossi ma in Cina. Il comunicato di Hornby relativo all'acquisizione del Gruppo Lima comprendente i marchi Rivarossi, Lima, Jouef, Arnold, Pocher \u00e8 del 16 dicembre 2004.\nLa sede di Como ospitava una vastissima raccolta di modelli costruiti dalle principali ditte del settore italiane e straniere. Dopo la chiusura dello stabilimento essa fu trasferita prima a Vicenza e poi presso la sede della Hornby nel Regno Unito, che espose al pubblico pochi pezzi nel proprio museo.. La restante maggior parte di essa, smentendo varie assicurazioni date agli ambienti fermodellistici italiani e nonostante le loro proteste, dalla stessa Hornby inglese fu venduta a operatori commerciali e da questi a collezionisti privati.\nDa interviste al personale pubblicate dalla stampa specializzata e d'informazione si sa che gli archivi interni sarebbero stati, almeno in parte, distrutti.\nNei mesi di aprile e maggio 2008 lo storico stabilimento di Sagnino, in via Pio XI (gi\u00e0 via della Conciliazione), fu demolito per fare spazio a nuovi edifici di abitazioni e locali commerciali. Costruito nel 1947 dall'Impresa Mario Faverio di Como con carpenteria metallica realizzata dall'Antonio Badoni di Lecco, era in disuso dall'anno 2000.\nIl Comune di Como ha fatto propria una proposta d'intitolare al fondatore dell'azienda il piazzale prospiciente l'area dove sorgeva lo stabilimento., in cui, il 3 marzo 2013, \u00e8 stato scoperto un monumento dedicato a lui e all'azienda.\nNel 2012 \u00e8 stata diffusa la proposta di costituire, a Como o nella sua area territoriale, un museo-centro di documentazione dell'attivit\u00e0 e della produzione della Rivarossi.\nRapporto con la clientela.\n\"H0 Rivarossi\".\nCome altre aziende del settore, tra il 1954 e il 1967 pubblic\u00f2 una rivista bimestrale, \"HO Rivarossi\", dedicata alla promozione del modellismo ferroviario e alla divulgazione della storia e della tecnologia delle ferrovie reali, e perci\u00f2 con obiettivi pi\u00f9 ampi di quelli di un normale periodico aziendale. Essa aveva \"seimila lettori\".\nNegli ultimi tre anni la rivista fu inserita, come supplemento interno, nella rivista \"Italmodel Ferrovie\", fondata, diretta ed edita dal 1951 al 1974 dal pioniere del fermodellismo italiano Italo Briano (Savona, 1901 - Milano, 1985), fondatore e primo presidente della Federazione italiana modellisti ferroviari e amici della ferrovia (di essa Alessandro Rossi, socio della prima ora, fu anche consulente tecnico e vicepresidente) e della federazione MOROP (acronimo di Verband der Modelleisenbahner und Eisenbahnfreunde Europas/Union Europ\u00e9enne des Mod\u00e9listes Ferroviaires et des Amis des Chemin de Fer).\nI collaboratori.\nTra i collaboratori di \"HO Rivarossi\" va citato \"Zeta-Zeta\", pseudonimo dell'ingegner Bruno Bonazzelli (Loreto 1895-Milano 1984), ispettore del Servizio Impianti elettrici e segnalamento delle FS e tra l'altro ricostruttore dell'Officina Apparati Centrali di Milano dove lavor\u00f2 Achille Cardani, promotore del Museo ferroviario di Roma (inaugurato nel 1954) e poi, con altri, della Sezione ferroviaria del Museo nazionale della scienza e della tecnologia Leonardo da Vinci e del Museo nazionale ferroviario di Pietrarsa, che pubblic\u00f2 ampi articoli sulla storia della trazione a vapore e della trazione elettrica in Italia e in Europa, e una nutrita serie di schede tecniche sulle locomotive a vapore delle FS.\nUn altro collaboratore molto attivo era ACu, acronimo di Aldo Cuneo, nato a Genova, ragioniere, rappresentante commerciale per la Liguria e collaboratore della rivista \"Italmodel ferrovie\", che non esit\u00f2, in nome del crescente realismo propugnato dalla Rivarossi, ad assumere posizioni autonome rispetto a quelle assunte dal Briano negli anni cinquanta\n Sintomatico il caso di Silvano Bevini, (Modena, 1930-Modena, 2016), perito industriale e appassionato modellista che aveva presentato in \"HO Rivarossi\" molte sue realizzazioni, e che fu assunto dalla stessa Rivarossi divenendo uno dei componenti della direzione dell'Ufficio tecnico .\nLa parte grafica della rivista era curata da Amleto Dalla Costa, presso il cui studio lavorava anche Giorgio Mizzi (Milano, 1940-Buxtehude, 2008), autore dal 1962 al 1971 delle tavole di copertina dei cataloghi generali di vendita. I testi dei cataloghi, all'origine e per molti anni scritti personalmente da Alessandro Rossi, a partire dagli anni Settanta furono in gran parte stesi da Silvano Bevini.\nFormare gli appassionati.\nL'attenzione alla clientela non limitata alla garanzia e al post-vendita, espletata tanto dai tecnici della sede centrale quanto dalla rete commerciale e dai riparatori insieme ai dettaglianti (spesso essi stessi appassionati, come i citati Aldo Cuneo e Domenico Tromby), oltre che tramite la rivista \"HO Rivarossi\", aveva caratteri innovativi per il mondo industriale italiano dell'epoca.\nIn un'epoca in cui la cultura elettrotecnica del fermodellista italiano medio non era molto elevata, anche a causa della bassa scolarit\u00e0, fu fatta divulgazione non banale sulla componentistica e sugli schemi elettrici.\nUn punto di forza delle politiche aziendali fu la vendita al pubblico di tutte le parti di ricambio, descritte in appositi cataloghi anch'essi offerti in vendita. Generazioni di fermodellisti hanno iniziato a costruire modelli assenti dal mercato grazie a quella disponibilit\u00e0, e \"HO Rivarossi\" promuoveva la loro attivit\u00e0 con le sue rubriche \"Diamoci da fare\" e \"I nostri lettori all'opera\". Nel panorama fermodellistico internazionale questa politica aziendale aveva pochi precedenti.\nInnovazioni.\nI brevetti.\nDurante la sua attivit\u00e0, la Rivarossi ha introdotto diverse innovazioni, alcune delle quali brevettate, poi seguite anche dalle principali industrie di modellismo italiane e straniere. Si possono citare le principali:\nVa citato fra le innovazioni anche il gancio, studiato dall'azienda per non dovere pagare i diritti di brevetto ad altre ditte, che negli anni Sessanta fu perfezionato per consentire un maggiore realismo delle manovre.\nInnovazioni non commercializzate.\nVanno citati anche gli studi, stimolati dalla presenza sul mercato di analoghi dispositivi di altre ditte europee e statunitensi e datati al 1962 circa, di dispositivi pneumatici ad azionamento meccanico che avrebbero consentito l'emissione del fumo dal camino delle locomotive a vapore sincronizzandola con la velocit\u00e0 e generando quindi una riproduzione realistica dei \"colpi di scappamento\".\nProduzione.\nUn cinquantennio di produzione.\nIl catalogo storico ufficiale del cinquantenario elenca 3568 locomotive, carri e carrozze in H0, 712 in N e 139 in 0.\nFin dal 1947, oltre alle linee produttive di modelli alimentati a corrente continua per il sistema a due rotaie vengono prodotti anche modelli per il sistema a corrente alternata a tre rotaie introdotto e diffuso dalla M\u00e4rklin.\nInoltre, fin dal 1948, vengono prodotti modelli semplificati di prezzo pi\u00f9 accessibile al consumatore medio, con l'obiettivo di allargare il mercato. Apparsi in varie \"serie\" (\"Standard 48\", \"\"rr\", \"Junior\") sono rimaste in catalogo fino agli anni Novanta, quando i mutati gusti dei consumatori pi\u00f9 giovani e l'evoluzione del fermodellismo indussero la dirigenza aziendale a concentrarsi solo su prodotti di \"fascia alta\", destinati a un mercato via via pi\u00f9 esigente e che tendeva ad abbandonare il fermodellismo per il collezionismo statico.\nFin dall'inizio offrir\u00e0 molti prodotti in scatola di montaggio, a prezzi pi\u00f9 bassi di quelli dei modelli gi\u00e0 montati. Dal 1962 tale linea confluir\u00e0 in una \"serie\" avente una sua caratterizzazione d'immagine, che scomparir\u00e0 solo negli anni Novanta\nIl mercato italiano.\nTra i modelli significativi prodotti per il mercato italiano si possono ricordare quello dell'835, prodotta dal 1954 al 1965 e prima riproduzione realistica di una locomotiva a vapore FS; quello della E.626 FS, prodotta dal 1948 al 1955, con una ripresa \"per collezionisti\" nel 1959-1960; le varie versioni del modello della E.424 FS, prodotte dal 1952 senza interruzione e con continui miglioramenti; e quelli delle E.428 FS, la cui riproduzione della prima serie (E.428.001-096), entrata in produzione nel 1966, sosteneva ancora egregiamente il giudizio tecnico nel 1982.\nIl mercato statunitense.\nIl mercato statunitense apprezz\u00f2 molto i modelli delle gigantesche locomotive a vapore articolate come la Big Boy dell'Union Pacific Railroad, in produzione dal 1967, mai uscita dal catalogo e prodotta in quasi un milione di esemplari, e H-8 \"Allegheny\" della Chesapeake &amp; Ohio, che era stata scelta dall'autorevole rivista statunitense \"Model railroader\" quale miglior \"Locomotiva dell'anno 2001\" e miglior \"Prodotto del settore fermodellistico dell'anno 2001\". Da ricordare anche i primi modelli di locomotive a vapore statunitensi: la \"0-4-0T Dockside\" tipo C16 Baltimore &amp; Ohio, prodotta dal 1948 al 1977 e venduta in \"decine di migliaia\" di unit\u00e0 per i mercati italiano e statunitense, l'\"Atlantic\" della Southern Pacific dalla cui \"italianizzazione\" fu ricavata la prima locomotiva a vapore italiana e la macchina del treno Hiawatha, classe A della Milwaukee Road, che sul mercato dell'antiquariato raggiunse quotazioni eccezionali.\nIl mercato tedesco.\nUna volta cessata la collaborazione con la Trix la Rivarossi inizi\u00f2 autonomamente a sviluppare progetti per il mercato tedesco.\nTra le locomotive a vapore tedesche spiccano le articolate Gt 2x4/4 poi BR 96 e BR 98, la BR 77\u00b9 giudicata \"la migliore tra le locomotive a vapore da essa costruite\" e la BR 59.\nTra le locomotive elettriche si cita il modello della DB 118 (gi\u00e0 E 18), che nonostante la sua et\u00e0 nel 1993 sosteneva ancora bene il confronto con analoghi modelli di produzione M\u00e4rklin e Roco.\nModelli di prestigio.\nDa segnalare la serie \"Modello H0 Oro\" costituita da modelli di locomotive e carrozze scelte fra i pi\u00f9 significativi e placcati a imitazione dell'ottone.\nNotevoli i modelli di carrozze dei tipi costruttivi della prima met\u00e0 del Novecento della Compagnie Internationale des Wagons-Lits.\nAlla fine degli anni Settanta fu avviata una linea produttiva in scala 0, denominata \"Capolavori 0\", di modelli prodotti completamente a mano.\nCollaborazioni con altre ditte straniere.\nAccordi commerciali con varie ditte, tra cui quello con la tedesca Trix in base al quale la ditta tedesca commercializz\u00f2 molti prodotti di quella italiana e viceversa, inserendoli nei rispettivi cataloghi, permisero all'azienda di penetrare in mercati \"difficili\" come quello tedesco.\nFin dall'inizio la Rivarossi assunse il ruolo di importatrice per l'Italia dei prodotti di ditte specializzate, dapprima nella produzione e vendita di giocattoli generici e poi solo di prodotti per il modellismo, non solo ferroviario. Tali prodotti, per circa un ventennio, furono descritti in appositi cataloghi. Poi si ritenne sufficiente offrire direttamente i cataloghi di vendita originali.\nTale linea commerciale rispondeva alla necessit\u00e0, molto sentita da parte degli acquirenti italiani, di disporre di prodotti per la costruzione di plastici e di diorami, e fu seguita anche, coi marchi Modelprodotti e Modelcarta, dal pioniere italiano del settore Italo Briano.\nBinari, accessori e componentistica.\nInteressante anche la produzione di accessori, iniziata fin dal 1947 . Spiccano il sistema dei binari e deviatoi, attentamente progettato e ingegnerizzato, le riproduzioni di vere stazioni e di veri fabbricati d'esercizio delle FS e di semafori ad ala e fissi, collegati ai sistemi di comando della circolazione dei convogli.. Anche questi componenti furono brevettati.\nRivarossi e Pocher.\nRivarossi divent\u00f2 socia di minoranza nel 1963 e proprietaria nel 1974 della Pocher, altra importante ditta italiana del settore, inserendo cos\u00ec nel proprio catalogo la sua produzione di modelli ferroviari e commercializzando la sua prestigiosa produzione di autovetture in scala 1:8, giudicate dalla stampa specializzata ai vertici del modellismo mondiale.\nTra i modelli realizzati dalla Pocher a Torino nel 1963 su richiesta della Rivarossi (nella persona dell'ingegner Brunner) si cita quello della locomotiva Bayard, eseguito in 875 pezzi e probabilmente \"il primo modello di serie in Europa costruito in tutto ottone\"&lt;ref name=\"Lomolino1984/17-18, 46, 61\"&gt;.&lt;/ref&gt;.\nUn caso speciale \u00e8 quello dal modello dell'elettrotreno FS ALe 803, progettato dalla Pocher e presentato come novit\u00e0 nel 1965, quando gi\u00e0 la ditta torinese era diventata una divisione di quella comasca, che fu l'unico modello di elettrotreno italiano prodotto dalla Rivarossi durante la direzione aziendale di Alessandro Rossi (nel 1997, durante la \"nuova gestione\", fu prodotto il modello dell'elettrotreno FS ETR.200). \nLe scelte aziendali della Pocher, dipendenti dall'origine come orafo del suo fondatore, si caratterizzarono dapprima come tipiche dell'alto artigianato e solo dal 1963 circa, dopo l'ingresso nella propriet\u00e0 della Rivarossi, cominciarono a orientarsi verso la produzione di massa&lt;ref name=\"Lomolino1984/13-14\"&gt;.&lt;/ref&gt;."}
{"id": "1040960", "revid": "1573940", "url": "https://it.wikipedia.org/wiki?curid=1040960", "title": "Eunicella verrucosa", "text": "La gorgonia verrucosa (Eunicella verrucosa ()) \u00e8 un ottocorallo della famiglia Gorgoniidae che cresce su fondali rocciosi solitamente tra i 20 e i 200 metri.\nDescrizione.\nColonia arborescente di colore bianco candido, con ramificazioni ampie e superficie verrucosa, fino a 50 centimetri di altezza. I polipi sono molto vicini.\nDistribuzione.\n\u00c8 una specie tipica del Mar Mediterraneo ove popola i fondali rocciosi a partire dai 20 metri e fino ai 200 di profondit\u00e0. Rara."}
{"id": "1040962", "revid": "29244", "url": "https://it.wikipedia.org/wiki?curid=1040962", "title": "Gorgonia verrucosa", "text": ""}
{"id": "1040967", "revid": "33751", "url": "https://it.wikipedia.org/wiki?curid=1040967", "title": "Riconoscimenti accessori al campionato mondiale di calcio", "text": "Al termine di ogni edizione del campionato mondiale di calcio vengono assegnati alcuni premi ai migliori calciatori e squadre a seconda di specifiche categorie.\nAl 2018 sono previsti sei premi:\nInoltre l'All-Star Team comprende i migliori giocatori del torneo e viene stilato dal 1994.\nScarpa d'oro.\nLa Scarpa d'oro (\"Scarpa d'oro adidas\" per ragioni di sponsorizzazione, in inglese \"adidas Golden Shoe Award\" o anche \"Golden Boot\", in francese \"Distinction Soulier d'Or adidas\", in spagnolo \"Bota de oro de adidas\", in tedesco \"Goldener Schuh von adidas\") viene assegnata al miglior marcatore di ogni fase finale dei Mondiali.\nUn gruppo tecnico di studio della FIFA ha deciso che in caso di parit\u00e0 venga preso in considerazione il numero di assist per determinare il vincitore. In caso di ulteriore pareggio si controlla il giocatore con il minor numero di minuti giocati e quindi con la migliore media realizzativa.\nIl premio viene consegnato dall'edizione del 1982, mentre il miglior marcatore dei precedenti tornei \u00e8 insignito ufficialmente del titolo di capocannoniere. Dall'edizione del 2006 vengono assegnate anche la Scarpa d'argento e la Scarpa di bronzo rispettivamente al secondo e al terzo classificato.\nPallone d'oro.\nIl Pallone d'oro dei Mondiali (\"Pallone d'oro adidas\" per ragioni di sponsorizzazione, in inglese \"adidas Golden Ball\", in francese \"Ballon d'Or adidas\", in spagnolo \"Bal\u00f3n de oro de adidas\", in tedesco \"Goldener Ball von adidas\" o \"adidas Goldener Ball\") viene assegnato al miglior giocatore di ogni edizione della Coppa del Mondo. Il comitato tecnico della FIFA stila una corta lista di candidati da cui dei rappresentanti dei \"media\" votano il vincitore. Il secondo e terzo classificato in base al numero di voti ricevono rispettivamente il \"Pallone d'argento\" e il \"Pallone di bronzo\".\nIl premio viene assegnato dall'edizione del 1978.\nGuanto d'oro.\nIl Guanto d'oro (in inglese \"Golden Glove Award\", in francese \"Prix gant d'or\", in spagnolo \"Premio Guante de oro\", in tedesco \"Torwarthandschuh goldener troph\u00e4e\") \u00e8 attribuito al miglior portiere di ogni fase finale dei mondiali.\nFino al 2006 era denominato Premio Yashin (propriamente \"Premio Ja\u0161in per il miglior portiere\", in inglese \"Yashin Award for the Best Goalkeeper\", in francese \"Prix Yashin du meilleur gardien de but\", in spagnolo \"Premio Yashin para el mejor guardameta\", in tedesco \"Yashin-Preis f\u00fcr den besten Torh\u00fcter\") e doveva il suo nome a Lev Ja\u0161in, portiere della nazionale sovietica.\nIl gruppo tecnico di studio della FIFA seleziona il miglior portiere in base alle sue prestazioni durante tutto il torneo. Il portiere che viene onorato di questo trofeo \u00e8 inoltre eleggibile come miglior giocatore assoluto, come accaduto a Oliver Kahn che nel 2002 li vinse entrambi.\nQuesto premio \u00e8 stato assegnato per la prima volta nel 1994.\nTrofeo FIFA Fair Play.\nIl Trofeo FIFA Fair Play (in inglese \"FIFA Fair Play Award\", in francese \"Distinction Fair-play de la FIFA\", in spagnolo \"Premio Fair Play de la FIFA\", in tedesco \"FIFA-Fairplay-Preis\") \u00e8 basato sulla valutazione della condotta delle squadre dentro e fuori dal terreno di gioco da parte del Gruppo di Studio Tecnico FIFA. Solo le squadre che accedono al secondo turno posso ambire a questo riconoscimento. Ai vincitori vengono consegnati il trofeo FIFA Fair Play, un diploma, una medaglia per ogni giocatore e dirigente e un assegno di 50.000 $ da utilizzare per l'acquisto di equipaggiamento sportivo per lo sviluppo del settore giovanile.\nIl premio viene assegnato dall'edizione del 1978.\nSquadra pi\u00f9 divertente.\nIl Premio FIFA per la squadra pi\u00f9 divertente (in inglese \"FIFA Award for the most entertaining team\", in francese \"Distinction de l'\u00e9quipe la plus attrayante de la FIFA\", in spagnolo \"Premio FIFA para el equipo m\u00e1s entretenido\", in tedesco \"FIFA-Auszeichnung f\u00fcr die unterhaltsamste Mannschaft\") \u00e8 un premio soggettivo che viene attribuito alla squadra che dimostra l'approccio pi\u00f9 attivo e positivo alla partita e che riesce a divertire maggiormente il pubblico.\nIl titolo \u00e8 stato assegnato dal 1994 al 2006, dal 2002 tramite un sondaggio on-line.\nMiglior giovane.\nIl premio Miglior giovane (\"Miglior giovane Gillette\" per ragioni di sponsorizzazione, in inglese \"Gillette Best Young Player\", in francese \"Meilleur jeune Gillette\", in spagnolo \"El Mejor Jugador Juvenil de Gillette\", in tedesco \"Best Nachwuchssplieler von Gillette\") viene assegnato al miglior giocatore della Coppa del Mondo che non superi l'et\u00e0 di 21 anni. L'elezione si tiene sul sito ufficiale della FIFA con l'ausilio del gruppo di studio tecnico del massimo ente calcistico.\nLa FIFA inoltre, in occasione della prima assegnazione del premio, ha organizzato un sondaggio tramite Internet per scegliere il miglior giovane dei Mondiali fra il 1958 e il 2002, che fu vinto da Pel\u00e9.\nIl premio Miglior giovane \u00e8 stato assegnato per la prima volta nel 2006.\nAll-Star Team.\nL'All-Star Team (fino al 2006 \"MasterCard All-Star Team\" per motivi di sponsorizzazione) \u00e8 una selezione dei migliori giocatori, scelti tra quelli che hanno partecipato alla fase finale della Coppa del Mondo fino al 2006 dal gruppo di studio tecnico della FIFA e dal 2010 dagli utenti del sito della FIFA.\nL\"'All-Star Team\" fu stilato per la prima volta alla fine della Coppa del Mondo 1994 e comprendeva 11 giocatori. Il numero dei calciatori fu aumentato a 16 nell'edizione del 1998, nel 2006 pass\u00f2 a 23 per poi tornare a 11 nel 2010.\n17 calciatori sono stati inseriti per due volte nell\"'All-Star Team\": Pel\u00e9 (1958 e 1970); Garrincha (1958 e 1962); Paolo Rossi (1978 e 1982); Michel Platini (1982 e 1986); Diego Armando Maradona (1986 e 1990); Paolo Maldini (1990 e 1994); Dunga (1994 e 1998); Roberto Carlos, Rivaldo e Ronaldo (1998 e 2002); Lilian Thuram e Zin\u00e9dine Zidane (1998 e 2006); Michael Ballack e Miroslav Klose (2002 e 2006); Philipp Lahm (2006 e 2010); Marcelo e Thiago Silva (2014 e 2018). Solo due calciatori sono stati inseriti per 3 volte nell'All Star Team : Djalma Santos (1954, 1958 e 1962) e Franz Beckenbauer (1966, 1970 e 1974)."}
{"id": "1040972", "revid": "1305772", "url": "https://it.wikipedia.org/wiki?curid=1040972", "title": "Armando Pagella", "text": "Biografia.\nPartecip\u00f2 molto giovane alla Resistenza, combattendo nel Cuneese.\nDopo la fine della guerra, torn\u00f2 nell'Alessandrino, dove si impegn\u00f2 per diversi anni come sindacalista a Tortona e Novi Ligure. Nel 1963, dopo la morte improvvisa del sindaco di Novi Ligure Carlo Acquistapace, fu nominato primo cittadino, restando in carica fino alla met\u00e0 del 1985.\nIscritto al Partito Comunista Italiano sin dall'immediato dopoguerra, Pagella ader\u00ec successivamente al PDS ed ai Democratici di Sinistra.\nGli anni da Sindaco.\nDurante i ventitr\u00e9 anni da sindaco di Novi Ligure, Armando Pagella affront\u00f2 una serie di sfide inedite per la citt\u00e0: dal boom demografico alla speculazione edilizia, bloccata dal primo Piano Regolatore del 1966, che fu definito da pi\u00f9 parti molto innovativo. Grazie al Piano Regolatore fortemente voluto da Pagella, Novi cambi\u00f2 il proprio volto, con molte iniziative di edilizia economica e popolare. \nNacquero in quegli anni il quartiere popolare di via Manzoni, il Cipian, venne effettuato il completamento della rete fognaria, si costruiscono asili, scuole elementari, il liceo scientifico, l'istituto tecnico Alessandro Volta. In quegli anni, l'Amministrazione Comunale affront\u00f2 anche il problema della vecchia rete di distribuzione del gas, in stato fatiscente, dando vita alla prima Azienda Municipalizzata della Provincia di Alessandria.\nCon Pagella Sindaco nacque il Consorzio per la depurazione del torrente Scrivia e, nel 1980, la discarica controllata. Una grande stagione di opere sociali, quella vissuta da Pagella in veste di Sindaco, atte a soddisfare i bisogni primari di una popolazione in rapida crescita.\nDopo il 1985, Pagella \u00e8 stato Consigliere e poi Assessore della Provincia di Alessandria, ricoprendo inoltre ruoli dirigenziali nell'ambito della sanit\u00e0 locale.\nArmando Pagella \u00e8 morto improvvisamente, all'et\u00e0 di 80 anni, il 13 dicembre del 2006.\nIl Premio Pagella.\nLa Citt\u00e0 di Novi Ligure ha istituito, a partire dal 2008, il \"Premio Pagella\" per le tesi di laurea attinenti all'economia e lo sviluppo economico, la storia e le trasformazioni sociali, l'urbanistica e l'ambiente del territorio del Novese a partire dall'Ottocento.\nBibliografia.\nSulla vita di Armando Pagella, il suo impegno politico ed amministrativo e la storia di Novi Ligure tra gli anni sessanta ed ottanta del Novecento, vedere in particolare:"}
{"id": "1040981", "revid": "436907", "url": "https://it.wikipedia.org/wiki?curid=1040981", "title": "Du riechst so gut", "text": "Du riechst so gut \u00e8 un singolo del gruppo musicale tedesco Rammstein, pubblicato il 24 agosto 1995 come primo estratto dal primo album in studio \"Herzeleid\".\nDescrizione.\nIl brano si ispira al libro \"Il profumo\" dello scrittore tedesco \"Patrick S\u00fcskind\".\nIl 17 aprile 1998 \u00e8 stata pubblicata una nuova versione del singolo, denominata \"Du riechst so gut '98\", che differisce per l'introduzione.\nVideo musicale.\nIl videoclip rimanda alla copertina dell'album da cui \u00e8 tratta, con il gruppo che posa davanti alla telecamera a torso nudo, intervallati da immagini di fiori e di un dobermann, il tutto su sfondo bianco. Tali scelte stilistiche contribuirono a creare le prime polemiche sulle presunte simpatie naziste del gruppo.\nLa versione del 1998 mostra invece tutti i componenti della band che interpretano un sinistro individuo, affine al protagonista del libro di S\u00fcskind, che insegue una ragazza dapprima per un bosco ed in seguito in un castello dove \u00e8 in corso un ballo in maschera. Alla fine lei gli si concede, ma prima che possano consumare un rapporto sessuale, dal corpo dell'uomo escono dei lupi che azzannano la ragazza fino a farla svenire. Il video termina con l'irruzione nella camera da letto dei vari partecipanti alla festa, che dopo aver soccorso la giovane osservano i lupi prendere le sembianze dei componenti della band e sparire nella fitta boscaglia. L'ultima scena mostra la ragazza che riprende conoscenza e che ha gli occhi color rosso sangue.\nTracce.\nTesti e musiche dei Rammstein"}
{"id": "1040985", "revid": "1718925", "url": "https://it.wikipedia.org/wiki?curid=1040985", "title": "Ashikaga Yoshiteru", "text": "Figlio di Ashikaga Yoshiharu, fu il tredicesimo sh\u014dgun dello shogunato Ashikaga.\nSh\u014dgun fantoccio.\nDopo che suo padre Yoshiharu fu costretto ad abdicare nel 1546 in seguito a un contrasto con il kanrei Hosokawa Harumoto, Yoshiteru divenne il nuovo Seii Taish\u014dgun, sebbene solo un fantoccio del kanrei come lo era stato suo padre; aveva solo 11 anni al momento della sua investitura a Sakamoto, nella provincia di Omi, non lontano dalla capitale Ky\u014dto.\nPoco dopo la cerimonia di investitura suo padre Yoshiharu stipul\u00f2 un accordo con Harumoto per ritornare a Ky\u014dto, ma Miyoshi Nagayoshi ruppe la sua alleanza con Harumoto e si schier\u00f2 con Hosokawa Ujitsuna, che scese in guerra con Harumoto e tenne lontani da Ky\u014dto sia Yoshiteru sia Yoshiharu. Nel 1550, Yoshiharu mor\u00ec prima di essere riuscito a entrare nella capitale e riprendere il suo posto.\nNel 1552, Yoshiteru strinse un patto con Nagayoshi per rientrare a Ky\u014dto, ma dopo si alle\u00f2 con Harumoto per combatterlo; con l'aiuto di Rokkaku Yoshikata, la guerra inizialmente volse a favore di Yoshiteru, ma questi fu comunque cacciato dalla capitale nel 1558 in un contrattacco. Nagayoshi non infier\u00ec sullo sh\u014dgun, e lo invit\u00f2 invece a tornare a Ky\u014dto a patto che accettasse di avere lui come ministro; in pratica Yoshiteru fu costretto a rivestire un ruolo meramente rappresentativo, mentre Nagayoshi amministrava lo shogunato.\nGoverno.\nPrivo di potere politico, Yoshiteru riusc\u00ec comunque a guadagnarsi la stima dei samurai su un piano diplomatico, usando la sua influenza per ricomporre le pericolose tensioni tra alcuni daimy\u014d particolarmente potenti, ad esempio tra Takeda Shingen e Uesugi Kenshin, tra Shimazu Takahisa e Otomo Yoshishige, e tra M\u014dri Motonari e Amago Haruhisa. Yoshiteru \u00e8 ritenuto dagli storici l'ultimo sh\u014dgun Ashikaga capace di imporsi sui daimy\u014d provinciali, e tra gli altri Oda Nobunaga e Uesugi Kenshin si recarono a Ky\u014dto per incontrarlo.\nYoshiteru segu\u00ec il codice di condotta dei samurai, e chiam\u00f2 a Ky\u014dto Kamiizumi Nobutsuna e Tsukahara Bokuden perch\u00e9 gli insegnassero il kenjutsu (la scherma con la katana); sembra che vari daimy\u014d gli avessero donato una dozzina di preziosissime spade.\nCaduta.\nNel 1564, Nagayoshi mor\u00ec di malattia, e Yoshiteru tent\u00f2 di reimpadronirsi dell'autorit\u00e0 che gli spettava; tuttavia, Matsunaga Hisahide e tre membri del concilio del clan Miyoshi intendevano prendere il posto di Nagayoshi, e vista la resistenza dello sh\u014dgun si accordarono con Ashikaga Yoshihide, che in caso di loro vittoria sarebbe diventato un nuovo sh\u014dgun fantoccio.\nNel 1565, Hisahide e i Miyoshi, tra cui Yoshitsugu, assediarono la residenza di Yoshiteru (quella che sarebbe poi diventata il Castello Nij\u014d); durante la battaglia che segu\u00ec, si dice che Yoshiteru abbia partecipato attivamente uccidendo un gran numero di nemici prima che la sua preziosa katana si spezzasse. Tuttavia, prima che le armate dei daimy\u014d suoi alleati arrivassero in suo soccorso, le truppe di Yoshiteru furono sconfitte dai Miyoshi e lo sh\u014dgun fu ucciso. Secondo le cronache del padre gesuita Lu\u00eds Fr\u00f3is, nel giorno della sua morte mor\u00ec anche la madre di Yoshiteru, e il suo wakashu Odachidono, tredicenne, comp\u00ec seppuku.\nDopo circa tre anni i Miyoshi nominarono suo cugino Yoshihide nuovo sh\u014dgun.\nEredit\u00e0.\nYoshiteru fu chiamato per la sua abilit\u00e0 con la katana e per la sua vicinanza agli ideali e alla cultura dei samurai; la sua morte imped\u00ec tuttavia alla sua autorit\u00e0 di passare ai suoi successori, e lo shogunato cadde dopo soli otto anni dalla sua morte.\nSi dice che poco prima di morire avesse composto il seguente \"waka\": ."}
{"id": "1040987", "revid": "57342", "url": "https://it.wikipedia.org/wiki?curid=1040987", "title": "Michela Cescon", "text": "Biografia.\nSi \u00e8 diplomata alla Scuola Teatro Stabile di Torino di Luca Ronconi. Nel 1995 recita nell'opera \"Qualcosa di vero dev'esserci\u2026\" di Luigi Pirandello, a cura di Luca Ronconi e Mauro Avogadro. Nel 1996, sempre con Ronconi, \u00e8 la Regina Maria di Neuborg in \"Ruy Blas\" di Victor Hugo. In quest'anno inizia la sua collaborazione con Valter Malosti, interpretando Puck in \"Sogno di una notte di mezza estate\" di Shakespeare. Negli anni successivi continua il suo lavoro con Malosti; nel 1997 \u00e8 impegnata in \"Ballo in maschera\" di Lermontov, nel 1998 interpreta Ophelia in \"Ophelia: Hamlet/Frammenti da Shakespeare\" e poi Angiolina in \"Storia di Doro\" di Donatella Musso. Nel 1999 \u00e8 Antigone in \"Polinice e Antigone\" da Vittorio Alfieri, regia di Valter Malosti. Sempre con quest'ultimo, lo stesso anno, recita in \"Death and Dancing\" di Claire Dowie, \"Drive \u2013 Come ho imparato a guidare\" di Paula Vogel e \"Hamlet X\" da Shakespeare.\nNel 2000 lavora con Andrea Zanzotto e Marco Paolini per il progetto \"Piave muscolo di gelo\u2026\", letture di Andrea Zanzotto, mentre a teatro \u00e8 impegnata nell'opera \"Nietzsche La danza sull'abisso\" di Sonia Antinori, regia di Malosti. Nel 2001 riceve molti consensi critici e premi per la sua interpretazione in \"Bedbound\" di Enda Walsh. Nel 2002 \u00e8 protagonista in \"Baccanti\" da Euripide, \"Orgia\" di Pier Paolo Pasolini, Maddalene di Giovanni Testori e l'anno successivo in \"Inverno\" di Jon Fosse, tutti con la regia di Malosti. Nel 2004 \u00e8 Giulietta in \"Giulietta degli spiriti\" di Federico Fellini.\nIl successo arriva nel 2004 con \"Primo amore\" di Matteo Garrone. Per l'interpretazione del ruolo nel film, l'attrice, seguita da un dietologo, ha dovuto perdere 15\u00a0kg, passando da 60\u00a0kg a 45\u00a0kg in poche settimane. L'interpretazione le ha valso la candidatura al David di Donatello per la migliore attrice protagonista. Nel 2005 ha una parte in \"Cuore sacro\" di Ferzan \u00d6zpetek e torna protagonista in \"Quando sei nato non puoi pi\u00f9 nasconderti\" di Marco Tullio Giordana, presentato in concorso al Festival di Cannes e poi in \"Musikanten\" di Franco Battiato. Nello stesso anno recita a teatro in \"Il lavoro rende liberi\", di Vitaliano Trevisan, con la regia di Toni Servillo. Nel 2006 recita nel film di Alessandro Angelini, \"L'aria salata\", in \"Non prendere impegni stasera\" di Gianluca Maria Tavarelli, e l'anno successivo in \"Tutte le donne della mia vita\" di Simona Izzo. Nel 2009 interpreta il ruolo di Rachele Mussolini nel film \"Vincere\" di Marco Bellocchio. Nel 2010 ha girato come regista il cortometraggio \"Come un soffio\", presentato alla Mostra internazionale d'arte cinematografica di Venezia\nNel 2012 prende parte a \"Romanzo di una strage\" di Marco Tullio Giordana. In questa pellicola, l'attrice trevigiana, ricopre il ruolo di Licia, moglie dell'anarchico Giuseppe Pinelli, morto dopo essere precipitato dal quarto piano della questura di Milano durante un fermo illegale della polizia. Grazie a questo ruolo vince il David di Donatello per la migliore attrice non protagonista e il Nastro d'argento come migliore attrice non protagonista. Sempre nel 2012 produce la trilogia \"The Coast of Utopia\" di Tom Stoppard con la regia di Marco Tullio Giordana che vince il premio Ubu, il premio Le Maschere, il premio della critica e la medaglia del Presidente della Repubblica. Nel 2019 debutta alla regia teatrale con \"La donna leopardo\" di Alberto Moravia con l'adattamento curato da lei stessa e Lorenzo Pavolini al Piccolo Teatro Grassi di Milano."}
{"id": "1040988", "revid": "57342", "url": "https://it.wikipedia.org/wiki?curid=1040988", "title": "Rubacristi", "text": ""}
{"id": "1040989", "revid": "122738187", "url": "https://it.wikipedia.org/wiki?curid=1040989", "title": "Bangor (Irlanda del Nord)", "text": "Bangor (\"Beannchar\" in gaelico irlandese) \u00e8 una citt\u00e0 dell'Irlanda del Nord, nella contea di Down, sulla sponda meridionale del Belfast Lough; abitanti; porto e importante stazione balneare. Nei pressi si trova il celebre monastero di Bangor.\nStoria.\nNel 559 san Comgall vi fond\u00f2 l'omonima abbazia e una famosa scuola monastica frequentata da circa monaci e da studiosi irlandesi e che ebbe come allievo anche san Colombano, futuro abate di Luxeuil e di Bobbio.\nLa regola monastica era basata su pratiche ascetiche e sulla penitenza.\nL'\"Antifonario di Bangor\", un manoscritto del tardo VII secolo conservato nell'abbazia di Bobbio fino al 1609 (oggi presso la Biblioteca Ambrosiana di Milano), secondo la tradizione sarebbe stato portato a Bobbio dallo stesso san Colombano, probabilmente fu nelle mani del santo irlandese, ma pervenne al monastero bobbiense solo attorno al IX secolo dopo le invasioni vichinghe.\nL'abbazia cominci\u00f2 a decadere nel IX secolo, ai tempi delle invasioni danesi.\nL'ultimo abate mor\u00ec nel 1539, ma il titolo di \"lord abate di Bangor\" fu in uso fino al XIX secolo.\nNel 2010 a Bangor ed a Armagh si \u00e8 celebrato il \"Meeting Internazionale delle Comunit\u00e0 di San Colombano\", infatti ogni anno viene scelta una citt\u00e0 italiana o europea che \u00e8 legata al santo missionario irlandese San Colombano."}
{"id": "1040991", "revid": "293713", "url": "https://it.wikipedia.org/wiki?curid=1040991", "title": "Francesco Parravicini", "text": "Carriera.\nGiocatore.\nCresce nelle giovanili del Pro Sesto, che lo fa esordire in prima squadra a 17 anni nel 1999-2000. Passa due anni con la squadra lombarda totalizzando 42 presenze in Serie C2.\nPer la stagione 2001-2002 viene acquistato dal Treviso in Serie C1, dove non riesce ad affermarsi come titolare anche a causa di un infortunio. In due anni scende in campo 30 volte e contribuisce alla promozione in Serie B della compagine veneta. Nelle due stagioni nella serie cadetta trova anche i primi due gol da professionista; nella stagione 2004-2005 salta solo 2 partite ed aiuta il Treviso a raggiungere una storica promozione in Serie A, arrivata grazie alla retrocessione del in Serie C1 per frode sportiva.\nL'11 settembre 2005 arriva l'esordio in Serie A, in Treviso- (0-1). A 23 anni si impone come titolare fisso nella squadra, che non riesce ad evitare la retrocessione in Serie B, arrivata con diverse giornate d'anticipo. Tra i gol siglati, figura quello contro la nella gara persa 3-1. Il Treviso torna in Serie B ma lui non lo segue, venendo acquistato nell'estate 2006 dalla Fiorentina che poi, nell'ambito della trattativa per Santana, gira met\u00e0 del cartellino al . Nel girone d'andata non trova molto spazio, giocando solo 207 minuti distribuiti in 8 partite.\nNel mercato di riparazione di gennaio 2007 passa in prestito al , dove trova come allenatore Claudio Ranieri che gli d\u00e0 subito fiducia: gioca infatti 15 partite, andando anche in gol in Udinese-Parma (3-3) con un tiro dalla distanza, e dando un contributo fondamentale alla salvezza dei giallobl\u00f9. Al termine della stagione il Palermo riscatta la seconda met\u00e0 del giocatore dalla Fiorentina, e subito lo rivende al Parma per 1,5 milioni di euro dove rimane anche nella stagione 2008-2009 nonostante la retrocessione in Serie B. Il 2 febbraio 2009, ultimo giorno del calciomercato, passa all' in uno scambio di prestiti che fa s\u00ec che arrivino in maglia giallobl\u00f9 Antonino D'Agostino e Alessio Manzoni.\nIl 26 giugno 2009 passa al per un milione di euro. Con i toscani gioca una sola partita, peraltro da titolare, ovvero la quarta giornata di andata di campionato, persa per 4-1 in casa della , il 20 settembre 2009.\nIl 9 luglio 2010 viene ufficializzato il suo passaggio in prestito al , dove chiude la stagione con 9 presenze.\nAlla fine della stagione, scaduto il prestito, torna al , che lo mette fuori rosa. Reintegrato, debutta in stagione nella partita vinta per 2-1 in trasferta contro il Cagliari e valevole per il quarto turno di Coppa Italia. In coppa gioca 4 partite complessive arrivando fino alla semifinale: per il Siena, che mai aveva superato gli ottavi, si tratta di un traguardo storico. Chiude la stagione anche con 8 presenze in campionato.\nIl 31 agosto 2012, ultimo giorno di calciomercato, passa al Novara in Serie B. Segna il suo primo gol con la maglia dei piemontesi il 15 settembre 2012, al quarto minuto del primo tempo in Novara- (1-1).\nAllenatore.\nNella stagione 2016-2017 entra nei quadri del settore giovanile della Pro Sesto, squadra dove aveva cominciato a giocare, come allenatore della Formazione Juniores. Nella stagione successiva assume la guida della Prima squadra che riporter\u00e0, al termine della stagione 2019-2020 in Serie C, venendo esonerato il 29 marzo 2021 a seguito degli scarsi risultati conseguiti soprattutto nel girone di ritorno.\nL'11 giugno 2021 diventa il nuovo allenatore del . Il 30 agosto successivo, dopo una sola giornata di campionato, rassegna le dimissioni.\nStatistiche.\nStatistiche da allenatore.\n\"Statistiche aggiornate al 30 agosto 2021.\""}
{"id": "1040992", "revid": "767487", "url": "https://it.wikipedia.org/wiki?curid=1040992", "title": "Keine Lust", "text": "Keine Lust (in italiano \"Nessuna voglia\") \u00e8 un singolo estratto dal quarto album prodotto dai Rammstein, \"Reise, Reise\". Il video della canzone tratta di un gruppo di musicisti che, a seguito della loro fama, hanno vissuto una vita di eccessi e di lussuria, simboleggiata dal fatto che sono obesi (Flake \u00e8 persino paralitico). Si riuniscono cos\u00ec per suonare assieme un'ultima volta.\nLa musica \u00e8 stata scritta da Flake (per il ritornello e il bridge), Richard Kruspe (per le strofe) e Oliver Riedel (per il riff dell'introduzione). Il testo invece \u00e8 di Till Lindemann."}
{"id": "1040993", "revid": "125023284", "url": "https://it.wikipedia.org/wiki?curid=1040993", "title": "Corpo forestale dello Stato", "text": "Il Corpo forestale dello Stato (in sigla C.F.S.) \u00e8 stata una forza di polizia italiana a ordinamento civile, dipendente dal Ministero delle politiche agricole alimentari e forestali, con funzioni di polizia giudiziaria e di pubblica sicurezza, specializzata nella difesa del patrimonio agro-forestale. Traendo origine dall'Amministrazione forestale regia del Regno di Sardegna, fondata nel 1822, il corpo era specializzato nella difesa del patrimonio agro-forestale italiano, nella tutela dell'ambiente e del paesaggio e nel controllo sulla sicurezza della filiera agroalimentare. Concorreva all'espletamento di servizi di ordine e sicurezza pubblica, nonch\u00e9 al controllo del territorio, con particolare riferimento alle aree rurali e montane.\nSulla base di quanto disposto dall'articolo 8, comma 1, lett a) della legge 7 agosto 2015, n. 124 (Deleghe al Governo in materia di riorganizzazione delle amministrazioni pubbliche), che prevedeva la \"riorganizzazione del Corpo forestale dello Stato ed eventuale assorbimento del medesimo in altra Forza di polizia\" e del decreto legislativo 19 agosto 2016, n. 177 (Disposizioni in materia di razionalizzazione delle funzioni di polizia e assorbimento del Corpo forestale dello Stato, ai sensi dell'articolo 8, comma 1, lettera a), della legge 7 agosto 2015, n. 124 in materia di riorganizzazione delle amministrazioni pubbliche), il governo Renzi sanc\u00ec l'assorbimento del Corpo nell'Arma dei Carabinieri, forza armata con funzioni di polizia, cui furono devolute funzioni, risorse e personale. Sempre in base al citato atto normativo e successivi atti applicativi, specifiche aliquote di personale e risorse strumentali furono devolute anche ad altre amministrazioni (Corpo nazionale dei vigili del fuoco, Polizia di Stato, Guardia di finanza, Ministero delle politiche agricole alimentari e forestali) in funzione delle relative specializzazioni.\nPertanto \u00e8 cessato il 31 dicembre 2016 e dal 1\u00ba gennaio 2017 gran parte di competenze e personale sono stati trasferiti nel neocostituito Comando unit\u00e0 forestali, ambientali e agroalimentari dei carabinieri. Il personale ammontava il 1\u00ba gennaio 2017 a 7563 unit\u00e0, dislocato su tutto il territorio nazionale, sebbene nelle regioni a statuto speciale e nelle province autonome di Trento e Bolzano, continuino a operare i rispettivi Corpi forestali regionali e provinciali (vedasi \"infra\").\nStoria.\nLe origini.\nIl Corpo forestale dello Stato traeva le sue origini dall\"'Amministrazione forestale per la custodia e la tutela dei boschi\" del Regno di Sardegna, istituita con le regie patenti di re Carlo Felice di Savoia del 15 ottobre 1822. Quindi, con le regie patenti del 15 dicembre 1833, Carlo Alberto di Savoia diede nuovo impulso all'Amministrazione forestale piemontese e ne stabil\u00ec la riorganizzazione su base territoriale, con suddivisione dei Regi Stati di terra-ferma in ventuno circondari (composti di una o pi\u00f9 province), a loro volta distinti in distretti, corrispondenti normalmente ai mandamenti.\nOgni circondario era curato da un ispettore, ogni distretto aveva un capo guardia. Il numero delle guardie era stabilito in base alla natura, all'estensione e situazione dei boschi. Nel Regno di Sardegna, il corpo di vigilanza dei boschi era destinato essenzialmente a garantire la conservazione e il miglioramento del patrimonio forestale, oltre che a effettuare il taglio e la successiva vendita dei prodotti legnosi.\nA seguito della proclamazione del Regno d'Italia, nel 1861, inizi\u00f2 la progressiva riorganizzazione delle amministrazioni degli stati pre-unitari, che vennero assorbiti in un'unica amministrazione forestale.\nIl Corpo reale delle foreste.\nNel Regno d'Italia la prima legge forestale venne approvata nel 1877 (legge 20 giugno 1877, n. 3917), che stabiliva importanti vincoli sul territorio e poneva per la prima volta il problema di dare un migliore assetto al territorio per contrastare i fenomeni del dissesto idrogeologico. Con il regio decreto 20 dicembre 1877, n. 4239, si stabiliva il ruolo organico del personale dell'Amministrazione forestale dello Stato.\nIl principale impulso alla difesa del patrimonio forestale italiano fu, per\u00f2, ottenuto solo a partire dal 1910, quando con la legge Luzzatti (legge 2 giugno 1910, n.277) venne istituito il \"Corpo reale delle foreste\", nell'ambito del Ministero dell'agricoltura, ma con proprio organico.\nIl progetto di riforma, curato dall'eminente statista Luigi Luzzatti, che negli anni precedenti aveva dato impulso anche alla nascita della scuola forestale di Vallombrosa, vicino a Firenze, poneva al centro l'importanza dell'allargamento del demanio forestale, basato su importanti foreste sottratte ai tagli indiscriminati e alla distruzione (Anela, Bono, Bottida, Bultei, Boscolungo, Cadibona, Camaldoli, Cansiglio, Cecina, Ficuzza, Follonica, Fontana, Gallipoli-Cognato, Montedimezzo, Penna, Lame, Pineta di Ravenna, S. Gerbone, Settefratelli, Sila, Somadida, Taburno, Umbra-Iacotenente e Vallombrosa) che verranno nel corso degli anni arricchite con l'acquisto di nuovi fondi. La gestione di tali importanti aree venne affidata all'Azienda di Stato per le foreste demaniali che per un lungo periodo \u00e8 stato il braccio tecnico-operativo dell'amministrazione forestale italiana. Il progetto di riforma ideato dal Luzzatti prevedeva anche un incremento del personale forestale che nel quinquennio 1911-1915 avrebbe raggiunto le 3 500 unit\u00e0, assorbendo al proprio interno anche il personale di custodia delle province.\nCon lo scoppio del primo conflitto mondiale, le attivit\u00e0 silvicolturali subirono un forte arresto e il personale forestale venne mobilitato nelle file del Regio Esercito. I forestali combatterono su tutti i fronti, distinguendosi in numerosi fatti d'arme (alla fine della guerra si conteranno 71 caduti). Negli anni del conflitto, all'amministrazione forestale venne dato il compito di provvedere all'approvvigionamento del legname alle forze combattenti e del carbone per usi bellici e civili. Ci\u00f2 comport\u00f2 tagli molto significativi nelle foreste demaniali, che subirono un forte depauperamento per venire incontro alle richieste dello stato maggiore. Alla fine della guerra, l'Italia avrebbe ottenuto anche nuovi boschi nei territori annessi e il Corpo reale delle foreste svolse un'importante opera di ricostituzione dei boschi danneggiati, in particolare nella zona dell'Altopiano di Asiago, teatro di feroci scontri e distruzioni.\nIl ventennio fascista.\nDopo l'avvento al governo del fascismo, il Corpo reale delle foreste venne soppresso nel 1926 e costituita la Milizia nazionale forestale.\nDurante il ventennio, l'Amministrazione forestale conobbe un significativo aumento dell'organico e continu\u00f2 a svolgere i propri principali compiti: selvicoltura, gestione dei boschi, controllo della caccia, rimboschimenti, lotta agli incendi boschivi, tutela delle aree protette, realizzazione di opere per la difesa idrogeologica (briglie, sistemazione dell'alveo dei fiumi, manufatti) e per la fissazione delle dune in numerose aree del Paese (in particolare in Sicilia, Sardegna e Toscana). Il regime punt\u00f2 molto sull'aspetto produttivo dei boschi al fine di sopperire alla carenza di materie prime e, in quegli anni, l'attenzione della selvicoltura fu orientata anche all'introduzione di nuove specie forestali a rapido accrescimento, destinate alla produzione della carta, di materiale da costruzione o per le finalit\u00e0 protettive dei versanti montani e dei terreni agricoli. Dipendeva gerarchicamente dalla MVSN e amministrativamente dal ministero dell'agricoltura e foreste.\nA Firenze aveva sede, a Villa Favorita, L'accademia Forestale, dove studiavano i futuri Ufficiali della Milizia Nazionale Forestale.\nNella RSI fu costituita nel 1944 la \"Guardia nazionale repubblicana della montagna e delle foreste\". Nel maggio 1945 il Comando alleato ricostitu\u00ec la Milizia forestale.\nLa ricostituzione nel secondo dopoguerra.\nNel secondo dopoguerra, con il decreto legislativo 12 marzo 1948, n. 804, la Milizia nazionale forestale venne abolita e ricostituita con la denominazione di Corpo forestale dello Stato; il nuovo Corpo era composto da personale tecnico con funzioni di polizia (oltre a aiutanti forestali e archivisti, applicati ed alunni d'ordine forestali); la norma in particolare precisava che: \u00ab\"Il personale del Corpo forestale dello Stato \u00e8, a tutti gli effetti, personale civile dello Stato ed \u00e8 soggetto alle disposizioni del relativo stato giuridico\"\u00bb.\nCon la legge 121 del 1981 recante il \"Nuovo ordinamento dell'amministrazione della pubblica sicurezza\"\u201d venne sancito l'inserimento del Corpo tra le cinque forze di polizia dello Stato e divenne una delle tre forze di polizia ad ordinamento civile (con Polizia di Stato e Polizia penitenziaria). \nNuovo ordinamento del Corpo forestale dello Stato.\nCon la legge 6 febbraio 2004, n. 36 il Corpo venne dotato di un nuovo ordinamento, divenendo \u00ab\"forza di polizia dello Stato ad ordinamento civile, specializzata nella difesa del patrimonio agro-forestale italiano e nella tutela dell'ambiente, del paesaggio e dell'ecosistema [...] concorre nell'espletamento di servizi di ordine e sicurezza pubblica, ai sensi della legge 1\u00ba aprile 1981, n. 121, nonch\u00e9 nel controllo del territorio, con particolare riferimento alle aree rurali e montane. Il Corpo forestale dello Stato svolge attivit\u00e0 di polizia giudiziaria e vigila sul rispetto della normativa nazionale e internazionale concernente la salvaguardia delle risorse agroambientali, forestali e paesaggistiche e la tutela del patrimonio naturalistico nazionale, nonch\u00e9 la sicurezza agroalimentare, prevenendo e reprimendo i reati connessi. E' altres\u00ec struttura operativa nazionale di protezione civile\u00bb\".\nLa riforma Madia del 2015 e lo scioglimento.\nIl 4 agosto 2015 il parlamento italiano approv\u00f2 il cosiddetto \"ddl Madia\" sulla riorganizzazione delle amministrazioni pubbliche che prevedeva all'art. 8 l'assorbimento del Corpo forestale dello Stato in un'altra forza di polizia. La norma prevedeva inoltre che la definizione del riordino delle funzioni di polizia di tutela dell'ambiente, del territorio e del mare, nonch\u00e9 nel campo della sicurezza e dei controlli nel settore agroalimentare fosse demandata ad appositi decreti delegati.\nUn decreto legislativo attuativo approvato preliminarmente dal Consiglio dei ministri il 20 gennaio 2016 sanc\u00ec che il Corpo fosse riorganizzato come \"Comando per la tutela forestale, ambientale e agroalimentare\", all'interno dell'Arma dei Carabinieri; nacquero cos\u00ec nell'Arma i \"Ruoli forestali\", mentre fu deciso il trasferimento di 750 agenti dell'ex Forestale ad altre forze di polizia. Il nuovo Comando resta alle dipendenze funzionali del Ministero delle politiche agricole alimentari e forestali. Nel Corpo nazionale dei vigili del fuoco confluirono invece gli agenti specializzati nel servizio antincendio. Al detto decreto legislativo il 3 marzo fu reso il previsto parere obbligatorio da parte della Conferenza delle Regioni; il 12 maggio espresse parere favorevole il Consiglio di Stato e il 13 luglio pervenne inoltre l'avallo delle commissioni riunite del Senato.\nTra le conseguenze, fu osservato che l'assorbimento del personale nell'Arma dei Carabinieri comportava, tra l'altro, il passaggio dei dipendenti dallo status di polizia civile a quello di militari. Questo, in fase di approvazione suscit\u00f2 reazioni dei sindacati generali e di categoria, che paventavano la possibilit\u00e0 di una pioggia di ricorsi poi concretizzatesi. Il capo della polizia Franco Gabrielli, espresse la sua perplessit\u00e0 sull'opportunit\u00e0 dell'iniziativa, preferendo il mantenimento delle diversit\u00e0, mentre favorevolmente si espressero il dirigente generale del Corpo forestale dello Stato e i comandanti generali dell'Arma dei Carabinieri Tullio Del Sette e della Guardia di Finanza Giorgio Toschi.\nApprovato definitivamente dal consiglio dei ministri nella seduta del 28 luglio 2016, il decreto legislativo n.177/2016 entr\u00f2 in vigore il 13 settembre 2016 con la pubblicazione nella Gazzetta Ufficiale.\nAssegnazioni del personale.\nEntro 60 giorni dalla pubblicazione del decreto in Gazzetta ufficiale, l'Art. 12 del decreto prevedeva che il capo del Corpo forestale dello Stato individuasse le amministrazioni di destinazione di tutto il personale del Corpo, sulla base di specifici criteri legati alle funzioni attribuite. La fase transitoria si \u00e8 conclusa il 1\u00ba gennaio 2017.\nSempre l'Art.12 ha previsto le modalit\u00e0 di trasferimento del personale e di alcuni interi reparti:\nDei 7.781 Forestali in servizio nel 2016, 7.177 sono stati assorbiti dai Carabinieri, 390 dall'organico dei Vigili del fuoco, 126 dalla Polizia di Stato e 41 dalla Guardia di Finanza.\nDopo lo scioglimento.\nDopo la soppressione, conclusasi il 31 dicembre 2016, il 17 ottobre 2017 con una cerimonia presso la Scuola Forestale Carabinieri di Cittaducale (RI) alla presenza del Comandante Generale dell'Arma dei Carabinieri Tullio Del Sette, \u00e8 stata ritirata la pluridecorata bandiera del Corpo forestale dello Stato; divenuta un cimelio, \u00e8 custodita a Cittaducale presso il Museo storico della Scuola Forestale.\nErano stati sollevati dei dubbi sulla costituzionalit\u00e0 della soppressione del Corpo Forestale dello Stato, ma un pronunciamento della Corte Costituzionale del 16 aprile 2019 ha dichiarato legittima la soppressione del Corpo.\nNel giugno 2020 la prima sezione della Corte europea dei diritti dell'uomo (CEDU) avrebbe \"invitato il Governo italiano a tentare una regolamentazione amichevole con due ex appartenenti del Corpo forestale dello Stato che hanno impugnato la soppressione del Corpo forestale dello Stato e il suo assorbimento nell\u2019Arma dei carabinieri\". L'Avvocatura dello Stato ha liquidato la vicenda offrendo a nome del Governo la somma complessiva di 2 mila euro.\nNella XVIII legislatura sono presenti in Parlamento tre proposte di legge per la ricostituzione del Corpo a firma del Movimento 5 Stelle, del gruppo Misto e di Fratelli d'Italia. \nOrganizzazione.\nIspettorato generale.\nEra il vertice del Corpo, con sede in Roma.\nDall'ispettorato dipendevano 15 divisioni, ognuna delle quali aveva dei compiti specifici all'interno del Corpo cos\u00ec come sotto riportato:\nL'\"Ufficio per la Biodiversit\u00e0\" operava Presso l'Ispettorato generale, alle dirette dipendenze del Capo del Corpo. Da questo Ufficio dipendevano 28 Uffici territoriali per la Biodiversit\u00e0 ai quali era demandata la gestione delle 130 Riserve naturali del Corpo forestale dello Stato precedentemente gestite dall'ex Azienda di Stato per le Foreste Demaniali (A.S.F.D.). Da esso dipendevano anche i tre Centri nazionali per la Biodiversit\u00e0 forestale, dislocati a Peri (VR), Bosco Fontana (MN) e Pieve S.Stefano (AR).\nOrganizzazione territoriale.\nA livello regionale si trovavano i 15 comandi regionali (solo nelle regioni a statuto ordinario) con lo scopo di raccordo tra le strutture territoriali periferiche e l'Ispettorato generale, nonch\u00e9 di amministrazione generale a livello di gestione delle risorse finanziarie, umane e strumentali.\nA livello provinciale si trovavano i comandi provinciali. Oltre agli uffici che si occupavano dell'amministrazione della struttura e di quelle territoriali dipendenti, vi erano gli uffici del Nucleo investigativo di polizia ambientale e forestale (NIPAF) che si occupavano prioritariamente di tutte le indagini di polizia giudiziaria in ambito ambientale, sia di iniziativa sia delegate dall'Autorit\u00e0 giudiziaria. Nei comandi provinciali si trovavano talvolta anche i nuclei agroalimentari che operavano principalmente nel settore di repressione delle frodi e del controllo della filiera agroalimentare e collaborano con i NIPAF per le indagini di polizia. Presenti anche i presidi dei Servizi di certificazione Cites che si occupavano della certificazione di tutte le forniture di pelli, animali e piante esotiche per l'import o l'export delle stesse.\nAl pari delle altre forze di polizia, erano state istituite in varie Procure della Repubblica aliquote di polizia giudiziaria con personale del Corpo forestale dello Stato.\nI Comandi di stazione forestali dipendevano gerarchicamente dal Comando provinciale competente. I Comandi di stazione si occupavano di molteplici e svariate attivit\u00e0 (polizia, protezione civile, controllo del territorio e altre attivit\u00e0 di competenza del Corpo come la tutela boschiva, flora e fauna). I Coordinamenti territoriali per l'ambiente (CTA) operavano all'interno dei parchi nazionali occupandosi del monitoraggio, della salvaguardia dell'ambiente e della prevenzione dei reati all'interno delle circoscrizioni territoriali ricomprese negli Enti parco.\nPersonale.\nLe carriere del personale del Corpo forestale dello Stato erano normate dalle seguenti disposizioni principali:\nIl personale che prestava servizio presso il Corpo era suddiviso in tre Ruoli:\nI Ruoli direttivo e dirigenti era sovra ordinato agli altri ruoli del Corpo forestale dello Stato. Funzionalmente erano considerabili anche come \"personale in divisa\" in quanto storicamente assegnatari delle funzioni di ufficiali di polizia giudiziaria e di sostituti ufficiali di pubblica sicurezza.\nIn base alla progressione di carriera (di qualifica e di ruolo) e all'anzianit\u00e0 (nella qualifica e/o ruolo o di servizio) ricoprivano compiti via via di maggiore responsabilit\u00e0. Erano altres\u00ec titolari delle funzioni di polizia giudiziaria (agenti di polizia giudiziaria per il personale del ruolo agenti/assistenti; ufficiali di polizia giudiziaria per il personale degli altri due ruoli) e di agenti di pubblica sicurezza.\nAnche in detto ruolo, in base alla progressione di carriera e all'anzianit\u00e0, il personale ricopriva compiti via via di maggiore responsabilit\u00e0. Erano altres\u00ec titolari delle funzioni di polizia giudiziaria (agenti di polizia giudiziaria/ufficiali di polizia giudiziaria). La legge prevedeva inoltre la possibilit\u00e0 e le modalit\u00e0 di assegnazioni della qualifica di agente di pubblica sicurezza per determinate qualifiche ed esigenze.\nData la finalit\u00e0 di risposta ad esigenze specialistiche dell'Amministrazione, all'interno dei ruoli e delle qualifiche erano individuati diversi profili professionali:\nNon facevano parte del corpo i cosiddetti \"operai forestali\", OTI e OTD, lavoratori assunti dal Ministero, per svolgere mansioni di manutenzione dei boschi e delle riserve naturali, sotto il coordinamento del Corpo.\nReclutamento.\nIl personale era selezionato tramite concorso pubblico, pubblicato sulla Gazzetta Ufficiale della Repubblica Italiana. Dopo l'emanazione della legge 23 agosto 2004, n. 226 potevano partecipare ai concorsi banditi dal Corpo forestale dello Stato i cittadini italiani, di entrambi i sessi e di et\u00e0 non superiore a 30 anni, che stavano svolgendo o avevano gi\u00e0 svolto un periodo di ferma presso le forze armate italiane. Per l'arruolamento occorreva possedere i requisiti precisati nel bando di concorso.\nFormazione.\nPer la preparazione e per la formazione continua del proprio personale, il Corpo si avvaleva della Scuola del Corpo Forestale dello Stato con sede centrale a Cittaducale (RI), fin dalla sua fondazione nel 1905, a cui fu affiancata nel 1962 una seconda scuola con sede a Sabaudia. Furono, inoltre, aggiunte le sezioni staccate di San Nazario (VI), Mongiana (VV), Marsiliana (GR), Ceva (CN), Antrodoco (RI) e Rieti.\nCompetenze e funzioni.\nIl Corpo forestale dello Stato originariamente aveva un ruolo di salvaguardia delle aree boschive, tuttavia acquis\u00ec nel corso della sua storia molteplici funzioni anche al di fuori di tale ambito. Successivamente, i suoi numerosi e variegati compiti istituzionali ricaddero in un pi\u00f9 ampio contesto di difesa dell'ambiente e del territorio, della salute umana, di tutela degli animali, della flora e del patrimonio paesaggistico, di controllo sulle produzioni agro-alimentari, di conservazione della biodiversit\u00e0 e delle aree protette terrestri e marine.\nMolteplici sono state le indagini di rilievo svolte del personale del Corpo forestale dello Stato, tra le tante ricordiamo quelle forse pi\u00f9 emblematiche perch\u00e9 oggetto di risalto mediatico o che ha coinvolto commissioni parlamentari, svolte dal generale Guido Conti e dal Colonello Guido Martini ovvero la pi\u00f9 grande discarica d'Europa di Bussi sul Tirino (PE) e quella svolta sulle c.d. \"navi dei veleni\" per il traffico di sostanze radioattive e lo smaltimenti di rifiuti speciali tossico-nocivi nel Sahara delle quali, alcune, affondate nel Mediterraneo.\nIl personale del Corpo aveva funzioni di Polizia Giudiziaria, ai sensi dell'Art. 57 del Codice di procedura penale, e di Pubblica Sicurezza, ai sensi dell'Art. 16 della Legge 121/81, per cui svolgeva attivit\u00e0 di prevenzione e repressione dei reati e di tutela dell'ordine e della sicurezza pubblica in concorso con la Polizia di Stato, l'Arma dei Carabinieri, la Guardia di Finanza e la Polizia penitenziaria. Insieme a queste forze di polizia, inoltre, era al servizio della Direzione Investigativa Antimafia (DIA), occupandosi in particolare del contrasto delle cosiddette ecomafie, ossia attivit\u00e0 poste in essere dalla criminalit\u00e0 organizzata che arrecano danno all'ambiente (traffico illecito di rifiuti, abusivismo edilizio, ecc.).\nDi esclusiva competenza del Corpo forestale dello Stato erano:\nIn collaborazione con le altre forze di polizia nazionali e locali, inoltre, si occupava del controllo sull'attivit\u00e0 venatoria, sulla pesca e sulla sicurezza della filiera agro-alimentare, intervenendo sui fenomeni di bracconaggio, di contraffazione ed adulterazione degli alimenti, di maltrattamento ed uccisione di animali.\nNell'ambito della Protezione civile e del soccorso pubblico, il Corpo forestale dello Stato interveniva nei casi di calamit\u00e0 naturali (terremoti, alluvioni) e soprattutto svolgeva un ruolo centrale, oltre che ad un'eccellente opera di prevenzione, nelle operazioni di estinzione degli incendi boschivi, fenomeni molto diffusi in Italia e negli altri stati del Mediterraneo. Infatti, anche in sinergia con il Centro operativo aereo unificato (COAU) o con la Sala Operativa Unificata Permanente regionale operava, anche d'iniziativa, per lo spegnimento degli incendi a terra con proprio personale e con i propri mezzi aerei e con l'ausilio del personale della Protezione Civile e in stretta collaborazione con i Vigili del Fuoco.\nInfine, il Corpo forestale dello Stato era dotato di personale tecnico deputato ad attivit\u00e0 di studio e di ricerca scientifica, di monitoraggio dell'ambiente e delle sue risorse, che ha permesso di sviluppare svariati progetti in collaborazione con altri enti di ricerca nazionali ed internazionali quali, ad esempio, i progetti comunitari LIFE per la salvaguardia dei siti Natura 2000, o per la reintroduzione di specie come l'orso bruno in area alpina ed appenninica, o ancora per lo studio di riserve naturali quali il Bosco Fontana e Bosco della Mesola. Tale personale, inoltre, era impegnato in progetti di educazione ambientale e formazione della popolazione.\nCorpi regionali e delle province autonome.\nNelle regioni a statuto speciale e nelle province autonome di Trento e Bolzano, le funzioni del Corpo forestale dello Stato sono sostituite dai Corpi forestali regionali o provinciali. Le competenze sono simili tra loro ma questi Corpi svolgono anche funzioni tecnico-gestionali, non proprie del Corpo forestale dello Stato. Inoltre, le funzioni di Polizia giudiziaria degli appartenenti ai Corpi forestali regionali e provinciali sono limitate alla regione o la provincia di appartenenza (come in tutte le polizie locali), mentre quelle degli appartenenti al Corpo forestale dello Stato erano valide sull'intero territorio nazionale. Differenti sono inoltre le norme di assunzione, essendo i concorsi pubblici dei corpi locali di carattere regionale o provinciale, mentre per il Corpo forestale dello Stato erano a livello nazionale.\nDi seguito i Corpi forestali nelle regioni e province autonome:\nMezzi in dotazione.\nPiaggio P180 Avanti che era utilizzato per voli di trasferimento istituzionali e per il trasporto del personale dei nuclei del CFS.\nGli elicotteri in dotazione erano di diversi tipi: l'Agusta-Bell AB 412 (18), il Breda Nardi NH500 C e D (12), tre elicotteri AW 109N e quattro Sikorsky S-64F.\nMolteplici sono state le autovetture impiegate dal CFS durante il corso della sua storia: nel periodo postbellico vennero utilizzati vari mezzi, sia stradali che fuoristrada. Si andava cos\u00ec dalle varie vetture di produzione ordinaria nazionale (Fiat Topolino, 1100 ecc.) alle jeep residuate del conflitto. In seguito la dotazione si \u00e8 arricchita soprattutto nel settore fuoristrada con la Fiat Campagnola, sia nel modello AR51 che nel successivo AR76, sia in versione Hard Top che telonata. Risultano essere state immatricolate anche delle Alfa Romeo Matta, tra queste anche nella versione civile (AR 52). Gli anni 70 ed ancor pi\u00f9 gli anni ottanta hanno rappresentato il passaggio definitivo dalle moto alle auto nelle articolazioni operative del Corpo. Per l'impiego normale si \u00e8 cos\u00ec assistito all'utilizzo di mezzi quali le FIAT 500, 126, 127, 128, 131, Uno, Regata, Ritmo, Croma ecc., fino a giungere alle FIAT Punto, Panda 4x4, Stilo, Sedici, ecc. attualmente in dotazione. Tra i mezzi fuoristrada, le Campagnola sono state sostituite dal Land Rover Defender in dotazione fino allo scioglimento, oltre a Subaru Forester (per l'impiego nei NIPAF) e Nissan Terrano.\nPer compiti particolari erano inoltre in servizio furgoni, pullman, pulmini ed autocarri di vari modelli, comprese alcune versioni antincendio, come il jeppone Iveco 40.10 e l'autobotte Iveco 80.17 Baribbi.\nLa livrea dei mezzi, che fino agli anni novanta era il classico verde militare, mentre poi fu costituita dai due colori istituzionali del Corpo (verde e bianco), con loghi e scritte.\nNel corso della sua storia il CFS ha utilizzato diversi tipi di motociclette: la Guzzi Airone 250 (anni 50 - 70), la Guzzi Falcone 500 (anni 50 - 70), la Guzzi Stornello 125 (anni 60 - 80), la Guzzi Stornello 160 (anni 60 - 80) e la Morini 350 (anni 70). A partire dal 2007 vennero messi a disposizione, in via sperimentale, alcuni esemplari di Ducati Multistrada 1100, utilizzate per la sorveglianza nei grandi parchi urbani.\nArmi.\nL'armamento in dotazione al Corpo Forestale dello Stato si divideva in due categorie:\nSimboli.\nIl Corpo forestale dello Stato era rappresentato da:\nLo stemma araldico utilizzato in ultimo dal Corpo forestale dello Stato fu concesso con decreto del Presidente della Repubblica nel 2007, sostituendo in questo modo quello precedente del 1997.\nLo stemma \u00e8 cos\u00ec descritto:\n\"Di azzurro, all'aquila in profilo con il volo spiegato e alzato, la zampa sinistra poggiata sul tronco d'albero, reciso, sradicato, munito di due fronde, una a destra, l'altra a sinistra, la zampa destra poggiata a mezza altezza sulla fronda posta a destra, il tutto d'oro; al capo di verde, caricato da tre ghiande di quercia d'oro, gambute e fogliate di due, dello stesso, esso capo sostenuto dal filetto d'oro. Lo scudo \u00e8 sormontato dalla corona turrita d'oro, murata di nero, formata dal cerchio con due cordonate a muro sui margini, sostenente otto torri quadrate (cinque visibili), di due palchi, chiuse di nero, finestrate dello stesso nel palco superiore, ogni palco merlato alla guelfa di tre, esse torri riunite da cortine di muro, ogni cortina merlata alla guelfa di tre. Sotto lo scudo, su lista svolazzante d'oro, il motto, in lettere maiuscole di nero, PRO NATURA OPUS ET VIGILANTIA\".\nIl simbolo del corpo, l'aquila, \u00e8 raffigurata mentre protegge una quercia danneggiata ma ancora viva e simboleggia l'attivit\u00e0 principale del corpo ossia la protezione della natura. Il capo di colore verde e con delle ghiande simboleggia: il vigore la cortesia e l'impegno. La corona presenta otto torri, di cui cinque visibili, con doppio palco, simboleggiano l'osservazione.\nUniforme.\nL'uniforme del Corpo forestale dello Stato era grigioverde, simile a quella precedentemente in uso alla Guardia di Finanza. A seconda del servizio erano previsti diversi tipi di uniforme:\nCompletavano l'uniforme la fondina in pelle nera (uniforme ordinaria) per la pistola in dotazione, il cinturone in cordura (servizi di ordine pubblico ed operativi) o in cuoio nero (servizi d'onore e rappresentanza).\nQualifiche del Corpo forestale dello Stato.\nIl personale dei ruoli dei commissari e dei dirigenti del Corpo forestale dello Stato era inquadrato secondo la seguente struttura gerarchica (in ordine crescente di qualifica):\nIl personale del Corpo forestale dello Stato che espletava prioritariamente funzioni di polizia (cosiddetto \"personale in divisa\") era inquadrato secondo la seguente struttura gerarchica \"(\"in ordine crescente di qualifica e di ruolo):\nIl personale del Corpo forestale dello Stato che svolgeva attivit\u00e0 tecnico-scientifica, tecnico-strumentale ed amministrativa\n(in ordine crescente di qualifica e di ruolo):\n1515 Numero d'emergenza.\nIl Corpo forestale dello Stato era dotato di un proprio numero per le emergenze, il 1515.\nAl servizio erano inoltrate tutte le segnalazioni di reati o emergenze che sono di competenza del CFS, come incendi boschivi, abusivismo edilizio, richiesta di soccorso. Il numero era attivo 24 ore su 24 ed era collegato con la Centrale operativa nazionale di Roma e alle 15 sale operative regionali.\nMusica e sport.\nTra le varie attivit\u00e0 svolte dal Corpo forestale dello Stato erano presenti anche:\nPatrono.\nIl patrono del Corpo forestale dello Stato era San Giovanni Gualberto, la cui memoria ricorre il 12 luglio.\nPer i Forestali la scelta del Santo patrono ricadde su San Giovanni Gualberto poich\u00e9, come ricordato nella proclamazione ufficiale del 1951, egli: \"vivendo assiduo alla preghiera e all'esercizio della penitenza in una solitaria e silenziosa foresta dell'Appennino toscano, molto si dedic\u00f2 insieme ai suoi monaci alla coltura dei boschi\"."}
{"id": "1040995", "revid": "184755", "url": "https://it.wikipedia.org/wiki?curid=1040995", "title": "Carlo d'Aspre", "text": "Anche noto come barone di Aspre e Hoobreuck, fu luogotenente-feldmaresciallo. Viene normalmente ricordato come Carlo d'Aspre, per distinguerlo dal pi\u00f9 noto figlio Costantino d'Aspre, anch'egli luogotenente-feldmaresciallo austriaco.\nEsordi.\nCarlo d'Aspre nacque a Gand, nel Paesi Bassi cattolici, negli anni del dominio austriaco.\nLa guerra della prima coalizione.\nCome giovane ufficiale partecip\u00f2 alla campagna d'Olanda del 1789-90, nell'ambito delle guerre della prima coalizione. Si occup\u00f2 della organizzazione di una milizia territoriale nella regione del Limburgo, con la quale sconfisse una truppa di giacobini nei pressi di Olme. Ci\u00f2 gli valse, il 19 dicembre 1790, il titolo di cavaliere dell'ordine di Maria Teresa.\nSotto il Clerfayt si distinse presso Lilla. Pass\u00f2 quindi sul fronte italiano, al comando di un reggimento ribattezzato i \"cacciatori d'Aspre\" (\"D'Aspre-J\u00e4gern\"), un corpo di franchi tiratori. Esso era composto, il 24 maggio 1799, di fronte a Verona, da 10 compagnie, per un totale di 1.147 uomini.\nQuando era ancora colonnello, l'8 maggio 1797, dalle parti di Francoforte, lo incontr\u00f2 il governatore Morris, ambasciatore statunitense in Francia nel 1792-94, e lo trov\u00f2 ben introdotto ed informato dei retroscena diplomatici attorno al Congresso di Rastatt.\nLa guerra della seconda coalizione.\nNel dicembre 1800 venne promosso maggior generale (\"Generalmajor\"), grado con il quale partecip\u00f2 alla battaglia del Mincio del 25\u201326 dicembre, alla testa di una brigata. \nNel 1801, un anno dopo la conclusione del conflitto, il corpo dei \"cacciatori d'Aspre\" venne sciolto.\nLa guerra della terza coalizione.\nIl 9 ottobre 1805, mentre teneva i ponti sul Danubio a G\u00fcnzburg, circa 20 km da Ulma, venne investito da un attacco in massa comandato dal Ney, travolto e fatto prigioniero. Ci\u00f2 che consent\u00ec al Buonaparte di costringere il Mack sotto le mura di Ulma, ove venne sconfitto alla battaglia del 16-19 ottobre 1805. \nD'Aspre venne poi liberato dopo la sconfitta austriaca a Austerlitz e la pace di Presburgo.\nLa guerra della quinta coalizione.\nScoppiata la guerra della quinta coalizione, nel 1809, venne promosso luogotenente-feldmaresciallo, e si distinse grandemente a Aspern ed a Wagram, la grande battaglia che costrinse l'Austria al Trattato di Sch\u00f6nbrunn.\nEsito.\nProprio a Wagram il d'Aspre fu colpito da una palla di cannone che gli strapp\u00f2 il braccio destro. Cadde da cavallo, e mor\u00ec tre giorni dopo la conclusione della battaglia.\nLasciava un figlio, Costantino, destinato a seguirne le orme, con maggiore successo militare."}
{"id": "1040997", "revid": "112802978", "url": "https://it.wikipedia.org/wiki?curid=1040997", "title": "Consorzio Zip", "text": "Il Consorzio Zona Industriale e Porto Fluviale di Padova \u00e8 un ente pubblico economico che ha progettato e realizzato la pi\u00f9 vasta area industriale del Nordest, senza soluzione di continuit\u00e0 e a gestione unitaria (10,5 milioni di m\u00b2). .\n\u00c8 stato fondato nel 1956 da Comune, Provincia e Camera di Commercio di Padova (soci paritari) con l'obiettivo di fungere da \"volano\" per l'economia del territorio, realizzando infrastrutture adeguate e offrendo servizi per facilitare l'insediamento di imprese.\nPianificazione territoriale e sviluppo economico.\nAttualmente la zona industriale di Padova - che a est della citt\u00e0 occupa circa un nono del territorio comunale - ospita oltre 1400 aziende ed \u00e8 servita da un raccordo ferroviario con 7\u00a0km di binari; da 2 caselli autostradali; 5 centri servizi con poste, hotel, ristoranti, banche, studi professionali, servizi alle imprese e alle persone; e da un anello in fibra ottica di 30\u00a0km. Il 18% del suo territorio \u00e8 destinato a verde.\nIl Consorzio Zip punta sulla valorizzazione dell'area industriale di Padova, supporta lo sviluppo delle imprese e offre servizi e opportunit\u00e0 sul territorio in cui esse operano.\nLa missione.\nPolitiche di sviluppo sul mercato interno e di sinergia su nuovi mercati hanno intanto portato a collaborazioni con altre aree industriali nazionali ed estere, permettendo al Consorzio di proporsi sul mercato globale dell'economia, per la progettazione e realizzazione, \"full service\", di aree industriali sia in Italia che all'estero, con particolare attenzione all'equilibrio ambientale tra produzione industriale e territorio circostante.\nNel suo Statuto, gli scopi del Consorzio vengono cos\u00ec definiti nell'art.2:\nIl Consorzio, ferma restando la sua autonomia dell'esercizio delle funzioni statutarie la sua natura di ente pubblico economico, si ispira alle disposizioni in materia di programmazione territoriale ed economica della Regione Veneto.\nLe principali attivit\u00e0.\nProgetta e realizza l'area industriale di Padova che si estende su 1050 ettari \nAssegna terreno attrezzato in lotti di varie dimensioni, a partire da 2.000 metri quadrati. Progetta, realizza e vende aree industriali attrezzate, in Italia e all'estero, mediante accordi di programma con enti pubblici e privati o partecipazione a societ\u00e0 di sviluppo, mettendo a disposizione il know-how e gli standard qualitativi elevati realizzati per conseguire obiettivi sostenibili per la collettivit\u00e0 \nProgetta e realizza immobili e rustici industriali \"chiavi in mano\", in conformit\u00e0 a singole richieste imprenditoriali, compreso il progetto di finanziamento \nProgetta e costruisce reti tecnologiche specializzate e reti telematiche ed esegue lavori di manutenzione, recupero e riconversione di edifici industriali\nLa strategia.\nLa strategia di Zip punta sul rafforzamento della missione istituzionale di gestire in maniera integrata la zona industriale di Padova, seguendo le linee di tendenza dell'economia padovana e veneta e avviando processi di cooperazione con altri enti e realt\u00e0 imprenditoriali. Mantiene un rapporto costante con le istituzioni (enti locali e territoriali) e le diverse associazioni di categoria. Questi rapporti si sviluppano anche attraverso accordi di partnership. Una delle Istituzioni pi\u00f9 direttamente interessate all'attivit\u00e0 del Consorzio \u00e8 la Regione Veneto che ha specifiche competenze legislative ed amministrative sia in materia di gestione del territorio, e quindi sullo sviluppo delle aree industriali, che nell'ambito della programmazione economica.\nHa attivato rapporti con il Ministero degli affari esteri, in particolare per progetti di realizzazione di aree produttive sostenibili e per l'internazionalizzazione delle imprese, nell'ambito dei paesi comunitari ed extraeuropei, e con il Ministero dello sviluppo economico per la promozione e il finanziamento di programmi specifici di intervento. Con l'Universit\u00e0 di Padova e le associazioni delle categorie produttive a livello locale (Unindustria, Cna, Upa, ecc.) vengono di frequente sviluppati progetti comuni e veicolati anche attraverso progetti di ricerca e borse di studio.\nCollabora con gli enti come l'Interporto di Padova S.p.A., AcegasAps \u2013 che operano all'interno della Zona Industriale e che costituiscono parte funzionale ed integrante del Sistema Padova.\nPer accrescere l'efficacia del proprio intervento, il Consorzio Zip si rapporta con le associazioni del settore in cui opera: l'Eine - Enti di Industrializzazione Nord Est e la FICEI - Federazione Italiana Consorzi Enti Industrializzazione.\nInveste in progetti di riqualificazione ambientale dell'area e l'ampliamento della logica di servizio al territorio in un approccio sociale, oltre che esclusivamente economico.\nLa sostenibilit\u00e0 economica del Consorzio viene quindi garantita interamente ed esclusivamente dai proventi derivanti dalle proprie attivit\u00e0. Anche l'ultimo aumento di capitale a 12 milioni di euro, deliberato nel dicembre 2003, \u00e8 stato gratuito e interamente autofinanziato dal Consorzio.\nIl Piano pluriennale.\nIl Consiglio di amministrazione di Zip ha deciso di razionalizzare, dal punto di vista operativo, le azioni strategiche gi\u00e0 avviate attraverso una pi\u00f9 precisa pianificazione. Di qui la necessit\u00e0 di realizzare un Piano pluriennale strutturato principalmente sul Piano pluriennale delle vendite e delle locazioni, sul Piano pluriennale delle opere e sul Piano di riqualificazione ambientale patrimoniale con successiva identificazione di Poli di Sviluppo.\nUna volta approvato dall'Assemblea, il Piano pluriennale viene sottoposto alla verifica di Comune, Provincia, CCIAA, associazioni di categoria, ecc. proponendo Zip come soggetto di pianificazione territoriale ed economica anche nell'ambito dei Piani di Assetto Territoriale (Pat, Pati) previsti dalla nuova Legge urbanistica regionale e nei Piani gi\u00e0 in essere di Agenda 21.\nIl suo Piano di Sviluppo prevede:\nIl suo futuro sta nel rispondere alla richiesta di sviluppo sostenibile \u2013 in termini ambientali, economici e sociali \u2013 espressa dalle imprese e dai lavoratori."}
{"id": "1041003", "revid": "5456", "url": "https://it.wikipedia.org/wiki?curid=1041003", "title": "Costantino Carlo Chilain d\u2019Aspre", "text": ""}
{"id": "1041007", "revid": "123382375", "url": "https://it.wikipedia.org/wiki?curid=1041007", "title": "Links 2-3-4", "text": "Links 2-3-4 (in italiano \"Sinistra 2-3-4\") \u00e8 un singolo del gruppo industrial metal tedesco Rammstein, estratto dall'album \"Mutter\".\nLa canzone.\nCon \"Links-2-3-4\" vogliono dare una decisa smentita alle accuse di nazismo di cui sono stati oggetto negli anni precedenti.\nIl video.\nIl video, realizzato in computer grafica 3D, mostra lo scontro tra una colonia di formiche e tre grossi coleotteri che attaccano il loro formicaio. Le formiche sono tranquille nel loro formicaio, una sorta di grattacielo di terra la cui pianta ricorda il logo dei Rammstein: giocano a calcio, ballano in discoteca dove vengono suonati dischi degli stessi Rammstein, assistono a un film in un cinema, quando all'improvviso vengono assalite da tre coleotteri che entrano nel loro rifugio, devastandolo. Una formica aizza l'intera colonia che si compatta in una formazione ordinata e serrata, per attaccare gli intrusi, i quali vengono sovrastati tramite una manovra a tenaglia. Negli ultimi secondi del video, mentre sullo sfondo si vedono le formiche sconfiggere i coleotteri invasori, in primo piano, si intravede una mano destra senza vita assalita da una moltitudine di altre formiche.\nTracce.\nInserti speciali.\nIl singolo contiene anche:"}
{"id": "1041014", "revid": "4175", "url": "https://it.wikipedia.org/wiki?curid=1041014", "title": "Divisione Nazionale", "text": "La Divisione Nazionale fu il nome assunto da cinque edizioni della massima divisione del campionato italiano di calcio. Le prime tre di esse si svolsero tra il 1926-1927 e il 1928-1929. A partire dalla stagione 1929-1930 fu suddivisa in una \"Divisione Nazionale Serie A\" (il nuovo massimo campionato) e in una \"Divisione Nazionale Serie B\" (il nuovo secondo livello), mentre nel 1935 fu istituita la Serie C della Divisione Nazionale. A causa delle devastazioni della Seconda guerra mondiale, nelle stagioni 1943-1944 e 1945-1946 si disput\u00f2 in luogo dei regolari campionati a girone unico un campionato misto di \"Divisione Nazionale\" a cui furono ammesse provvisoriamente anche squadre di Serie B (o addirittura di Serie C e di Prima Divisione nel caso del campionato 1943-1944) e strutturato in eliminatorie regionali o interregionali e una successiva fase nazionale. Durante il ventennio fascista, i campionati nazionali di diversi altri sport (come la pallacanestro, la pallanuoto e il rugby) assunsero la denominazione di \"Divisione Nazionale\", eventualmente suddivisa in due o pi\u00f9 serie come per il calcio. A partire dal secondo dopoguerra, la locuzione \"Divisione Nazionale\" per indicare collettivamente le serie disputate a livello nazionale and\u00f2 gradualmente in disuso tanto da non comparire pi\u00f9 nella denominazione ufficiale di \"Serie A\", \"Serie B\" e \"Serie C\".\nOrigini.\nLa creazione di un campionato di Divisione Nazionale a girone unico a 16 squadre a partire dalla stagione 1926-1927 era stata approvata nel corso dell'assemblea federale del 15-16 agosto 1925. La cosiddetta \"Commissione dei tredici\", incaricata di riformare il calcio italiano, nel settembre 1925 conferm\u00f2 che le 16 squadre ammesse sarebbero state individuate nelle migliori otto classificate di ognuno dei due gironi della Prima Divisione Lega Nord e che quindi nessuna squadra centro-meridionale sarebbe stata ammessa alla nuova massima divisione. A partire dalla stagione 1926-1927 il campionato della Lega Sud sarebbe stato declassato al secondo livello della piramide calcistica, con il campione centro-meridionale che avrebbe conseguito la promozione in massima divisione solo in caso di vittoria nella finale nazionale con il campione cadetto del Nord, dato che solo l'ultima classificata della Divisione Nazionale sarebbe retrocessa. L'Alba di Roma, campione della Lega Sud in carica, guid\u00f2 la protesta delle squadre centro-meridionali che chiedevano per la sola stagione 1926-1927 di allargare la Divisione Nazionale da 16 a 17 squadre con l'ammissione in sovrannumero del campione della Lega Sud 1925-1926.\nIl campionato italiano era disputato ad inizio secolo solo da squadre dell'Italia settentrionale, e solo nel 1912 fu istituito un torneo del Sud, la cui vincitrice avrebbe sfidato i campioni del Nord per l'assegnazione dello scudetto. Il tasso tecnico fra le squadre delle due parti della penisola era per\u00f2 totalmente sproporzionato, e le finalissime nazionali furono in tutti i casi vinte dal campione settentrionale, quasi sempre con un ampio scarto di reti. In seguito alla crescita del calcio toscano (il nel 1919-1920 e il nel 1920-1921 avevano perso la finalissima con una sola rete di scarto giocando in inferiorit\u00e0 numerica a causa di infortuni o espulsioni) a partire dalla stagione 1921-1922 le societ\u00e0 toscane erano state spostate nel campionato settentrionale rendendo la finalissima di nuovo una formalit\u00e0. Solo il di Torre Annunziata nella stagione 1923-1924 riusc\u00ec a non perdere un incontro di finalissima pareggiando 1-1 in casa con il (che tuttavia si era imposto per 3-1 nella partita di andata nel capoluogo ligure). I giornali tendevano a considerare come \"campionato italiano\" quello settentrionale definendo spesso \"Campioni d'Italia\" il vincitore della finale settentrionale ancora prima della disputa della finalissima contro il campione della Lega Sud. L'esclusione delle squadre centro-meridionali dalla Divisione Nazionale 1926-1927 stabilita nel settembre 1925 dalla \"Commissione dei tredici\" \u00e8 una ulteriore conferma di quanto poco fossero considerate negli ambienti settentrionali le compagini centro-meridionali.\nSennonch\u00e9 la stagione 1925-1926 fu segnata da numerosi problemi organizzativi che ne prolungarono la durata: in particolare la motivazione con cui fu annullato per errore tecnico l'incontro tra Casale e Torino, considerata lesiva nei confronti dell'arbitro incriminato, sfoci\u00f2 in uno sciopero arbitrale che minacciava di non far terminare il campionato e che fu risolto a causa dell'intervento del regime fascista nella persona del gerarca e Presidente del CONI Lando Ferretti. Di conseguenza i gironi a 12 squadre, iniziati a ottobre, poterono giungere a conclusione soltanto a luglio inoltrato e per tale motivo il \"Corriere della Sera\", nel numero dell'8 giugno 1926, defin\u00ec inattuabile il girone unico a 16 squadre dal momento che i gironi a 12 squadre sarebbero terminati in estate inoltrata e consigli\u00f2 il ritorno ai campionati regionali. Anche il quotidiano \"Roma fascista\", nel richiedere l'intervento del Presidente del CONI Ferretti affinch\u00e9 riformasse i campionati, propose il ritorno ai campionati regionali, chiedendo per\u00f2 che le squadre romane, che si sentivano danneggiate dall'operato della Lega Sud, fossero inserite nel campionato del Nord e che le due leghe Nord e Sud fossero soppresse.\nIl 27 giugno 1926 la Presidenza Federale, a causa dei succitati problemi, rassegn\u00f2 le proprie dimissioni demandando ogni potere al Presidente del CONI e gerarca fascista Lando Ferretti, il quale nomin\u00f2 a sua volta tre importanti personalit\u00e0, il presidente della Fortitudo Italo Foschi, il Presidente dell'Associazione Italiana Arbitri (nonch\u00e9 ex vicepresidente dell'Inter) Giovanni Mauro e il presidente del Bologna Paolo Graziani, a formare una Commissione di Riforma dell'ordinamento della Federazione. Con la Carta di Viareggio del 2 agosto 1926, documento voluto dal regime fascista al fine di sottomettere il mondo del calcio alla propria autorit\u00e0 totalitaria, il piano di riforma della \"Commissione dei tredici\" fu in buona parte rivisto. Il fascismo, in linea coi propri ideali nazionalistici e di unit\u00e0 nazionale, prese le parti delle compagini centromeridionali inserendo in un campionato esteso a tutta la Penisola le tre migliori societ\u00e0 del Sud oltre alle sedici del Nord gi\u00e0 qualificate di diritto e una diciassettesima squadra settentrionale da selezionare attraverso un torneo di qualificazione. Vennero dunque prescelti due sodalizi di Roma e uno di Napoli che potessero contendersi il titolo con le blasonate formazioni del Nord. Con l'allargamento della Divisione Nazionale 1926-1927 da 16 a 20 squadre, dovuto alla volont\u00e0 di integrare le compagini centro-meridionali nel campionato nazionale, si decise di non farla disputare con il sistema del girone unico, a quell'epoca considerato non praticabile in Italia con un numero maggiore di 18 squadre a causa di problemi organizzativi: in particolare, mentre in Inghilterra (dove si disputavano regolarmente campionati a girone unico a 22 squadre) le partite rinviate venivano recuperate nei giorni infrasettimanali, in Italia i recuperi venivano effettuati nelle domeniche di pausa del campionato, comportando inevitabilmente un suo allungamento. Le squadre settentrionali protestarono per l'ammissione di ben tre squadre della Lega Sud, ritenendole non sufficientemente competitive, e fecero due proposte alla federazione: o far disputare la Divisione Nazionale a girone unico ammettendovi 18 squadre (di cui 17 del Nord e l'Alba campione della Lega Sud) oppure conservarla a 20 squadre suddivise in due gironi ma costringendo le squadre meridionali (a eccezione dell'Alba, l'unica ammessa direttamente) a disputare le qualificazioni contro squadre del Nord. La Federazione, tuttavia, respinse queste proposte confermando la triplice rappresentanza meridionale.\nDopo un anno tuttavia l'esperimento sembr\u00f2 gi\u00e0 in crisi poich\u00e9 tutte e tre le rappresentanti del Sud erano risultate retrocesse, schiacciate dalla potenza delle rivali settentrionali. Federazione e Governo non si diedero per\u00f2 per vinti: ribadendo i propri propositi, ripescarono le malcapitate e allargarono il campionato. Era chiaro tuttavia come la nuova struttura del campionato fosse altamente instabile e necessitasse di una nuova riforma. Al termine della stagione 1926-1927 le squadre provinciali, in difficolt\u00e0 economiche per gli elevati costi di iscrizione e di trasferta, protestarono per la formula del campionato, considerandola la causa della crescita del divario economico con le squadre metropolitane: infatti, mentre queste ultime riuscivano a sostenere le spese grazie agli introiti derivanti dalla disputa del girone finale per il titolo, le societ\u00e0 provinciali, a causa degli scarni introiti derivanti dagli incontri di Coppa Italia o di Coppa CONI (disertate dal pubblico), rischiavano la bancarotta e, per risanare il bilancio, erano costrette a vendere i loro elementi migliori alle squadre metropolitane. Nel maggio 1927 il fece pressioni per cambiare la formula del campionato, proponendo il girone unico (inizialmente a 20 squadre, da ridursi dopo una stagione di transizione a 18) che avrebbe avuto il merito di far disputare a tutte le squadre lo stesso numero di incontri di campionato, riducendo cos\u00ec il divario economico tra squadre provinciali e metropolitane. La proposta non fu per\u00f2 per il momento presa in considerazione anche per l'allargamento del campionato da 20 a 22 squadre dovuto alla riammissione di Roma e Napoli.\nStruttura.\nLa formula originaria del campionato prevedeva due gironi da 10 squadre ciascuno, gestiti da un apposito organismo, il Direttorio Divisioni Superiori. Le tre migliori formazioni di ciascun raggruppamento sarebbero poi state riunite in un nuovo gruppo unico valido per l'assegnazione dello scudetto. Le escluse avrebbero partecipato invece a un torneo di consolazione, la Coppa CONI. Nel 1927 le magre figure riportate dalle societ\u00e0 del Sud comportarono l'allargamento del torneo da 20 a 22 squadre, e anche la fase finale fu portata da sei a otto partecipanti nell'intento di coinvolgere un maggior numero di citt\u00e0 nella lotta per il titolo.\nRetrocessioni.\nIn teoria il regolamento avrebbe previsto che le ultime due classificate di ogni raggruppamento retrocedessero nella declassata Prima Divisione (nel 1927-28 furono portate a tre per girone per far ritornare la categoria a 20 squadre dopo il momentaneo allargamento a 22). In realt\u00e0 i continui ripescaggi comportarono \"de facto\" il blocco delle retrocessioni sia per il 1927 sia, come vedremo, per il 1928.\nVincitori.\nQuesta \u00e8 la lista delle squadre vincitrici della \"Divisione Nazionale\":\nLa nascita della Serie A.\nLa \"Divisione Nazionale\" intesa come campionato unico ebbe breve vita. Il suo meccanismo, instabile, era gi\u00e0 in origine concepito come una fase di passaggio. Nel 1928 venne cos\u00ec deciso di fare finalmente il grande passo e istituire un girone unico nazionale come avveniva da decenni in Inghilterra. Il 18 marzo 1928 il Direttorio Federale deliber\u00f2:\nSuccessivamente, il 28 giugno 1928, il Direttorio Federale, a parziale rettifica delle decisioni precedenti, deliber\u00f2:\nIl torneo fu quindi, come misura transitoria, autoritativamente allargato a 32 squadre per la stagione 1928-29. Al termine dell'annata, in base alla classifica, le societ\u00e0 sarebbero state suddivise in due gruppi o, meglio, due \"serie\": le peggiori avrebbero formato la Serie B, mentre le migliori sarebbero state le fondatrici del nuovo campionato italiano, la Serie A.\nA dire la verit\u00e0 la Divisione Nazionale non spar\u00ec del tutto: il nome completo della nuova massima competizione sarebbe stato \"Divisione Nazionale Serie A\", come quello del torneo cadetto \"Divisione Nazionale Serie B\", appellativi che continueranno ad essere usati nei decenni successivi specialmente da alcuni dei pi\u00f9 anziani giornalisti sportivi. La Divisione Nazionale non fu quindi abolita: fu semplicemente divisa in due serie, la \"Divisione Nazionale A\" e la \"Divisione Nazionale B\", come sarebbe accaduto in seguito (nel 1978) con la Serie C, scissa in C1 e C2. Nel 1935 fu istituita un'ulteriore serie della Divisione Nazionale, la \"Divisione Nazionale C\", o semplicemente \"Serie C\", questa per\u00f2 non a girone unico, ma a gironi plurimi. Anche se l'abbreviazione \"Serie A\" (o B o C) era usata abbastanza frequentemente, sui giornali e sugli almanacchi dell'anteguerra, sopra i risultati e le classifiche, i campionati erano spesso definiti come \"Divisione Nazionale A\", \"Divisione Nazionale B\" e \"Divisione Nazionale C\", mentre negli articoli venivano talvolta usate abbreviazioni alternative come \"Divisione A\" (o B o C) o addirittura \"Nazionale A\" (o B o C). Solo nei primi anni del secondo dopoguerra, la denominazione completa delle tre serie and\u00f2 in disuso e il termine \"Divisione Nazionale\" fin\u00ec con l'essere tagliato dalla denominazione."}
{"id": "1041025", "revid": "2091899", "url": "https://it.wikipedia.org/wiki?curid=1041025", "title": "Yosa Buson", "text": "\u00c8 considerato uno dei poeti rappresentativi dell'haiku, insieme a Matsuo Bash\u014d, Kobayashi Issa e Masaoka Shiki.\nBiografia.\nTaniguchi Buson nasce nel villaggio di Kema, nella provincia di Settsu (oggi Kema-ch\u014d, Miyakojima-ku nella citt\u00e0 di Osaka)da madre giapponese e padre veneziano, un ricco mercante originario forse (le fonti difettano) di Camposampiero.\nAll'et\u00e0 di vent'anni, si trasferisce ad Edo (l'odierna Tokyo) per studiare poesia \"haikai\" con l'anziano maestro Hayano Hajin. Alla morte di quest'ultimo, si trasfer\u00ec nella provincia di Shimo-Usa (oggi Prefettura di Ibaraki e, seguendo le orme del suo idolo Bash\u014d, si rec\u00f2 nei territori selvaggi nel nord dell'isola di Honsh\u016b, dove il celebre \"haijin\" era stato ispirato per la sua opera \"Oku no Hosomichi\" (\"L'angusta via il profondo nord\"). Gli appunti di questo viaggio sono pubblicati nel 1744, sotto il nome Buson.\nIl suo curriculum artistico non \u00e8 chiarissimo, anche se pare certo che studi\u00f2 come autodidatta i capolavori classici cinesi delle dinastie Ming e Y\u00fcan e sub\u00ec l'influenza degli artisti Hyakusen e Itch\u00f4.\nViaggi\u00f2 poi per molte altre zone del Giappone, fra cui Tango (la parte settentrionale dell'odierna Prefettura di Kyoto) e Sanuki (l'odierna Prefettura di Kagawa, sull'isola Shikoku). Si stabil\u00ec a Ky\u014dto ormai quarantaduenne, iniziando a firmarsi con il cognome \"Yosa\", forse ispirato al nome del villaggio natale della madre.\nSi spos\u00f2 tre anni dopo, ed ebbe una figlia, di nome Kuno. Non si spost\u00f2 pi\u00f9 da Kyoto, dove rimase a scrivere ed a insegnare poesia presso il \"Sumiya\".\nIntorno ai cinquant'anni sub\u00ec l'influenza della scuola \"Nan-p'in\" e subito dopo elabor\u00f2 un proprio stile romantico sia nella pittura sia nella poesia.\nSi specializz\u00f2 in una lunga serie di soggetti, dagli animali agli elementi della natura, alternando grandi paraventi a piccoli quadri tendenti a descrivere le sue poesie.\nNel 1770 assunse il titolo di \"Yahantei\", lo pseudonimo che utilizzava il suo maestro Hayano.\nMor\u00ec all'et\u00e0 di 68 anni il 25 dicembre del 1784. La sua tomba \u00e8 a Kyoto, al \"Konpuku-ji\".\nOpere.\nTra le sue opere sopravvissute, alcune hanno raggiunto l'apice della fama, come ad esempio \"J\u00fb ben j\u00fb gi\" (\"I dieci vantaggi e i dieci godimenti della vita rurale\"), realizzata su carta intorno al 1771 con l'inchiostro e una lieve colorazione. Le pitture si ispirarono alle poesie di Li LI-w\u00eang, della dinastia Ch'ing e si caratterizzarono per l'atmosfera agreste. Un altro capolavoro di Buson fu \"Chikukei Ho-in\" (\"In visita ad un eremitaggio in zona montana ricoperta di bamb\u00f9), dipinto a colori su seta raffigurante un ragazzo che cammina lungo uno steccato formato da bamb\u00f9 a protezione di una casa.\nAnche le sue liriche affrontarono soprattutto le tematiche della natura e della esistenza umana e raggiunsero un buon livello letterario grazie alla forza descrittiva e al realismo delle immagini.\nLe sue composizioni riprendono spunti tradizionali gi\u00e0 dibattuti (la natura, le cose) introducendone anche di nuovi. Ogni poesia risente della sua personalit\u00e0, che si immedesima totalmente nell'atmosfera evocata, ben altra cosa del distacco Zen di Bash\u014d. Esperto dominatore dell'espressione lirica, Yosa Buson, risulta a tratti un po' manierato."}
{"id": "1041027", "revid": "599", "url": "https://it.wikipedia.org/wiki?curid=1041027", "title": "Gruppoide", "text": "In algebra astratta, un ramo della matematica, il termine gruppoide pu\u00f2 voler dire:"}
{"id": "1041035", "revid": "916580", "url": "https://it.wikipedia.org/wiki?curid=1041035", "title": "Presunzione", "text": "La presunzione \u00e8 un istituto giuridico del diritto italiano. \u00c8 definita come la conseguenza che la legge o il giudice trae da un fatto noto per risalire a un fatto ignoto.\nPresunzioni legali e presunzioni semplici.\nSu tale argomento, in diritto processuale sia civile sia penale, si \u00e8 formata una fitta rete di regole legali di valutazione che limitano in un qualche modo il potere del giudice di valutare liberamente le presunzioni. Da queste regole nasce la distinzione tra presunzioni semplici e presunzioni legali.\nPresunzioni semplici.\nLe presunzioni semplici sono quelle che la legge non stabilisce espressamente, rimettendole al libero apprezzamento del giudice. In tal senso si esprimeva il codice civile del 1865 all'art.1354 \"\"Le presunzioni che non sono stabilite dalla legge, sono lasciate alla prudenza del giudice\" e ancora adesso si esprime il codice civile del 1942 all'art. 2729 \"Le presunzioni non stabilite dalla legge sono lasciate alla prudenza del giudice\"\". Sono quelle che il giudice trae da un fatto noto per risalire a un fatto ignoto.\nGli stessi articoli aggiungono: \"...il giudice non deve ammettere che presunzioni gravi, precise e concordanti\". Dunque non si tratta di una libert\u00e0 di apprezzamento senza limiti. La legge esige infatti una particolare cautela nel lasciare entrare nel processo le regole di esperienza con le quali dedurre da fatti noti i fatti ignoti.\n\"Gravi\" e \"precise\" significa infatti che tali regole devono essere \"serie\". \"Concordanti\" significa invece che si auspica un concorso di pi\u00f9 indizi, non escludendo per\u00f2 che anche una sola presunzione possa bastare al convincimento del giudice.\nPresunzioni legali.\nPresunzioni legali sono quelle presunzioni la cui efficacia, o il cui valore, non sono rimesse al libero apprezzamento del giudice, ma sono stabilite direttamente dalla legge.\nSono quelle conseguenze che la legge trae da un fatto noto per risalire a un fatto ignoto."}
{"id": "1041043", "revid": "7964355", "url": "https://it.wikipedia.org/wiki?curid=1041043", "title": "Nipponjinron", "text": ""}
{"id": "1041049", "revid": "125493404", "url": "https://it.wikipedia.org/wiki?curid=1041049", "title": "Filosofia greca", "text": " \nLa filosofia greca rappresenta, nell'ambito della storia della filosofia occidentale, il primo momento dell'evoluzione del pensiero filosofico. Dal punto di vista cronologico, si identifica questa fase con il periodo che va dal VII secolo a.C. alla chiusura dell'Accademia di Atene, avvenuta nel 529 d.C. secondo l'editto di Giustiniano.\nI problemi della filosofia greca.\nNell'ambito della filosofia greca sono poste in discussione ed esaminate, con vari esiti, tre diverse problematiche:\nNaturalmente queste problematiche non sono le uniche di cui si \u00e8 occupato il pensiero greco; alcuni pensatori infatti hanno rivolto la loro attenzione alla cosmologia, alla politica, all'epistemologia, alla matematica, all'estetica, etc.; in ogni caso si pu\u00f2 ragionevolmente ritenere che i punti centrali della riflessione greca siano i tre sopra indicati.\nVa inoltre sottolineato che i concetti di ontologia, gnoseologia ed etica sono stati definiti in fasi successive della storia della filosofia, ovvero soprattutto nel periodo medioevale e moderno; si tratta quindi di categorie critiche la cui denominazione \u00e8 stata formulata posteriormente al pensiero greco nella sua originalit\u00e0 storica.\nStoria della filosofia greca.\nDi seguito vengono esposte, in un'ottica storico-filosofica, le principali correnti ed evoluzioni della filosofia greca. Per un'elencazione cronologica dei vari esponenti di queste correnti di pensiero, si rimanda alla voce filosofia antica.\nPensiero greco arcaico.\nNormalmente, si fa risalire l'origine dell'intera filosofia occidentale al pensiero greco arcaico, e in particolare a una serie di modificazioni di tipo storico, economico politico e sociale, che, come ha illustrato Jean-Pierre Vernant nella sua interpretazione delle origini del pensiero greco, portarono intorno al VII secolo ad una progressiva desacralizzazione dell'antica cosmogonia e teogonia di Omero ed Esiodo. Al contempo per\u00f2 rimane difficile disgiungere il nuovo pensiero sapienziale da un tipo di religiosit\u00e0 esoterica pi\u00f9 sotterranea che si esprime nelle forme dei misteri, soprattutto orfici ed eleusini.\nDa una parte, perci\u00f2, si pone l'esigenza di una riflessione pi\u00f9 autonoma, per certi versi scientifica, sui principi che sottostanno ai fenomeni naturali. Quest'esigenza spinge i primi pensatori, in particolare quelli della cosiddetta Scuola di Mileto, a partire da Talete, a porre la centralit\u00e0 della questione dell\"arch\u00e8\": qual \u00e8 l'elemento primordiale da cui ogni altro discende? E quali sono le leggi che regolano i rapporti fra gli elementi primordiali? Talete identificher\u00e0 tale principio primo nell'acqua, Anassimandro nell'illimitato \"\u00c1peiron\", Anassimene nell'aria, e altri pensatori, in seguito, proporranno ulteriori ipotesi in tal senso. Ci\u00f2 che va sottolineato, in questi primi filosofi, non sono tanto le conclusioni a cui giunsero, ma lo sforzo di affrontare le questioni sull'origine e sul senso della realt\u00e0 senza ricorrere a spiegazioni basate sul mito o sulla tradizione; per la prima volta l'osservazione diretta della natura e la capacit\u00e0 razionale dell'uomo sono considerate nella loro autonomia e superiorit\u00e0.\nD'altro canto, nel pensiero greco arcaico, contemporaneamente alla meditazione sulla natura operata dai primi pensatori, si pone l'esigenza di ripensare il rapporto col divino e di affrontare le questioni proprie dell'etica, riguardanti il modo in cui l'uomo conduce la sua esistenza e le relazioni con la \"polis\", la citt\u00e0-stato dove alla monarchia si \u00e8 andato sostituendo un regime ugualitario di leggi concepito come un riflesso dell'ordine naturale dell'universo. Quest'esigenza, che trova una prima risposta nelle massime dei cosiddetti Sette Savi (in realt\u00e0 una ventina di personaggi che solo occasionalmente ebbero relazioni fra di loro, e che lasciarono una serie di detti lapidari a tema specificamente etico), sfocer\u00e0 pi\u00f9 tardi nelle riflessioni della sofistica e della filosofia socratica e post-socratica, divenendo uno dei filoni principali della filosofia greca.\nNella prima fase l'aspetto ontologico e cosmologico \u00e8 quello privilegiato; la riflessione di Pitagora, in questo senso, rappresenta un'importante evoluzione, in quanto primo tentativo di descrivere il reale secondo il criterio della Necessit\u00e0, ovvero mediante leggi matematiche. Si tratta di un approccio mentale che si propone di indagare i nessi dell'invisibile armonia ritenuta a fondamento dell'universo; un approccio riservato a pochi iniziati per il carattere sacro attribuito alla dottrina. Il Numero \u00e8 infatti per Pitagora l'origine della sapienza, e l'Unit\u00e0 alla quale egli allude non \u00e8 semplicemente una cifra come tante altre, ma un'entit\u00e0 simbolica e suprema, l'elemento primordiale da cui ogni altra realt\u00e0 discende e pu\u00f2 essere dedotta, secondo una rigida concatenazione matematico-geometrica, dove per\u00f2 l'elemento qualitativo e contemplativo prevale su quello quantitativo. Alcuni aspetti della filosofia di Pitagora, in particolare l'impianto cosmologico misticheggiante, troveranno poi successivi sviluppi nel pensiero di Platone.\nAl tentativo di indagare l'aspetto divino e sovrasensibile della natura si affianca l'impegno di altri filosofi nel liberare la ricerca ontologica sugli elementi primordiali dalle concezioni proprie della religiosit\u00e0 tradizionale. Di una critica nei confronti di quest'ultima, rivolta in particolare al suo antropomorfismo, si fa portavoce Senofane di Colofone, il cui pensiero prelude al pi\u00f9 importante sviluppo dell'ontologia greca, rappresentato dal pensiero della scuola eleatica e di Parmenide. Questi si pone in polemica con i primi filosofi, che postulavano una variet\u00e0 di elementi primari come spiegazione del divenire, e contro Eraclito, il quale definiva la realt\u00e0 come prodotto di un incessante mutamento, sottoposto irriducibilmente alla legge dei contrari, accettando la molteplicit\u00e0 e le contraddizioni come un dato di fatto e non come errori del pensiero. I filosofi di Elea ritengono invece che l'Essere sia unico e che le impressioni dei sensi non ci possano condurre alla sua conoscenza; solo il pensiero capace di liberarsi dall'esperienza sensibile pu\u00f2 volgersi alla verit\u00e0 dell'Essere, distinta dall'opinione in una radicale differenza ontologica rispetto alla realt\u00e0 fenomenica.\nQuesta posizione parmenidea, che risente dell'influsso di Pitagora, avr\u00e0 molta rilevanza nei successivi sviluppi della filosofia. Gi\u00e0 con Empedocle, tuttavia, la tesi dell'unicit\u00e0 dell'Essere \u00e8 rimessa in discussione; egli infatti propone piuttosto una tesi pluralista, identificando quattro elementi fondamentali come radici di tutto ci\u00f2 che \u00e8, e due moventi fondamentali, l'Amore e l'Odio, come cause del divenire; Anassagora, successivamente, radicalizzer\u00e0 ancor pi\u00f9 le tesi di Empedocle, sostenendo che un'Intelligenza Universale, definita \"Nous\" (\"N\u00f9s\"), amministra il continuo divenire a partire da un numero infinito di elementi semplici, chiamati omeomerie.\n\u00c8 solo con gli atomisti Leucippo e Democrito, tuttavia, che la fisica pluralista giunge alle sue conseguenze pi\u00f9 estreme e pi\u00f9 conseguenti; con Democrito, l'Essere che Parmenide aveva teorizzato essere Uno e Semplice, si scompone nella molteplicit\u00e0 di un numero infinito di atomi, che dell'Essere conservano soltanto l'indivisibilit\u00e0, ma che sono elementi semplici di un cosmo concepito materialisticamente, da cui ogni finalismo \u00e8 escluso.\nIn polemica con l'intero assetto dell'indirizzo ontologico della filosofia presocratica, sia pluralistico che monistico, i sofisti, ovvero gli esponenti della scuola sofistica, volgono invece la loro riflessione ai temi pi\u00f9 strettamente etici, in particolare rilevando l'impossibilit\u00e0 di individuare valori universali comuni a tutti gli uomini.\n\u00c8 proprio in polemica con la sofistica che il pensiero di Socrate e la successiva filosofia greca cercher\u00e0 una fondazione universale e oggettiva per i valori umani e la conoscenza.\nL'et\u00e0 classica: Socrate, Platone, Aristotele.\nCon l'ateniese Socrate (469-399 a.C.) la filosofia greca comp\u00ec un enorme salto di qualit\u00e0 divenendo ricerca incentrata decisamente sull'uomo e sull'esigenza di una verit\u00e0 universale. La ricerca di Socrate, che per certi versi si ricollega alla Sofistica, si muove tuttavia nella direzione di collegare il desiderio di conoscenza con il problema dell'etica, nell'ottica di una fondazione di una morale oggettiva e universale. In polemica con i sofisti, Socrate respingeva il loro relativismo (Protagora) e nichilismo (Gorgia), sia in ambito morale che gnoseologico; il vero saggio \u00e8 piuttosto colui che, partendo dalla necessaria ammissione della propria ignoranza, fa di se stesso l'oggetto del proprio problema. Saggio \u00e8 colui che cerca, che non si accontenta delle risposte a sua disposizione, ma sa porsi delle domande e suscitarle negli altri. Il dubbio socratico non induceva, per\u00f2, allo scetticismo, bens\u00ec mirava alla verit\u00e0 in modo assolutamente disinteressato: Socrate la cercava non al di fuori di s\u00e9, ma nell'interiorit\u00e0 del proprio essere, che egli chiamava \u03b4\u03b1\u03af\u03bc\u03c9\u03bd, \"d\u00e0imon\" (cio\u00e8 \"demone\", ma significa anche temperamento, indole). La filosofia era dunque per lui essenzialmente opera di maieutica, ovvero l'arte, propria dell'ostetrica, di mettere gli uomini in condizione di partorire da se stessi, naturalmente, la verit\u00e0 dell'anima.\nSocrate giunse cos\u00ec a connettere in modo inscindibile il bene con la conoscenza: non si pu\u00f2 non seguire il bene, se lo si conosce. Mentre tuttavia lasciava indeterminato e avvolto nel mistero l'oggetto della sua indagine filosofica e del suo continuo cercare, il suo allievo Platone (427-347 a.C.) si spinse verso un pi\u00f9 alto grado di riflessione e defin\u00ec \"idea\" il vero oggetto della conoscenza umana. Questa idea (oggi diremmo \u00abforma\u00bb) doveva risolvere non solo la questione di \u201ccosa\u201d sapere sollevata da Socrate, ma anche la dicotomia e le divergenze sorte tra Parmenide ed Eraclito. Essa aveva infatti i tratti della staticit\u00e0 e incorruttibilit\u00e0 dell'essere parmenideo da un lato, ma conciliava in s\u00e9 anche il divenire di Eraclito: cos\u00ec ad esempio bianco e nero rimangono termini contrapposti e molteplici sul piano sensibile; tuttavia, \u00e8 solo cogliendo questa differenza di termini che si pu\u00f2 risalire al loro fondamento e comune denominatore, cio\u00e8 l'Idea di Colore. \nL'Idea \u00e8 dunque l'origine (e meta finale) sia della conoscenza che della realt\u00e0, essendo cio\u00e8 il modello, l'esemplare, tramite cui le cose reali sono fatte, e tramite cui ci \u00e8 possibile conoscerle. Il processo mentale con cui si risale dal molteplice sensibile all'unit\u00e0 intelligibile venne chiamato da Platone dialettica, e consiste nella filosofia stessa, assimilata all'amore, e interpretata socraticamente come riflessione sociale, svolta dal filosofo nel dialogo con altri personaggi; in realt\u00e0 questo dialogo ha una funzione pi\u00f9 apparente che reale, consentendo al filosofo di emendare la sua ricerca dagli errori dovuti alle apparenze, spinto dal desiderio \"erotico\" di sapere. L'Idea sta al culmine di questo processo e supera (trascende) le particolarit\u00e0 relative e transitorie degli oggetti sensibili, pur essendone il fondamento.\nPlatone tent\u00f2 cos\u00ec di risolvere il problema, sorto con Parmenide, circa la natura dell'Essere. Parmenide aveva detto che solo l'Essere \u00e8, mentre il non-essere non \u00e8, ma al di l\u00e0 di questa tautologia non aveva specificato cosa fosse questo Essere. In tal modo diventava impossibile conoscerlo, capirlo, e in ultima analisi parlarne. Ricorrendo al mondo delle Idee Platone pens\u00f2 di poter oggettivare l'Essere, nel quale identificava appunto le Idee stesse, le quali sono strutturate gerarchicamente, da un minimo a un massimo di \u201cessere\u201d, fino all'idea suprema del Bene. Proprio questa gerarchia permette la conoscenza, perch\u00e9 \u00e8 il raffronto dialettico tra realt\u00e0 diverse, tra ci\u00f2 che sta in alto (essere) e ci\u00f2 che sta in basso (non-essere) a rendere possibile il sapere. Rispetto dunque a Parmenide che concepiva l'Essere e il non-essere come separati, contrapposti e incomunicabili, Platone ammise invece dei passaggi graduali dal non-essere all'Essere.\nSi present\u00f2 a questo punto un dualismo tra il mondo delle idee (o iperuranio) e il mondo terreno: la nozione del mondo ideale, che in noi mortali \u00e8 inconscia e assopita, si risveglia infatti proprio attraverso l'esperienza sensibile. La conoscenza \u00e8 cio\u00e8 una reminiscenza: noi conosciamo ci\u00f2 che sapevamo gi\u00e0, ma avevamo dimenticato. Questo dualismo fu vissuto dallo stesso Platone ora ottimisticamente, ora pi\u00f9 pessimisticamente, in quanto permea non solo la conoscenza ma anche la moralit\u00e0 e l'essenza dell'uomo lacerandolo interiormente, e venne illustrato attraverso efficaci e suggestivi miti (della caverna, della biga, dell\"Eros\" ecc.), che propongono l'ascesa o il ritorno verso il bene e il vero. Anche alla politica Platone pose l'obiettivo della perfezione: lo Stato secondo ragione, teorizzato nella \"Repubblica\", dev'essere organizzato sulla base di una divisione in classi sociali, corrispondenti agli elementi costitutivi dell'anima umana (razionale, intellettiva, concupiscente); riconobbe inoltre la parit\u00e0 tra uomo e donna. Fervido artista e poetico nell'espressione, egli tese tuttavia a svalutare filosoficamente l'arte, per il suo carattere di riproduzione imitativa della natura, gi\u00e0 a sua volta imitante l'idea.\nLa rigida separazione tra mondo ideale e reale, propria di Platone, piacque poco al suo discepolo Aristotele (384-322 a.C.), che in opposizione alle teorie platoniche sostenne invece l'immanenza dell'universale e consider\u00f2 la realt\u00e0 come sintesi di materia (elemento particolare) e forma (elemento appunto universale), in un continuo divenire che si attua nel perenne passaggio degli organismi dalla potenza all'atto. Solo Dio, ovvero il primo motore o causa prima, che determina il divenire di tutti gli altri corpi, \u00e8 atto puro, ed \u00e8 perci\u00f2 immobile, ma attrae verso di s\u00e9 gli elementi ancora in potenza. Secondo Aristotele ogni realt\u00e0 ha in se stessa, e non in cielo, le ragioni (\"entelechia\") per cui tende a essere fatta cos\u00ec e non in un altro modo. Egli introdusse in questo modo il concetto di sostanza, cio\u00e8 di un sostrato che rimane sempre identico a se stesso e prescinde dalle sue particolarit\u00e0 esteriori.\nLe differenze rispetto a Platone tuttavia, pur importanti, non portarono a una radicale contrapposizione, perch\u00e9 anche Aristotele dava grande importanza al pensiero sistematico e alle forme universali, e concepiva l'essere in forma dinamica (come passaggio dalla potenza all'atto) anzich\u00e9 staticamente contrapposto al non-essere. Aristotele propose in definitiva una soluzione diversa al medesimo problema di come conciliare le divergenze tra Parmenide ed Eraclito, tra l'essere e il divenire. \nL'etica era pure concepita da Aristotele al modo di Socrate e Platone, cio\u00e8 come ricerca della virt\u00f9, di quelle attitudini che un uomo deve seguire perch\u00e9 possa vivere felice. Egli faceva coincidere il valore con l'essere: quanto pi\u00f9 una realt\u00e0 realizza la propria ragion d'essere, tanto pi\u00f9 essa vale. Agli uomini consigliava il \"giusto mezzo\": solo usando equilibrio e moderazione una persona pu\u00f2 diventare felice e armonica. Allo stesso modo, le tre possibili forme politiche dello Stato (monarchia, aristocrazia, e democrazia) devono guardarsi dall'estremismo delle loro rispettive degenerazioni: tirannide, oligarchia e oclocrazia.\nCome gi\u00e0 in Platone, inoltre, secondo Aristotele la conoscenza non deriva esclusivamente dall'esperienza. Essa implica la cooperazione di sensibilit\u00e0 ed intelletto, e si attua in gradi, culminando con l'intervento di un trascendente intelletto attivo, che astrae la \u00abforma\u00bb intelligibile dalle qualit\u00e0 sensibili e provvisorie degli oggetti. \nDistinta dall'intelletto \u00e8 la Logica che \u00e8 articolata attraverso un processo deduttivo, la cui forma tipica \u00e8 il sillogismo. Altri principi essenziali della sua logica \u00abformale\u00bb (detta anche logica del \u00abpensare astratto\u00bb) sono il principio di identit\u00e0, e quello di non-contraddizione. L'importanza di Aristotele per il pensiero occidentale si deve, tra le altre cose, proprio alla sua logica, al fatto cio\u00e8 che fu lui col suo metodo a fondare e ordinare le diverse forme di conoscenza, creando i presupposti e i paradigmi dei linguaggi specialistici che vengono usati ancora oggi in campo scientifico(sia pure con notevoli mutamenti di significato).\nIl periodo ellenistico.\nIspirandosi in vario modo ai filosofi precedenti, ma in particolare a Socrate, nel periodo ellenistico si svilupparono diverse scuole di pensiero, le quali ebbero tutte in comune la centralit\u00e0 del tema etico, decisamente prevalente, in questi pensatori, rispetto alle tematiche gnoseologiche e ontologiche affrontate da Platone e Aristotele. Altro elemento caratteristico di questa fase della filosofia greca, \u00e8 la costituzione, sul modello dell'Accademia di Atene platonica e del Liceo di Aristotele, di vere e proprie scuole come centri di aggregazione, evoluzione e diffusione delle varie correnti di pensiero. \nLe principali scuole post-socratiche o ellenistiche sono quindi:\nPer quanto riguarda la scuola cinica, essa si caratterizz\u00f2 per interpretare il tema della morale non solo come mero problema teoretico, ma come una questione esplicitamente pratica. Gli esponenti della scuola cinica, fra i quali ricordiamo Diogene di Sinope e Antistene, non solo teorizzarono una concezione del bene come mera eliminazione di ogni sofferenza e come affermazione della suprema libert\u00e0 interiore del singolo individuo, ma si fecero portatori di questa concezione anche nell'agire quotidiano, mostrandosi in pubblico come esemplari viventi della propria concezione morale: ne segu\u00ec perci\u00f2 un gran fiorire di aneddoti, come ad esempio quello di un incontro fra Diogene ed Alessandro Magno, in cui il filosofo chiede indolentemente al condottiero di spostarsi, per non fargli ombra.\nIn un certo senso simile al modo di pensare dei cinici fu lo scetticismo di Pirrone e dei suoi seguaci. La scuola scettica, tuttavia, traeva le ragioni dell'individualismo etico che propugnava da una conclusione di carattere pi\u00f9 strettamente metafisico: poich\u00e9 nulla pu\u00f2 essere conosciuto con certezza, e lo stesso bene \u00e8 inconoscibile, l'unica virt\u00f9 possibile consiste nell'astenersi da ogni passione, sia teoretica che pratica. L'atarassia, quindi, ovvero l'imperturbabilit\u00e0, \u00e8 lo scopo cui deve conformarsi, secondo Pirrone, la vita dell'uomo.\nA queste considerazioni etiche che sostanzialmente eliminavano ogni possibilit\u00e0 di una morale universalmente valida e fondata su una considerazione oggettiva del bene, risposero indirettamente le posizioni di Epicuro e della sua scuola (definita \"Il Giardino\"), nonch\u00e9 le differenti espressioni dello stoicismo. Per quanto riguarda Epicuro, il cui pensiero si fonda su una concezione radicalmente materialistica e atomistica della natura, egli concep\u00ec la filosofia stessa come un farmaco, per la precisione un tetrafarmaco, in grado di liberare l'uomo dalle sue paure esistenziali, in modo da condurlo alla libera espressione di se stesso e alla felicit\u00e0. Per Epicuro, pertanto, obiettivo della morale non \u00e8 il perseguimento del bene, ma il raggiungimento della felicit\u00e0; e tale felicit\u00e0 consiste nel piacere, purch\u00e9 si comprenda, tuttavia, che solo alcuni piaceri (fra i quali il cibo, l'amicizia, una sessualit\u00e0 moderata) sono davvero necessari e vanno perseguiti, mentre tutti gli altri creano in realt\u00e0 turbamento e sofferenza.\nPer quanto riguarda invece la scuola stoica, che si articol\u00f2 in numerosi esponenti (Zenone di Cizio, Panezio, Posidonio, Crisippo etc.) e che trov\u00f2 una grande diffusione anche nella Roma imperiale, divenendone quasi la filosofia ufficiale, essa si occup\u00f2 sia di logica che di fisica e di etica, ma il tema pi\u00f9 rilevante rest\u00f2 in ogni caso quello morale. Nell'ambito di una concezione dell'uomo come partecipe del \"logos\" che unisce tutte le cose, secondo gli stoici l'individuo, per vivere rettamente, deve \"omologarsi\" in senso letterale (ovvero \"rendersi uguale al \"Logos\"\"), cio\u00e8 comportarsi sempre secondo la ragione che \u00e8 comune a tutti gli uomini. L'apatia propria agli stoici, quindi, non consiste nell'indifferenza nei confronti delle passioni, ma nella capacit\u00e0 di accettare anche il male e il dolore come necessari e finalisticamente positivi. Un forte senso del dovere e del rigore morale fece in modo che a questo tipo di etica aderirono soprattutto le classi dirigenti della Roma imperiale.\nNeoplatonismo e fine della filosofia greca.\nNell'et\u00e0 dell'impero romano la cultura ellenistica si fonde con quella latina, e anzi contribuisce, soprattutto mediante i suoi apporti artistici e filosofici, a sviluppare anche nei cittadini romani il senso e l'importanza dell\"otium\", ovvero di quella parte della vita quotidiana che i cittadini pi\u00f9 ricchi possono e devono dedicare ai piaceri e alla riflessione, anzich\u00e9 all'impegno politico o lavorativo. \nNon \u00e8 quindi pi\u00f9 possibile, in periodo imperiale, identificare una filosofia \"greca\" distinta dai suoi sviluppi in ambito latino; tuttavia, in realt\u00e0, non vi sono pi\u00f9 autonome e originali ricerche filosofiche, ma rielaborazioni sempre pi\u00f9 eclettiche delle correnti di pensiero precedenti, favorite da una dimensione sempre pi\u00f9 cosmopolita degli individui.\nIn un tale contesto, in cui si assiste al prevalere di correnti gnostiche, e ad alcune rielaborazioni dell'aristotelismo, le principali novit\u00e0 sono rappresentate per\u00f2 dalla diffusione della religione cristiana, la cui affermazione giunge a compimento con la legalizzazione del culto da parte dell'imperatore Costantino (313); e dalla risposta \"filosofica\" e pagana a questo culto, rappresentato dai vari esponenti del neoplatonismo, i pi\u00f9 importanti dei quali sono Plotino, Porfirio, Giamblico, Proclo.\nIl neoplatonismo si presenta come una cospicua reinterpretazione del pensiero di Platone, in particolare nei suoi aspetti ontologici e cosmologici, per ricondurlo sulle orme di Parmenide a un principio pi\u00f9 unitario rispetto alla \"Diade\" a cui erano approdati gli ultimi dialoghi platonici. Secondo la dottrina neoplatonica, l'intero universo trae origine da un principio primo che si pu\u00f2 definire \"Uno\"; da esso, per mezzo dell'energia vitale e di vari livelli intermedi, detti ipostasi, la creazione, che avviene per emanazione spirituale, giunge fino alle realt\u00e0 sensibili, ovvero alla materia formata, come una luce che si diffonde allontanandosi via via dalla sorgente. L'uomo \u00e8 quindi vittima di una \"caduta\" nella materialit\u00e0, da cui pu\u00f2 riscattarsi ripercorrendo al contrario, mediante un rientro nella propria anima, i vari gradi della creazione, risalendo verso la sua unit\u00e0 col tutto (definita \"anima del mondo\") e al \"Nous\", o intelligenza divina, che \u00e8 contemplazione di s\u00e9, fino a vivere con l'estasi spirituale la riunificazione con l'Uno da cui tutto promana. \u00c8 facile notare come questo pensiero abbia in s\u00e9 notevoli elementi di misticismo; esso infatti avr\u00e0 una grande influenza sui maggiori mistici cristiani del medioevo, e durer\u00e0 fin quando l'aristotelismo non subentrer\u00e0 al neoplatonismo.\nCon Agostino e gli altri padri della Chiesa la religione cristiana si diffonde a tutti i livelli del potere temporale, grazie al consenso sempre crescente che riscuote presso i pagani, che decidono di convertirsi alla \u00abbuona novella\u00bb. Assimilando la cultura pagana ne vengono respinti al contempo gli elementi ritenuti incompatibili con la nuova dottrina. Tramonta cos\u00ec, con l'editto di Giustiniano del 529 - che decreta la definitiva chiusura dell'Accademia di Atene - la filosofia greca: essa dur\u00f2, pertanto, circa un millennio.\nConsiderazioni critiche.\nSulle origini della filosofia greca molto si \u00e8 discusso tra gli studiosi su possibili influssi derivanti dall'Oriente asiatico. Alcuni aspetti del pensiero della scuola di Mileto, di Pitagora, di Eraclito, e di Parmenide, hanno fatto pensare, a seconda dei casi, ad un'ascendenza mosaica, egizia, iranica, o anche indiana. Altri invece, come Giovanni Reale, negano tali influssi riconoscendo alla filosofia greca piena autonomia e originalit\u00e0. Cos\u00ec secondo Giuseppe Faggin, \u00abdi fronte alle civilt\u00e0 dell'Oriente, il genio ellenico rappresenta la vocazione alla luce, alla razionalit\u00e0, al Logos\u00bb.\nIl \"Logos\" \u00e8 per Reale il fondamento della ragione greca, la quale per\u00f2 si richiamava soprattutto all'intuizione come principio del filosofare, e privilegiava il metodo della confutazione (\"elenchos\") per dimostrare le contraddizioni degli avversari. Faggin ha elencato quelle caratteristiche appartenute al patrimonio culturale greco, che, come ribadito sostanzialmente dallo stesso Reale, sono diventate una componente essenziale del pensiero occidentale: il \"cosmo\" (\u03ba\u03cc\u03c3\u03bc\u03bf\u03c2) cio\u00e8 la realt\u00e0 ordinata e razionale; la \"legge\" (\u03bd\u03cc\u03bc\u03bf\u03c2) che ne regola i fatti; la \"cadenza\" (\u1fe5\u03c5\u03b8\u03bc\u03cc\u03c2, ritmo) che scandisce le oscillazioni della vita; l\"accordo\" (\u03b1\u03c1\u03bc\u03bf\u03bd\u03af\u03b1, armonia) che congiunge suoni, azioni, mondi; la \"proporzionalit\u00e0\" (\u03c3\u03c5\u03bc\u03bc\u03b5\u03c4\u03c1\u03af\u03b1, simmetria) nella bellezza dei corpi umani e nelle costruzioni architettoniche; la \"parola\" (\u03bb\u03cc\u03b3\u03bf\u03c2, logos) intesa come il senso e la ragione di fatti, eventi, azioni; la \"necessit\u00e0\" (\u03b1\u03bd\u03ac\u03b3\u03ba\u03b7) che incombe, inesorabile, su tutto ci\u00f2 che esiste.\nUna tale razionalit\u00e0 ed organicit\u00e0 si rifletteva nella concezione della \"polis\", le cui leggi erano ritenute un riflesso dell'ordine naturale dell'universo, una concezione messa in crisi soltanto dall'avvento della sofistica. Analogamente era considerato \u00ab\"bello e buono\"\u00bb (\u03ba\u03b1\u03bb\u1f78\u03c2 \u03ba\u03b1\u1f76 \u03b1\u03b3\u03b1\u03b8\u03cc\u03c2) colui che attuasse nelle azioni, nel corpo e nel pensiero la legge e il ritmo della natura. Viceversa la colpa peggiore era \u00abla \u1f54\u03b2\u03c1\u03b9\u03c2, cio\u00e8 la tracotanza che si rifiuta di accettare l'ordinamento divino del mondo e gli oppone il proprio orgoglioso arbitrio\u00bb.\nUn'altra caratteristica della filosofia greca era la propensione alla speculazione teoretica, alla \"vita contemplativa\" (\u03b2\u03af\u03bf\u03c2 \u03b8\u03b5\u03c9\u03c1\u03b7\u03c4\u03b9\u03ba\u03cc\u03c2), ritenuta il fine pi\u00f9 nobile dell'esistenza umana, a discapito delle attivit\u00e0 tecniche e manuali (\u03b2\u03af\u03bf\u03c2 \u03c0\u03c1\u03b1\u03b3\u03bc\u03b1\u03c4\u03b9\u03ba\u03cc\u03c2). Testimonianze esplicite in tal senso verrebbero da Socrate, e Aristotele, sebbene non si tratti mai di un filosofare puramente astratto, ma rivolto anche all'agire etico e politico."}
{"id": "1041053", "revid": "439868", "url": "https://it.wikipedia.org/wiki?curid=1041053", "title": "Seemann", "text": "Seemann \u00e8 il secondo singolo estratto dal primo album dei Rammstein, \"Herzeleid\". Nel 2003 Apocalyptica e Nina Hagen ne fecero una cover. Questo brano \u00e8 la prima power ballad prodotta dal gruppo tedesco."}
{"id": "1041068", "revid": "12109", "url": "https://it.wikipedia.org/wiki?curid=1041068", "title": "Monolite", "text": ""}
{"id": "1041069", "revid": "187240", "url": "https://it.wikipedia.org/wiki?curid=1041069", "title": "CCK-PZ", "text": ""}
{"id": "1041070", "revid": "184755", "url": "https://it.wikipedia.org/wiki?curid=1041070", "title": "BMG (disambigua)", "text": ""}
{"id": "1041071", "revid": "834", "url": "https://it.wikipedia.org/wiki?curid=1041071", "title": "Bmg", "text": ""}
{"id": "1041084", "revid": "26891", "url": "https://it.wikipedia.org/wiki?curid=1041084", "title": "Mina marina", "text": ""}
{"id": "1041086", "revid": "26891", "url": "https://it.wikipedia.org/wiki?curid=1041086", "title": "Mina antisommergibile", "text": ""}
{"id": "1041090", "revid": "697352", "url": "https://it.wikipedia.org/wiki?curid=1041090", "title": "Threshold", "text": ""}
{"id": "1041094", "revid": "122912487", "url": "https://it.wikipedia.org/wiki?curid=1041094", "title": "Tanzi", "text": ""}
{"id": "1041096", "revid": "287204", "url": "https://it.wikipedia.org/wiki?curid=1041096", "title": "Giona di Bobbio", "text": "Biografia.\nNacque a Susa nel 600 e si fece monaco a Bobbio nel 618 sotto Sant'Attala; nel 628 fu incaricato da San Bertulfo di scrivere la biografia di San Colombano, la storia dell'abbazia, nonch\u00e9 la storia della cittadina di Bobbio.\nNel 618 raggiunse l'abbazia di Bobbio fondata da Colombano. L\u00e0, tenendo conto delle sue conoscenze letterarie, rare all'epoca, divenne segretario degli abati Atala e Bertulfo, collaboratori molto vicini al fondatore.\nNel 628 accompagn\u00f2 Bertulfo a Roma, lungo il percorso appenninico che poi diverr\u00e0 la celebre Via degli Abati. Questi gli diede l'incarico di scrivere la biografia di San Colombano, compiendo un viaggio a ritroso sulla via percorsa dal santo abate irlandese ed interpellando quelli che lo avevano conosciuto; essa ci \u00e8 giunta con il titolo: \"Vita Columbani et discipulorum eius\".\nAl ritorno si rec\u00f2 certamente in Gallia, a Luxeuil e a Faremoutiers, anche perch\u00e9 la sua biografia dell'abate Eustasio di Luxeuil (morto nel 629) dimostra che lo conosceva personalmente.\nTra il 639-642, assieme al vescovo Amando, fa parte d'un gruppo di missionari partiti per la Francia del Nord. Ad Arras scrisse la \"Vita di S. Vedasto\".\nAttorno al 642 compie la sua principale opera, la \"Vita di S. Colombano e dei suoi discepoli\" (Attala, Eustasio, Bertulfo e Burgondofara o Fara), dedicandola agli abati Boboleno di Bobbio e Waldeberto di Luxeuil.\nVerso il 659 Giona redige, nell'abbazia di Moutiers-Saint-Jean, presso Chalon-sur-Sa\u00f4ne, alcune delle sue \"Vite\" pi\u00f9 celebri sui santi \"colombaniani\", in particolare quelli di Sant'Amando, Santa Fara e S. Giovanni abate di R\u00e9ome."}
{"id": "1041097", "revid": "110157", "url": "https://it.wikipedia.org/wiki?curid=1041097", "title": "Abramo Barosso", "text": "Biografia.\nLaureato in Ingegneria, \u00e8 stato uno dei pi\u00f9 prolifici autori italiani del fumetto disneyano, soprattutto nel ventennio 1960-1980. Esordisce nel novembre 1961 sul settimanale \"Topolino\", con la storia \"Paperino al gran premio di Paperopoli\", inaugurando una continuativa produzione. Una volta redatto un soggetto, lo sviluppo della sceneggiatura veniva affidata al fratello Giampaolo, pi\u00f9 abile nel tessere trame adatte ai lettori del fumetto.\nInsieme, i fratelli forniscono un ingente apporto di creativit\u00e0 e innovazione alla scuola italiana degli sceneggiatori, assieme a Guido Martina, Rodolfo Cimino, Carlo Chendi e Gian Giacomo Dalmasso. A loro si deve il recupero di alcuni personaggi creati nei fumetti americani ma non ancora \"sperimentati\" in Italia. Esempi ne sono Gancio il dritto, nel 1962, i brasiliani Jos\u00e9 Carioca e Panchito, accoppiati a Paperino, e Rockerduck, acerrimo nemico di Zio Paperone, nel 1973. Dopo l'abbandono di Giampaolo Barosso alla Disney, Abramo scrive molte altre storie, prima di passare all'informatica. L'attivit\u00e0 si esaurisce negli anni ottanta.\nHa anche lavorato per Fix und Foxi.\nNel 2008, insieme al fratello, gli viene assegnato il Premio Papersera.\nMuore nel 2013."}
{"id": "1041098", "revid": "22475", "url": "https://it.wikipedia.org/wiki?curid=1041098", "title": "L'ora dei grandi vermi", "text": "L'ora dei grandi vermi (\"The Ganymede Takeover\"), ripubblicato anche come La conquista di Ganimede, \u00e8 un romanzo di fantascienza scritto nel 1967 da Philip K. Dick e Ray Nelson.\nTrama.\nL'azione \u00e8 ambientata nel Tennessee, stato del Sud con forte connotazione di razzismo e arretratezza.\nLa Terra \u00e8 stata invasa da grossi molluschi telepatici provenienti da Ganimede.\nEssendo sprovvisti di braccia, i ganimediani sono serviti da altre creature. Uno di loro, Mekkis, si era opposto all'invasione della Terra per via di una profezia che parlava di un'\"oscurit\u00e0 incombente\"; ma la vittoria dei ganimediani ha fatto s\u00ec che sia caduto in discredito. Proprio per questo gli viene affidato un incarico sgradevole, e cio\u00e8 governare il Tennessee, dove \u00e8 attivo un gruppo di partigiani neri guidati da un leader musulmano di colore, Percy X.\nJoan Hiashi \u00e8 in cerca di Percy X, col prestesto di registrare autentica musica afroamericana; in realt\u00e0 vuole individuare la sua posizione perch\u00e9 possa essere catturato dai terrestri asserviti ai ganimediani, tra cui il sordido proprietario terriero Gus Swenesgard.\nUn'altra organizzazione di resistenza, che si cela dietro l'Associazione mondiale di psichiatria, cerca invece di proteggere Percy e invia a sventare la trama di Joan lo psichiatra Paul Rivers.\nNonostante Percy, che ha poteri telepatici, riesca a smascherare Joan, egli cade nelle mani del perfido psichiatra Rudolph Balkani assieme alla donna. I due sono liberati e sostituiti da simulacri. I terroristi di Percy sono dotati di armi psichiche, comprese bombe che cancellano la mente e altre che causano allucinazioni, e logorano con le loro scorrerie i sostenitori bianchi dei ganimediani.\nBalkani uccide il simulacro di Joan con una botta in testa, poi si suicida perch\u00e9 ha completato il suo grande trattato sull'oblio, e ritiene di aver raggiunto lo scopo della sua vita. Percy X viene persuaso da Mekkis, un ganimediano ribelle, a usare la bomba che cancella la mente, prima che gli altri alieni comincino a spazzare via l'umanit\u00e0. L'effetto dell'ordigno \u00e8 devastante anche per i terrestri, ma Paul Rivers riesce a convincere Joan, emotivamente azzerata e per questo immune alla bomba, a spegnere l'arma prima che sia troppo tardi.\nI ganimediani sono tutti morti; la Terra torna nelle mani degli uomini. Gus Swenesgard, un tempo lacch\u00e8 dei ganimediani, deve ora leggere alla televisione un discorso scritto dall'associazione degli psichiatri col quale si autonomina reggente del pianeta, ma va in crisi davanti alle telecamere. S'intuisce che gli verr\u00e0 permesso di governare sotto il controllo dell'associazione, ma Paul si chiede se questo non possa portare a una nuova tirannia."}
{"id": "1041099", "revid": "486946", "url": "https://it.wikipedia.org/wiki?curid=1041099", "title": "Oblast di Vinnytsia", "text": ""}
{"id": "1041101", "revid": "486946", "url": "https://it.wikipedia.org/wiki?curid=1041101", "title": "Oblast di Zakarpattia", "text": ""}
{"id": "1041103", "revid": "767487", "url": "https://it.wikipedia.org/wiki?curid=1041103", "title": "Das Modell", "text": "Das Modell \u00e8 un singolo del gruppo industrial metal tedesco Rammstein; si tratta di una reinterpretazione dell'omonimo brano dei Kraftwerk. Il singolo conteneva anche un breve videogioco per Windows 95 con protagonisti i membri della band."}
{"id": "1041104", "revid": "486946", "url": "https://it.wikipedia.org/wiki?curid=1041104", "title": "Oblast di Zaporizhia", "text": ""}
{"id": "1041108", "revid": "36426", "url": "https://it.wikipedia.org/wiki?curid=1041108", "title": "Rima incatenata", "text": ""}
{"id": "1041109", "revid": "85405", "url": "https://it.wikipedia.org/wiki?curid=1041109", "title": "Zhytomyr", "text": ""}
{"id": "1041110", "revid": "110157", "url": "https://it.wikipedia.org/wiki?curid=1041110", "title": "Fender Cyclone", "text": "La Fender Cyclone \u00e8 una chitarra elettrica prodotta da Fender. Introdotta dal 1997 sul mercato, la Cyclone \u00e8 molto simile alla Mustang ma con caratteristiche tecniche differenti.\nLa Cyclone ha un manico di 24,75\"\", lo stesso della Gibson Les Paul ma con un formato insolito per la Fender, e un tremolo sincronizzato stile Stratocaster.\nLa Cyclone originale ha un Fender Atomic Pickup vicino al ponte, un pickup Tex-Mex vicino al manico ed un selettore di pickup convenzionale.\nA partire dal 2006 la gamma Cyclone ha incluso la Cyclone originale, la Cyclone HH con due Humbucker e la Fender Cyclone II con tre pickup MIA Jaguar controllati da un interruttore on/off vicino al selettore dei pickup.\nDal gennaio 2007, la Fender ha interrotto sia la produzione che la commercializzazione di tutte le varianti della Cyclone."}
{"id": "1041111", "revid": "486946", "url": "https://it.wikipedia.org/wiki?curid=1041111", "title": "Oblast di Zhytomyr", "text": ""}
{"id": "1041113", "revid": "767487", "url": "https://it.wikipedia.org/wiki?curid=1041113", "title": "Valle dell'Ofanto", "text": "Il bacino della Valle dell'Ofanto \u00e8 costituito dal territorio che si trova ai margini del fiume Ofanto le cui sponde segnavano il confine fra le province di Bari e Foggia. Oggi tale bacino \u00e8 racchiuso principalmente nel territorio della provincia di nuova costituzione di Barletta-Andria-Trani e ancora in parte in quello della provincia di Foggia.\nIl territorio \u00e8 segnato dal fondovalle e dalle terrazze dei versanti, tende ad allargarsi creando un alveo dove si raccolgono affluenti provenienti dalla Basilicata."}
{"id": "1041114", "revid": "287204", "url": "https://it.wikipedia.org/wiki?curid=1041114", "title": "Guaritore galattico", "text": "Guaritore galattico (\"Galactic Pot-Healer\") \u00e8 un romanzo di fantascienza di Philip K. Dick pubblicato nel 1969.\nLa storia tratta di un gran numero di temi filosofici e politici, come le societ\u00e0 repressive, il fatalismo e la ricerca del senso della vita.\nTrama.\nJoe Fernwright \u00e8 un riparatore di ceramiche che vive in una societ\u00e0 futura dominata da un regime oppressivo e totalitario; come numerosi protagonisti dickiani, Fernwright \u00e8 depresso, pieno di dubbi, reduce da un matrimonio fallito e in serie difficolt\u00e0 economiche.\nFernwright viene contattato da un misterioso essere alieno, \"Glimmung\", dotato di poteri sotto alcuni aspetti paragonabili a quelli di una divinit\u00e0.\nGlimmung convoca Joe e molti altri individui da vari mondi per aiutarlo a compiere un'impresa titanica sul pianeta \"Plowman\": trasportare in superficie l'antica cattedrale di \"Heldscalla\", sprofondata negli abissi dell'oceano.\nTemi.\nIl romanzo affronta, tra gli altri, i temi della predestinazione e del libero arbitrio. Il confronto tra Glimmung ed il suo doppio oscuro sembra richiamare l'opera di Carl Gustav Jung sull'Ombra.\nVi sono, inoltre, numerosi espliciti riferimenti al \"Faust\" di Goethe."}
{"id": "1041116", "revid": "767487", "url": "https://it.wikipedia.org/wiki?curid=1041116", "title": "Malyj dramati\u010deskij teatr", "text": "Il Malyj dramati\u010deskij Teatr (, \"Piccolo teatro drammatico\"), chiamato anche Teatr Evropy (Teatro d'Europa), \u00e8 un teatro russo con sede a San Pietroburgo ed \u00e8 conosciuto anche come Teatro Dodin, dal nome di Lev Abramovi\u010d Dodin, suo massimo mentore: si trova in Uliza Rubensteina, nelle immediate vicinanze della Prospettiva Nevskij.\nNato nel 1944 nella vecchia Leningrado, conobbe un periodo iniziale di attivit\u00e0 minima, dovuta al fatto che, in quegli anni, i teatri della citt\u00e0 vennero boicottati dalla partecipazione dell'Unione Sovietica alla seconda guerra mondiale.\nIl teatro inizialmente oper\u00f2 senza sede fissa, producendo spettacoli che venivano rappresentati nella regione di Leningrado da una piccola troupe. Nel 1962 vi recita la compagnia di Eduardo De Filippo che ottiene un successo strepitoso. Dagli anni settanta del ventesimo secolo un enorme successo invest\u00ec le produzioni del Malyj, portando quest'ultimo in tourn\u00e9e in molti paesi europei ed extraeuropei, divenendo simbolo di una rinata arte drammatica russa.\nNel 1998, a seguito dei numerosi riconoscimenti in campo artistico, il Malyj ottenne il nome di Teatro d'Europa, entrando a far parte dell'Unione dei Teatri d'Europa voluta dal regista teatrale italiano Giorgio Strehler."}
{"id": "1041135", "revid": "767487", "url": "https://it.wikipedia.org/wiki?curid=1041135", "title": "Lo straniero senza nome", "text": "Lo straniero senza nome (\"High Plains Drifter\") \u00e8 un film western del 1973 diretto e interpretato da Clint Eastwood.\nTrama.\nUn uomo giunge nell'apparentemente tranquilla cittadina di Lago e quasi subito uccide tre pistoleri (assoldati da una compagnia mineraria per proteggere la citt\u00e0 ed i relativi interessi) che lo avevano minacciato e poco dopo stupra una donna che lo aveva affrontato aggressivamente ma da cui traspariva un \"interesse\" nei suoi confronti.\nSuccessivamente viene informato dallo sceriffo del probabile ritorno in citt\u00e0 di altri tre pistoleri, anche loro un tempo al soldo della compagnia ed ora in carcere, fatti imprigionare dai cittadini con un'accusa falsa dopo che avevano spadroneggiato per troppo tempo, oltre ad avere ucciso a frustate il precedente sceriffo senza che la cittadinanza muovesse un dito, ed egli gli propone di restare per proteggere i cittadini dal loro ritorno.\nL'uomo, tormentato nel sonno proprio dalla morte dello sceriffo, inizialmente rifiuta ma poi, dopo l'assicurazione che potr\u00e0 chiedere ed ottenere tutto ci\u00f2 che vuole, accetta l'incarico tentando di addestrare i cittadini alla difesa; i suoi metodi per\u00f2 incontrano ben presto l'ostilit\u00e0 dei commercianti della citt\u00e0 che vedono compromettere i loro affari dai suoi continui \"prelievi\"; nel frattempo i tre malviventi escono di prigione e si incamminano verso la citt\u00e0 per vendicarsi, con l'aiuto di Callie, la ragazza che era stata con lo straniero poco dopo il suo arrivo, cercano di far assassinare lo straniero (in quanto convinti che stia creando troppi problemi, mettendoli uno contro l'altro e mandando in malora il paese) senza tuttavia riuscirci ed ottenendo il risultato di scatenarne la furia, che si materializza con l'uccisione di coloro che avevano tentato di ucciderlo e la distruzione dell'albergo dove si era consumato il tentativo.\nDopo l'accaduto i cittadini si mostrano nuovamente accondiscendenti con le richieste dello straniero, compresa Sarah, la moglie del proprietario dell'albergo che va a dormire con lo straniero, nell'unica stanza rimasta agibile (con il tacito e vile consenso del marito), unica persona che a suo tempo tent\u00f2 senza riuscirci di fermare l'omicidio dello sceriffo. Poco dopo, sempre su ordine dello straniero, la citt\u00e0 viene dipinta completamente di rosso ed il suo nome da quel momento sar\u00e0 \"Hell\" (inferno).\nMorgan, uno dei potenti della citt\u00e0 che avevano tentato di uccidere lo straniero, fuggito ma ferito dallo stesso subito dopo il tentativo andato a vuoto, corre incontro ai tre malviventi (nonostante lui stesso li avesse fatti incarcerare) e li informa sui \"cambiamenti\" occorsi in citt\u00e0 ma Stacey, il capobanda, lo uccide per vendetta ed immediatamente dopo i tre sono assaliti da colpi di fucile, senza per\u00f2 riuscire a scorgere chi stia sparando loro (lo straniero nascosto dietro a delle rocce).\nLo straniero rientrato nella citt\u00e0 completamente ridipinta organizza il \"bentornati\" ai tre, con tanto di tavolata a festa e di esposizione di uno striscione di benvenuto; fa preparare i cittadini allo scontro ma, nel momento in cui i tre arrivano in citt\u00e0 sparando, nessuno reagisce e molti vengono uccisi, mentre lo straniero si era allontanato lasciando che i cittadini si arrangiassero. La sera tutti i cittadini vengono radunati nel saloon dai tre banditi, ma all'improvviso uno dei tre viene trascinato fuori con una frusta e, mentre gli altri due esitano ad uscire, questi viene ucciso a frustate dallo straniero.\nLa frusta viene gettata dentro il locale ed i due complici escono facendosi scudo delle persone, ma non trovano nessuno e rimangono soli dopo la fuga dei cittadini dal saloon; i due si trovano anche senza cavalli, nascosti dallo straniero, ed allo scoperto vengono uccisi dall'uomo uno dopo l'altro. Lo straniero in ultimo viene salvato da Mordecai, un nano da lui preso in simpatia, che uccide il proprietario dell'albergo che aveva tentato nella confusione di sorprenderlo alle spalle.\nIl giorno dopo lo straniero riparte e fuori citt\u00e0 incontra Mordecai che sta scrivendo il nome per la tomba dello sceriffo Duncan ucciso dai tre. Mordecai vuole sapere il nome dello sconosciuto (che non lo aveva mai detto a nessuno) e lui risponde che sta scrivendo proprio il nome di suo fratello (\"Sceriffo Jim Duncan riposa in pace\"). Quindi se ne va cavalcando e scompare all'orizzonte.\nDivieti.\nIn Italia il film venne vietato ai minori di 18 anni.\nCuriosit\u00e0.\nNella versione originale in inglese l'identit\u00e0 dello straniero resta volutamente molto pi\u00f9 ambigua. Infatti alla domanda di Mordecai \u201cI never did know your name\u201d (letteralmente \"Non ho mai saputo il tuo nome\"), lo straniero risponde \"Yes, you do\" (traducibile con \"S\u00ec, lo sai\")."}
{"id": "1041143", "revid": "1543377", "url": "https://it.wikipedia.org/wiki?curid=1041143", "title": "Osteofita", "text": "L'osteofita \u00e8 una escrescenza di tessuto osseo localizzata in prossimit\u00e0 della superficie articolare di un osso. Generalmente \u00e8 a forma di becco (detto becco osteofitico).\nGli osteofiti sono prodotti dall'accumulo di calcio sulla cartilagine articolare. Sono tipicamente presenti nelle forme di osteoartrosi e sono in parte responsabili delle manifestazioni dolorose di questa malattia. Sono da considerare come una reazione del tessuto osseo, interessato da processi erosivi e irritativi cronici, volta a stabilire una maggior superficie di contatto tra i corpi articolari.\nEziologia.\nLa formazione di osteofiti \u00e8 stata tradizionalmente correlate a eventuali modifiche sequenziali e conseguenti alla formazione di tessuto osseo dovuta all'invecchiamento, alla degenerazione, all'instabilit\u00e0 meccanica e ad alcune patologie (come l'iperostosi scheletrica idiopatica diffusa). Spesso gli osteofiti si formano nelle articolazioni artrosiche a causa dei danni e dell'usura da infiammazione. La calcificazione e la formazione di nuovo tessuto osseo pu\u00f2 verificarsi anche in risposta al danno meccanico alle articolazioni.\nFisiopatologia.\nGli osteofiti si formano in seguito al danneggiamento cui va incontro una superficie articolare infiammata. La loro presenza \u00e8 comune nel caso di artrite. Gli osteofiti di solito limitano il movimento articolare e tipicamente causano dolore.\nLa presenza di osteofiti sulla parte posteriore della colonna vertebrale, sono il segno di una degenerazione dovuta all'invecchiamento. In questo caso, gli speroni non sono la fonte del mal di schiena, ma sono invece il sintomo di un problema pi\u00f9 profondo. Tuttavia, gli speroni ossei sul dorso possono comprimere sui nervi che emergono dalla colonna vertebrale e diretti ad altre parti del corpo. Ci\u00f2 pu\u00f2 causare dolore in entrambi gli arti superiori e inferiori e un intorpidimento o formicolio alle mani e ai piedi.\nGli osteofiti possono apparire anche sui piedi, sia lungo le dita o sul tallone, nonch\u00e9 sulle mani. In casi estremi, gli speroni ossei crescono lungo tutta la struttura scheletrica di una persona: lungo le ginocchia, i fianchi, le spalle, le coste, le braccia e le caviglie.\nOsteofiti sulle dita o sui piedi sono conosciuti come nodi di Heberden (se sulla interfalangea distale) o nodi di Bouchard (se sulle articolazioni interfalangee prossimali).\nGli osteofiti possono anche essere il risultato finale di alcuni processi patologici. L'osteomielite, un'infezione ossea, pu\u00f2 lasciare l'osso adiacente con la formazione di uno sperone. Il piede di Charcot, che colpisce soprattutto i diabetici, pu\u00f2 anche lasciare speroni ossei che potrebbero quindi diventare sintomatici.\nTrattamenti.\nNormalmente, i casi asintomatici non sono trattati. Per quelli sintomatici, l'assunzione di farmaci anti-infiammatori non steroidei e l'intervento chirurgico sono due opzioni praticabili."}
{"id": "1041144", "revid": "124811935", "url": "https://it.wikipedia.org/wiki?curid=1041144", "title": "Did\u00f2", "text": "Did\u00f2 \u00e8 il nome commerciale di un materiale facilmente modellabile prodotto inizialmente dalla Adica Pongo, poi passato a FILA. Simile al Pongo e alla plastilina, \u00e8 rivolto a un target di bambini dai due ai cinque anni; \u00e8 innocuo, atossico, aromatizzato alla mela e prodotto con ingredienti naturali (farina, acqua, sale).\n\u00c8 stato immesso sul mercato nel 1985."}
{"id": "1041146", "revid": "110157", "url": "https://it.wikipedia.org/wiki?curid=1041146", "title": "Fender Cyclone II", "text": "La Fender Cyclone II \u00e8 una chitarra elettrica prodotta da Fender. Introdotta come successore della Fender Cyclone nel luglio 2002, la Cyclone II presenta delle differenze come le strisce da corsa della Fender Mustang e i pick-up presi in prestito dalla Fender Jaguar.\nLa Cyclone II ha un manico di 24,75 pollici, un tremolo sincronizzato stile Stratocaster e un interruttore on/off per ogni pick-up.\nDal gennaio 2007 la produzione della Cyclone II \u00e8 stata interrotta."}
{"id": "1041148", "revid": "22414", "url": "https://it.wikipedia.org/wiki?curid=1041148", "title": "Unreal tournament", "text": ""}
{"id": "1041153", "revid": "767487", "url": "https://it.wikipedia.org/wiki?curid=1041153", "title": "Il diavolo e l'acquasanta", "text": "Il diavolo e l'acquasanta \u00e8 un film del 1983 diretto da Bruno Corbucci.\nTrama.\nBruno Marangoni, ex centravanti della Roma, \u00e8 caduto in disgrazia dopo aver abbandonato il calcio a causa di una serie di infortuni, ed ora vive di espedienti e piccole truffe. \nArriva perfino spesso a simulare il suicidio minacciando di gettarsi dal Colosseo, e nell'ultima circostanza viene \"salvato\" da Don Gaetano, un prete ex scalatore, parroco di un paesello del Lazio.\nMarangoni, decide quindi di traslocare con la provocante compagna nella sacrestia del povero parroco, colpevole di averlo salvato e quindi, a suo modo di vedere, in dovere di ospitarlo.\nDon Gaetano, grande appassionato di calcio e con a cuore le sorti della sfortunata squadra del Castelfranco, cerca di avere un tornaconto dal suo scomodo ospite invitandolo a diventare allenatore-giocatore della squadra. Marangoni \u00e8 tuttavia intenzionato soltanto a portare scompiglio nella comunit\u00e0 con una serie di truffe in attesa del grande colpo che possa sistemarlo per sempre. In realt\u00e0, al di l\u00e0 di questo subdolo fine, a frenarlo \u00e8 la sua ritrosia verso il mondo del pallone, che l'aveva portato dagli altari alle polveri. Ma a poco a poco, un po' per convenienza, un po' per il richiamo della passione, Marangoni accetta la proposta di Don Gaetano, e risolleva, da solo allenatore, le sorti della squadra portandola in \"zona promozione\", pur continuando le sue attivit\u00e0 losche.\nQuando il bottino accumulato \u00e8 interessante ma le sue truffe pi\u00f9 grandi vengono scoperte, Marangoni abbandona la squadra alla vigilia dell'incontro decisivo verso nuovi lidi. Tuttavia, mentre \u00e8 in fuga, non resiste ad aggiornarsi sull'autoradio sull'andamento del match-promozione: sentendo che la sua squadra perde tre a zero, inverte la marcia e torna al campo sportivo. Caso vuole che il capitano dell'altra squadra dilettantistica sia un ex professionista che fu a suo tempo l'autore del becero fallo che gli aveva di fatto rovinato la carriera.\nMarangoni arriva all'inizio del secondo tempo e scende in campo di persona. Sbeffeggia l'odiato avversario e segna i quattro spettacolari gol, l'ultimo a tempo scaduto, che regalano a Don Gaetano la promozione ed a lui, in lacrime, la vera rivincita con la vita.\nProduzione.\nIl film venne girato interamente nei dintorni di Roma.\nLa sequenza della truffa al ristoratore \u00e8 stata girata ad Anguillara Sabazia, presso il ristorante \u201cLo chalet del lago\u201d.\nIl campo di calcio della squadra del Castelfranco allenata da Marangoni (Tomas Milian) \u00e8 quello del Bracciano, in via Santa Lucia.\nLa casa in cui vive don Gaetano (Piero Mazzarella), oggi un agriturismo, \u00e8 in via Lazio 52 a Manziana."}
{"id": "1041159", "revid": "767487", "url": "https://it.wikipedia.org/wiki?curid=1041159", "title": "Storia di fifa e di coltello - Er seguito der Pi\u00f9", "text": "Storia di fifa e di coltello - Er seguito der Pi\u00f9 \u00e8 un film del 1972 diretto da Mario Amendola. Il film \u00e8 un seguito e al tempo stesso una parodia di \"Er pi\u00f9 - Storia d'amore e di coltello\", del quale mantiene non solo l'ambientazione ma anche buona parte del cast di comprimari.\nTrama.\nRoma, primi anni del 1900. Ciccio Pennisi, cugino del defunto Nino Patroni, \"Er Pi\u00f9\" de Borgo, chiama dalla lontana Cefal\u00f9 suo cugino Franco, un mite arrotino e fratello di Nino. Ciccio si aspetta che Franco possa diventare il nuovo \"Pi\u00f9\", tutelando l'onore della famiglia, dei borghiciani e amministrando la spiccia giustizia popolare.\nFranco, di indole codarda, per un certo tempo riesce a fingersi coraggioso agli occhi del borgo e si guadagna l'amore della bella Silvana e l'inimicizia di Bartolo, il \"Pi\u00f9\" del quartiere di San Giovanni.\nTuttavia, in occasione dell'inaugurazione della luce elettrica nel quartiere di San Giovanni, il primo quartiere di Roma a avere la luce elettrica grazie all'influenza di Bartolo, gli uomini di Borgo irrompono sul luogo della cerimonia e provocano una gigantesca rissa in cui Franco \u00e8 spinto a fare il capopopolo. L'inaugurazione \u00e8 mandata a monte e Franco teme la prevedibile vendetta di Bartolo e dei suoi; finge quindi di avere contratto una strana forma di rabbia da un cane che lo ha morso durante l'inaugurazione in modo da sottrarsi alla sfida degli avversari. La sig.ra Teresa per\u00f2 scopre l'inganno e lo caccia di casa.\nMentre Franco si allontana dalla incontra per caso Bartolo, ferito da una coltellata di Verdicchio che intendeva difendere l'onore della sorella Iris, insidiata da Bartolo. Per una serie di equivoci Franco appare come l'autore della coltellata e, per il suo coraggio, viene di nuovo accolto in famiglia con grandi onori. Mentre Bartolo \u00e8 convalescente i suoi fratelli sfidano Franco a duello in una localit\u00e0 dall'altra parte di Roma.\nLa mattina del duello Ciccio scopre che se, Franco indossa la bombetta appartenuta al fratello Nino, si trasforma in un \"uomo di coltello\" coraggioso e spavaldo.\nGrazie al potere della bombetta Franco riesce a duellare valorosamente finch\u00e9 il combattimento non \u00e8 interrotto da Bartolo che, arrivato convalescente in calesse, ferma i suoi fratelli dicendogli che le sue vendette deve risolverle personalmente.\nTornato a casa Ciccio induce Franco a tenere sempre in testa la bombetta (perch\u00e9 appena la toglie ritorna vile e codardo) e cos\u00ec Franco diventa un autentico erede del fratello Nino, guadagnandosi il rispetto del quartiere (che lo protegge dalle indagini della Polizia per l'accoltellamento di Bartolo) e il definitivo amore di Silvana. Tra le gesta del nuovo \"Pi\u00f9\" c' anche la vendetta contro il \"Cinese\", l'autore dell'omicidio di Nino, che Franco malmena e getta nel Tevere non appena il \"Cinese\" esce dalla prigione Regina Coeli.\nGrazie all'autorevolezza di Franco il primo quartiere di Roma ad avere la luce elettrica \u00e8 proprio Borgo. Durante l'inaugurazione si presenta Bartolo, ma non per sfidarlo a duello. \u00c8 innamorato della sorella di Verdicchio e ne chiede la mano in presenza del fratello e di Franco. I due acconsentono alle nozze, e questo sigla anche un'alleanza tra i quartieri di Borgo e di San Giovanni. Proprio nel bel mezzo dei festeggiamenti irrompe un uomo armato di pistola: \u00e8 Cesare, conosciuto come \"Er Boia\", il fratello del \"Cinese\", che vuole vendicarsi contro Franco per aver malmenato il fratello. Parte un colpo di pistola che fa volare via la bombetta di Nino, che si incastra nei circuiti elettrici e, prendendo fuoco, provoca un black out.\nQuando la luce viene ripristinata si scopre che Franco, Ciccio e Silvana sono spariti, cos\u00ec come il cavallo del calesse di Totarello. Franco, stanco di rischi e vendette, ha approfittato della confusione per rapire l'amata Silvana e fuggire a cavallo verso Cefal\u00f9; \u00e8 inseguito da Ciccio, che cerca di farsi dare un passaggio."}
{"id": "1041161", "revid": "2086023", "url": "https://it.wikipedia.org/wiki?curid=1041161", "title": "Re Rosso (Marvel Comics)", "text": "Re Rosso (\"Red King\"), il cui vero nome \u00e8 Principe Angomo II, \u00e8 un personaggio dei fumetti creato da Greg Pak e Carlo Pagulayan nel 2006 per la saga \"Planet Hulk\", pubblicata dalla Marvel Comics. I personaggi spesso lo chiamano \"imperatore\", ma il suo titolo, quindi il nome esatto, \u00e8 \"re\".\nBiografia del personaggio.\nIl Re Rosso compare per la prima volta in albo Marvel nel primo episodio di \"Planet Hulk\".\nSi stava annoiando in una sorta di Colosseo in attesa di un combattimento, quando Hulk sfonda la gabbia in cui \u00e8 rinchiuso e dopo aver affrontato un mostro si lancia contro l'imperatore. Caiera respinge Hulk con un raggio del suo bastone.\nInvitato dalla prospettiva di un combattimento, l'imperatore decide di combattere Hulk con la sua armatura.\nDopo una lotta feroce, nella quale uccide due amici di Miek, viene ferito da Hulk, che si appresta a ucciderlo, ma Caiera lo salva.\nL'imperatore ordina che Hulk e Miek vengano portati nella \"Fauce\", la scuola per gladiatori pi\u00f9 dura del pianeta. I gladiatori non possono opporsi a Re Rosso, a causa del disco d'obbedienza, ma grazie a Silver Surfer, che libera Hulk e gli altri prigionieri del colosseo, il Gigante di Giada ha un'altra occasione per affrontare il despota. Questa volta Hulk, anche grazie all'aiuto della stessa Caiera, che ha capito quanto Re Rosso sia crudele, riesce a sconfiggerlo, scagliandolo nella Foresta Ritorta, dove verr\u00e0 ucciso brutalmente dai Wildbot.\nPoteri e abilit\u00e0.\nIl Re Rosso non possiede superpoteri, ma si serve della sua abilit\u00e0 come guerriero e della sua armatura per sconfiggere i suoi avversari.\nLa sua armatura lo rende praticamente immortale, gli dona forza e resistenza infinitamente superiori a quelle degli altri esseri, gli permette di sparare vampate di fuoco e razzi esplosivi, inoltre il Re Rosso brandisce una lunga spada che all'occorrenza pu\u00f2 anche infiammare.\nPersonalit\u00e0.\nNonostante all'inizio sembri freddo e calcolatore il Re Rosso dimostra nel corso della storia una personalit\u00e0 sempre pi\u00f9 folle, bruciando vivi molti dei suoi alleati e nemici, senza fare distinzioni, arriva addirittura a liberare la razza di virus organici nota come Spike, nel tentativo di uccidere Hulk e i suoi compagni, gli Spike e i bombardamenti dell'imperatore mieterono molte vittime tra i civili, ma ci\u00f2 non dest\u00f2 il minimo rimorso nel Re Rosso, che, nel tentativo finale di distruggere Hulk, non esita, nella sua follia a tentare di distruggere l'intero pianeta."}
{"id": "1041162", "revid": "84184", "url": "https://it.wikipedia.org/wiki?curid=1041162", "title": "Pierantonio Bondioli", "text": "Biografia.\nStudi\u00f2 a Padova, dove fu alunno dell'Accademia Galileiana di scienze, Lettere ed Arti, nonch\u00e9 amico ed allievo prediletto di Melchiorre Cesarotti.\nSi laure\u00f2 all'Universit\u00e0 di Padova in medicina il 1\u00ba luglio 1789.\nNel 1803 divenne professore di \"materia medica\" all'Universit\u00e0 di Bologna ma ben presto fece ritorno all'Universit\u00e0 di Padova, dove succedette ad \"Andrea Comparetti\" nell'insegnamento della medicina clinica.\nNel 1808 recatosi a Bologna in qualit\u00e0 di elettore del collegio dei dotti, che per ordine di Napoleone dove eleggere il senato, vi mor\u00ec improvvisamente il 16 settembre.\nFu socio delle pi\u00f9 importanti accademie scientifiche tra cui, dal 1805 dell'Accademia Nazionale delle Scienze."}
{"id": "1041163", "revid": "1437331", "url": "https://it.wikipedia.org/wiki?curid=1041163", "title": "Europoort", "text": "L'Europoort \u00e8 il nome dell'area che si estende nei Paesi Bassi, sulle rive dell'Oceano Atlantico, e comprende il complesso formato dall'area portuale di Rotterdam e dall'adiacente zona industriale.\nCon una superficie di 3.600 ettari circa, \u00e8 il terzo porto pi\u00f9 grande al mondo per quantit\u00e0 di merci scambiate dopo quelli di Shanghai e Singapore e il primo in Europa. Tale posizione \u00e8 resa possibile dalle sue caratteristiche di porto polivalente, ovvero nel quale vengono scambiate merci di pi\u00f9 tipi, non solo di una particolare categoria. Fino al 2004 era il porto pi\u00f9 grande al mondo.\nNelle sue banchine, che si snodano per chilometri, si trovano i pi\u00f9 grandi depositi di carburante di tutta l'Unione europea.\nPorto di Rotterdam.\nIl \"porto di Rotterdam\" \u00e8 il pi\u00f9 grande porto in Europa. Dal 1962 fino al 2002 \u00e8 stato il porto pi\u00f9 trafficato del mondo, poi superato prima dal Porto di Singapore e poi dal Porto di Shanghai.\nIl porto di Rotterdam ora si estende su una distanza di 40 chilometri (25 miglia).\nRotterdam \u00e8 costituito da cinque distinte aree portuali e tre parchi di distribuzione che facilitano le esigenze di un entroterra con 40.000.000 di consumatori."}
{"id": "1041164", "revid": "1305772", "url": "https://it.wikipedia.org/wiki?curid=1041164", "title": "AES/EBU", "text": "L'AES/EBU \u00e8 un formato standard per l'audio digitale, usato per interfacciare tra di loro diversi dispositivi.\nUfficialmente, \u00e8 denominato AES3 ma prende il suo nome comune dal fatto che \u00e8 stato sviluppato congiuntamente da Audio Engineering Society (AES) e European Broadcasting Union (EBU). La prima introduzione di questo formato risale al 1992, con revisioni successive nel 1995, 1998 e 2003. Lo standard definisce anche diversi tipi di connettori utilizzati dalle apparecchiature.\nUno standard correlato, chiamato S/PDIF, \u00e8 stato sviluppato come versione consumer dell'AES/EBU, con connettori di tipo pi\u00f9 comune, ed \u00e8 ora parte delle specifiche complessive AES3.\nConnessioni.\nLo standard AES3 rispecchia la parte 4 dello standard internazionale IEC 60958. Dei tipi di connettori fisici che definisce, tre tipi sono di uso comune:\nI connettori F05, connettori Toshiba da 5mm per fibra ottica in plastica, sono di solito pi\u00f9 noti con il loro nome commerciale, TOSLINK.\nIl precursore delle specifiche IEC 60958 Type II era l'interfaccia S/PDIF, al cui articolo si rimanda per dettagli sul formato dati AES/EBU. Si osservi, tuttavia, che i livelli elettrici sono differenti tra le due interfacce.\nAltre strutture di trasporto AES3.\nIn tempi recenti, molte apparecchiature professionali sono equipaggiate con cablaggi coassiali a 75 ohm che usano un connettore BNC. Questo permette di usare gli stessi cavi, sezionatori e infrastrutture gi\u00e0 in uso per il video analogico e digitale. L'esempio tipico \u00e8 nella pi\u00f9 recente generazione di videoregistratori betacam, ma anche molti video server prevedono questo tipo di connessione, nota come AES3id.\nL'audio AES/EBU pu\u00f2 anche essere trasportato direttamente insieme al segnale video, all'interno di un segnale SDI. In questo caso, viene integrato come ancillary data insieme alle informazioni di sincronismo orizzontale e prende il nome di audio embedded.\nUn ulteriore modo di trasmettere l'audio AES/EBU \u00e8 di incapsularlo all'interno di una rete ATM. Lo standard per fare questo \u00e8 l'AES47, noto anche come IEC 62365.\nPer informazioni sulla sincronizzazione di strutture di audio digitale, si veda lo standard AES11, mentre la capacit\u00e0 di inserire identificatori univoci all'interno di un flusso AES3 \u00e8 coperta dallo standard AES52.\nIl protocollo.\n\"Il protocollo di basso livello per la trasmissione dati \u00e8 in gran parte identico tra AES/EBU e S/PDIF, per cui quanto segue si applica anche a quest'ultimo formato, tranne se diversamente indicato.\"\nL'AES/EBU fu progettato in primo luogo per supportare l'audio codificato PCM sia nel formato DAT a 48\u00a0kHz che nel formato CD a 44.1\u00a0kHz. Non si tent\u00f2 in alcun modo di usare una portante che potesse supportare entrambe le frequenze di campionamento: l'AES/EBU permette ai dati di essere di qualsiasi frequenza, e recupera il clock di riferimento usando la codifica Biphase Mark Code (BMC) per i dati. Una conseguenza importante di questo \u00e8 che il segnale AES/EBU trasportato attraverso una linea bilanciata \u00e8 indipendente dalla polarit\u00e0, e viene trasmesso correttamente anche se il cavo \u00e8 in controfase.\nIl flusso di bit consiste nei dati audio PCM raggruppati in campioni di piccole dimensioni e inseriti in una struttura pi\u00f9 grande che trasporta anche varie informazioni e codici di stato. La struttura di pi\u00f9 alto livello \u00e8 l\"'audio block\", che corrisponde pressappoco al numero di campioni di dati PCM. Ogni blocco \u00e8 suddiviso in 192 \"frame\" numerati da 0 a 191, a loro volta divisi in due \"subframe\" (o canali): A (sinistro) e B (destro). Ogni \"subframe\" contiene l'informazione di un singolo campione di audio PCM o, pi\u00f9 semplicemente, un canale di audio. Ogni subframe \u00e8 organizzato in 32 \"time slot\" numerati da 0 a 31, ognuno dei quali corrisponde all'incirca a un singolo bit. Non tutti i blocchi sono usati per trasmettere i dati audio, alcuni servono per segnali di controllo, e altri per trasmettere informazioni sui canali. Nell'uso normale solo 20 blocchi sono usati per l'audio, il che fornisce una qualit\u00e0 audio a 20 bit (come confronto, un CD usa campioni a 16 bit).\nIn definitiva, un \"audio block\" completo contiene 192 campioni di due canali audio e altri dati, per 12288 bit in totale.\nI 32 bit del \"time slot\" sono usati in questo modo:\nTime slot da 0 a 3.\nIn realt\u00e0, questi \"time slot\" non trasportano dati ma possono aiutare il recupero del clock e l'identificazione dei \"subframe\". Non sono codificati BMC per cui sono unici nel flusso di dati e pi\u00f9 facili da riconoscere, ma non rappresentano bit reali. La loro struttura minimizza la corrente continua sulla linea di trasmissione.\nSono possibili tre preamboli:\nLa denominazione X,Y,Z \u00e8 dello standard AES; quella M, W,B dell'IEC 958 (un'estensione dell'AES).\nTime slot da 4 a 7.\nQuesti \"time slot\" possono trasportare informazioni ausiliarie, come un canale audio supplementare a bassa qualit\u00e0, impiegato per esempio per il talkback verso lo studio o per comunicazioni di servizio tra due studi\nCome alternativa, possono essere usati per espandere la lunghezza di word a 24 bit, anche se questo richiede che i dispositivi che ricevono il segnale possano impiegare questo formato non standard.\nTime slot da 8 a 27.\nQuesti \"time slot\" portano 20 bit di informazione audio, nell'ordine da LSB a MSB. Se la sorgente fornisce meno di 20 bit, gli LSB inutilizzati sono posti allo zero logico (per esempio, i bit 8-11 di un flusso dati a 16 bit proveniente da un CD audio sono a zero).\nTime slot da 28 a 31.\nQuesti \"time slot\" portano bit associati a diverse informazioni, come segue:\nIl \"Channel Status Bit\" nell'interfaccia AES/EBU.\nCome indicato prima, c'\u00e8 un \"channel status bit\" in ogni subframe, da cui deriva una word di 192 bit per ogni canale di ogni \"audio block\". Questo significa che ci sono 192/8 = 24 byte disponibili in ciascuno dei due canali di ogni audio block. I contenuti del channel status bit sono completamente diversi tra AES/EBU e S/PDIF. Per l'AES/EBU, lo standard descrive in dettaglio come la maggior parte dei bit debba esserte usata. Questa \u00e8 solo una panoramica da un punto di vista pi\u00f9 alto, che descrive solo lo scopo dei 24 byte:\nAES/EBU embedded timecode.\nIl timecode AES/EBU embedded \u00e8 un tipo di timecode SMPTE integrato all'interno di un flusso audio AES/EBU. \u00c8 usato in campo professionale per la sincronizzazione e la registrazione di segnali di riferimento."}
{"id": "1041165", "revid": "6923", "url": "https://it.wikipedia.org/wiki?curid=1041165", "title": "Gruppo Riva", "text": "Il Gruppo Riva \u00e8 il primo gruppo siderurgico italiano e tra i principali gruppi europei nel settore dell\u2019acciaio; nel 2018 figura in cinquantasettesima posizione nella Top 100 dei produttori di acciaio a livello mondiale.\nStoria.\nIl Gruppo ha origine dalla societ\u00e0 \u201cRiva &amp; C.\u201d, costituita dai fratelli Emilio (1926-2014) e Adriano Riva (1931-2019) nel 1954 per commercializzare rottami di ferro destinati alle acciaierie a forno elettrico del bresciano. Nel 1957 viene realizzato il primo stabilimento produttivo con forno elettrico a Caronno Pertusella (Varese), dove nel 1964 \u00e8 installato, per la prima volta in Italia, un impianto a colata continua curva a tre linee, prodotto dall'azienda impiantistica Danieli e ancora in fase di collaudo; il collaudo ha esito positivo e l'adozione in anticipo sui concorrenti della colata continua diventa una delle principali fonti di vantaggio competitivo dell'azienda, che negli anni successivi inizia il suo processo di espansione in Italia e all'estero.\nNel 1966 vengono acquisite le Acciaierie e Ferriere del Tanaro nel cuneese e nel 1970 la S.E.E.I di Malegno nel bresciano, mentre nel 1971 il Gruppo si espande all'estero acquistando prima la Siderurgica Sevillana (Spagna) e poi lo stabilimento Iton Seine in Francia (1976). Nel 1974 viene fondata in Canada la Associated Steel Industries, societ\u00e0 nata per raccogliere il rottame generato dal parco automobilistico nordamericano. Nel 1978 il Gruppo Riva \u00e8 il primo operatore europeo a vendere acciaio direttamente in Cina, mercato che fino a quel momento era rifornito esclusivamente dal Giappone. Nel 1981 sono acquisite le Officine e Fonderie Galtarossa di Verona.\nNegli anni successivi il Gruppo partecipa attivamente al processo di privatizzazione dell'industria siderurgica europea, acquisendo importanti realt\u00e0 produttive non solo in Italia, dove nel 1988 assume il controllo delle Acciaierie di Cornigliano (Genova) e nel 1995 dell'Ilva, ma anche in Francia, Belgio e Germania. Nel paese d'Oltralpe rileva dal colosso pubblico Usinor-Sacilor l'acciaieria Alpa di Gargenville (1988), in Belgio acquista il laminatoio n. 3 di Charleroi-Marcinelle (1989), e in Germania si aggiudica due importanti stabilimenti, battendo all'asta i concorrenti tedeschi della ThyssenKrupp, nella regione vicino a Berlino (Brandenburger Elektrostahlwerke e Hennigsdorfer Elektrostahlwerke), messi in vendita dalla \"Treuhandanstalt\", l'ente tedesco incaricato di privatizzare le imprese della ex-Germania est.\nNel 2012 il Gruppo Riva \u00e8 stato coinvolto in una indagine che ha portato al sequestro dell\u2019area a caldo dello stabilimento di Taranto dell\u2019ILVA per ipotesi di disastro ambientale e avvelenamento di sostanze alimentari.\nL\u2019ILVA \u00e8 stata, pertanto, commissariata, di fatto espropriata e, dopo la dichiarazione di insolvenza del 2015, a seguito di un biennio di Amministrazione straordinaria, ceduta in affitto al Gruppo ArcelorMittal, con opzione di acquisto al termine del periodo di affitto.\nNel 2017 il Gruppo Riva ha chiuso un complesso contenzioso con l\u2019Amministrazione straordinaria dell\u2019ILVA, con l\u2019intervento della Procura di Milano ed ha trasferito 1,230 miliardi di Euro da destinare alle bonifiche delle aree vicine allo stabilimento di Taranto.\nNel luglio 2019 il Tribunale di Milano ha definito con sentenza di assoluzione, perch\u00e9 il fatto non sussiste, un procedimento avviato dalla Procura di Milano in relazione alle ipotesi di Bancarotta di ILVA e della controllante RIVA Fire, escludendo ogni responsabilit\u00e0 dei Riva nella gestione dello stabilimento di Taranto affermando letteralmente che \u201cNella gestione dell'Ilva di Taranto da parte della famiglia Riva, tra il 1995 e il 2012, la societ\u00e0 ha fatto investimenti \"in materia di ambiente\" per \"oltre un miliardo di euro\" e per \"oltre tre miliardi di euro per l'ammodernamento e la costruzione di nuovi impianti\" e non c'\u00e8 stato il \"contestato depauperamento generale della struttura\", che sotto la gestione del Gruppo Riva l'impresa ha realizzato performance e risultati tali da \u201cposizionarsi in vetta al mercato siderurgico europeo\u201d e che solo il commissariamento ha impedito che il Gruppo proprietario potesse proseguire negli adeguamenti alle nuove prescrizioni ambientali pubblicate del marzo 2013 e nel rilancio industriale dell\u2019Ilva dopo lo stop imposto nel 2012 dai giudici di Taranto.\nPer il ruolo svolto nella ristrutturazione della siderurgia europea, a Emilio Riva sono state assegnate le seguenti onorificenze: Gran Croce al Merito dal Re del Belgio (2000), Cavaliere dell'Ordine al Merito dalla Repubblica federale tedesca (2002) e la Legion d'onore francese (2005). \u00c9tienne Davignon, fautore nei primi anni '80, in qualit\u00e0 di Commissario europeo, del \u201cPiano Davignon\u201d per il rinnovamento della siderurgia nel Vecchio continente, ha dichiarato che \u201cla siderurgia non \u00e8 un'industria come le altre, e il Gruppo Riva non \u00e8 un gruppo siderurgico come gli altri\u201d, definendo Emilio Riva \u201cuna prova vivente di una visione dinamica e ottimista dell'impresa privata\u201d.\nEmilio Riva ha condotto il Gruppo in qualit\u00e0 di Presidente fino al 30 aprile 2014, giorno della sua scomparsa. Gli succede alla presidenza Claudio Riva.\nIn passato il gruppo ha posseduto il 10,62% di Alitalia.\nIl 31 maggio 2021 si \u00e8 concluso presso il tribunale di Taranto il primo grado di giudizio nell\u2019ambito del processo \u201cambiente svenduto\u201d; sono state emesse le condanne rispettivamente di 22 e 20 anni per i fratelli Fabio Riva e Nicola Riva, di 3 anni e mezzo per l\u2019ex Presidente della regione Puglia Nicola Vendola.\nStruttura e dati societari.\nIl Gruppo Riva vede al vertice la Riva Forni Elettrici con sede in Milano, che controlla direttamente ed indirettamente Riva Acciaio (nel 2018 la societ\u00e0 ha prodotto e lavorato circa 973.000 tonnellate di acciaio nei suoi cinque stabilimenti di Caronno Pertusella (VA), Lesegno (CN), Sellero, Malegno e Cerveno in Valle Camonica (BS), e le altre societ\u00e0 produttive e commerciali operanti in Francia, Germania, Belgio, Spagna e Canada (per complessivi 16 siti produttivi).\nProduzione 2019.\nL'attivit\u00e0 produttiva del gruppo \u00e8 principalmente concentrata in acciaio e derivati. La produzione nel 2019 era cos\u00ec suddivisa (dati in tonnellate):"}
{"id": "1041169", "revid": "298055", "url": "https://it.wikipedia.org/wiki?curid=1041169", "title": "Adriana (personaggio)", "text": ""}
{"id": "1041170", "revid": "287204", "url": "https://it.wikipedia.org/wiki?curid=1041170", "title": "Regione di Vysocina", "text": ""}
{"id": "1041180", "revid": "110157", "url": "https://it.wikipedia.org/wiki?curid=1041180", "title": "Kali\u0161t\u011b (Pelh\u0159imov)", "text": "Kali\u0161t\u011b \u00e8 un comune della Repubblica Ceca facente parte del distretto di Pelh\u0159imov, nella regione di Vyso\u010dina.\nKali\u0161t\u011b ha dato i natali al celebre compositore Gustav Mahler."}
{"id": "1041183", "revid": "599013", "url": "https://it.wikipedia.org/wiki?curid=1041183", "title": "Kali\u0161t\u011b", "text": "Kali\u0161t\u011b pu\u00f2 riferirsi a diversi toponimi della Repubblica Ceca:"}
{"id": "1041184", "revid": "287204", "url": "https://it.wikipedia.org/wiki?curid=1041184", "title": "Kaliste", "text": ""}
{"id": "1041185", "revid": "830939", "url": "https://it.wikipedia.org/wiki?curid=1041185", "title": "Giancarlo Vallauri", "text": "Biografia.\nGiancarlo Vallauri nacque a Roma il 19 ottobre 1882, fratello maggiore di Mario Vallauri. Di antica famiglia piemontese, il padre si era trasferito a Roma per il suo lavoro nel Ministero dell'Economia. Frequent\u00f2 il Regio Liceo Ginnasio Umberto I con eccellente rendimento. Nel 1900 entr\u00f2 presso l'Accademia Navale di Livorno ove fu primo del suo corso per tutto il periodo di studi, ottenendo cos\u00ec la sciabola d'onore. Usc\u00ec dall'Accademia col grado di Guardiamarina nel 1903. Lasciata la Marina nel 1906, si laure\u00f2 in ingegneria elettrotecnica nel 1907 presso la Scuola superiore politecnica di Napoli dedicandosi subito all'insegnamento universitario, prima a Padova e a Napoli, poi dal 1916 a Livorno come titolare di Elettrotecnica all'Accademia Navale. Nel frattempo, fu richiamato alle armi durante la Grande Guerra, in cui si mise particolarmente in luce nei fatti d'arme di Pelagosa.\nA Livorno fu promotore della nascita dell'Istituto elettrotecnico e radiotelegrafico della Marina (Mariteleradar) di cui, tra il 1916 e il 1926, fu il primo direttore. Con grande lungimiranza, avvi\u00f2 ricerche sulle comunicazioni radio, in seguito alle quali, nel periodo tra il 1920 e il 1923, l'Istituto progett\u00f2 e costru\u00ec a Coltano con la collaborazione di Marconi la prima grande stazione radio in Italia ed una delle prime nel mondo. Tale centro radiotelegrafico fu uno dei pi\u00f9 moderni dell'epoca ed ebbe anche lo scopo di assicurare i radiocollegamenti con l'Eritrea e la Somalia.\nDal 1923 fu ordinario della cattedra di Elettrotecnica all'Universit\u00e0 di Pisa, mentre nel 1926 fu chiamato a Torino per la stessa cattedra presso il Politecnico, di cui fu rettore dal 1933 al 1938; nello stesso anno fu nominato Accademico delle Scienze pontificio. Nel 1928 fu nominato Socio dell'Accademia delle Scienze di Torino e nel 1929 Accademico d'Italia; dal 1934 fu vicepresidente della classe di Scienze Fisiche. A Torino fond\u00f2 e diresse l'Istituto elettrotecnico nazionale Galileo Ferraris, avviato nel 1934. Dal 1933 fu presidente della SIP e dell'EIAR, di cui mantenne la guida fino al 1943; nel 1939 fu nominato vicepresidente dell'Accademia d'Italia; dal 1941 al 1943 fu presidente del CNR.\nNei primi tempi del dopoguerra, scagionato da ogni sospetto generato dai numerosi incarichi ricoperti durante il Fascismo, venne reintegrato nei suoi incarichi di professore universitario nel 1946-47 e fu nominato Accademico dei Lincei nel 1948.\nFu promosso Capitano di Vascello nel 1936, Contrammiraglio nel 1938 nella riserva per meriti eccezionali e nel 1943 Ammiraglio di Divisione. Mor\u00ec il 7 maggio 1957 a Torino e venne sepolto a Sant'Albano Stura, suo paese di provenienza.\nAttivit\u00e0 di ricerca.\nOltre agli incarichi amministrativi, Vallauri fu un valente studioso e ricercatore. Molto importanti sono i suoi studi sul ferromagnetismo, che confermarono l'esistenza del fenomeno dell'isteresi magnetica rotante. Invent\u00f2 il duplicatore magnetico di frequenza a sottrazione magnetica. Famosa \u00e8 l'equazione di Vallauri:\nformula_1\nche ha permesso la definizione analitica delle propriet\u00e0 dei tubi a vuoto, fino ad allora costruiti con criteri empirici.\nRiconoscimenti.\nA Giancarlo Vallauri sono intitolate una piazza di Roma, nel quartiere della Garbatella, e un viale a Fossano.\nOltre all'Istituto per le Telecomunicazioni e l'Elettronica \"Giancarlo Vallauri\" della Marina Militare (Mariteleradar), gli sono dedicati diversi istituti di formazione in tutta Italia tra i quali l'Istituto di Istruzione Superiore \"G. Vallauri\" di Fossano (dal 1981), l'ITIS \"G. Vallauri\" di Reggio Calabria, l'ITIS \"G. Vallauri\" di Velletri e l'IPSIA \"G. Vallauri\" di Carpi."}
{"id": "1041186", "revid": "365417", "url": "https://it.wikipedia.org/wiki?curid=1041186", "title": "Danson metropoli - Canzoni di Paolo Conte", "text": "Danson metropoli - Canzoni di Paolo Conte \u00e8 un album della Piccola Orchestra Avion Travel pubblicato nel 2007.\nIl disco.\nIl disco segna per il gruppo di Caserta - sfoltito nei ranghi - il ritorno sulla scena discografica dopo anni di silenzio. Per questa \"rentr\u00e9e\" gli \"Avion\" hanno colto l'occasione di una collaborazione con Paolo Conte, autore di tutte le canzoni eseguite. In una traccia - \"Elisir\" - lo stesso Conte affianca il gruppo nel canto, assieme a Gianna Nannini. L'album inoltre contiene un inedito, \"Il giudizio di Paride\".\nTutti i testi, le musiche e le guaches che illustrano il booklet del disco sono di Paolo Conte.\nI testi delle canzoni sono in italiano e napoletano tranne rare frasi in Sijmadicandhapajiee in Piemontese.\nIl disco vede anche la partecipazione dell'Orchestra da Camera delle Marche, diretta da Daniele Di Gregorio.\nSono stati prodotti due videoclip di animazione: uno per \"\"Sijmadicandhapajiee\", e l'altro per \"Elisir\"\". Entrambi sono stati dipinti e animati da Giuseppe Ragazzini.\nIl disco \u00e8 inoltre rivoluzionario nella storia del gruppo perch\u00e9 da sei elementi, gli Avion Travel diventano tre.\nTracce.\n1 \"Danson metropoli\"\n2 \"Cosa sai di me?\"\n3 \"Aguaplano\"\n4 \"Un vecchio errore\"\n5 \"Elisir\" (con Gianna Nannini e Paolo Conte)\n6 \"Il giudizio di Paride\"\n7 \"Max\"\n8 \"Spassiunatamente\"\n9 \"Blue Haways\"\n10 \"Sijmadicandhapajiee\"\n11 \"Languida\""}
{"id": "1041188", "revid": "947631", "url": "https://it.wikipedia.org/wiki?curid=1041188", "title": "Caiera", "text": "Caiera, detta l'\"impetuosa\", \u00e8 un personaggio dei fumetti creato da Greg Pak (testi) e Carlo Pagulayan (disegni), pubblicato dalla Marvel Comics. \u00c8 apparsa la prima volta in \"Incredible Hulk\" (vol. 3) n. 92 (aprile 2006), nel corso della saga \"Planet Hulk\".\nBiografia del personaggio.\nCaiera appare per la prima volta quando Hulk viene catturato e condotto al Colosseo. Hulk attacca l'imperatore Re Rosso e Caiera l'impetuosa, del popolo ombra, guardia del corpo dell'Imperatore lo ferma con il laser del suo bastone. Respinge un altro attacco con una spada quando l'imperatore sta per essere decapitato da Hulk. Pi\u00f9 tardi Caiera assiste all'arruolamento di Hulk nelle forze della resistenza contro l'imperatore, mentre lo tiene sotto osservazione.\nCaiera segue Hulk e i suoi alleati nella fuga, giungendo a un villaggio contro cui il Re Rosso non esita a scagliare gli Spike, creature che assimilano gli esseri viventi consumandoli, sterminando ogni civile. Allora Caiera decide di unirsi ai rivoltosi guidati da Hulk.\nHulk riesce a spodestare il Re Rosso, e il popolo Ombra chiede un nuovo patto al re verde (Hulk) ma l'eroe chiede testualmente: \nCos\u00ec Caiera si sposa con Hulk e rimane incinta ma, a seguito dell'esplosione dell'astronave con la quale gli Illuminati avevano confinato Hulk lontano dalla Terra, muore. Questo tragico evento scatena la furia del gigante verde che esplode alla ricerca di vendetta, in un crescendo di rabbia e distruzione che porter\u00e0 agli eventi di \"World War Hulk\".\nNel film di Planet Hulk, gli esiti vanno in modo differente e Caiera qui invece sopravvive.\nPoteri e abilit\u00e0.\nCaiera ha dimostrato di avere una forza sovrumana quando ha respinto un attacco di Hulk; inoltre \u00e8 una guerriera ombra, e questo le d\u00e0 delle caratteristiche che probabilmente gli esponenti della sua razza dalla pelle rossa non hanno, come la capacit\u00e0 di indurire la sua pelle. Inoltre ha dato anche prova di resistere alle grandi esplosioni ed agli spykes."}
{"id": "1041189", "revid": "228587", "url": "https://it.wikipedia.org/wiki?curid=1041189", "title": "Bia", "text": ""}
{"id": "1041193", "revid": "9416", "url": "https://it.wikipedia.org/wiki?curid=1041193", "title": "Fashion tv", "text": ""}
{"id": "1041194", "revid": "6066", "url": "https://it.wikipedia.org/wiki?curid=1041194", "title": "Metodo di Mc Cabe e Thiele.", "text": ""}
{"id": "1041197", "revid": "1398753", "url": "https://it.wikipedia.org/wiki?curid=1041197", "title": "Fashion TV", "text": "Fashion TV \u00e8 un canale televisivo satellitare internazionale specializzato nella moda.\nFondata in Francia nel 1997 dal presidente Michel Adam Lisowski, Fashion TV \u00e8 diventata una delle reti satellitari maggiormente diffuse nel mondo: \u00e8 trasmessa attraverso 31 satelliti e 2.000 operatori televisivi via cavo, con un totale di 300 milioni di abitazioni che la ricevono in 202 paesi distribuiti nei cinque continenti.\nIn Italia \u00e8 presente su Sky al canale 489. Inoltre \u00e8 ricevibile in chiaro con qualsiasi decoder satellitare digitale, in HD su Eutelsat 16A per l'Istria.\nIl 24 settembre 2017 partono ufficialmente le trasmissioni in Ultra HD al canale 289 di Tiv\u00f9sat e il 16 aprile 2021 FTV UHD termina le proprie trasmissioni su Tiv\u00f9sat.\nL'emittente televisiva ha ripreso le trasmissioni l'8 luglio 2021 in chiaro sul satellite Eutelsat Hot Bird 13C, risoluzione UHD compressione H.265.\nIl 16 settembre 2021 il canale 4K viene nuovamente inserito alla LCN 289 di Tiv\u00f9sat. "}
{"id": "1041205", "revid": "30610", "url": "https://it.wikipedia.org/wiki?curid=1041205", "title": "Rodolfo Cimino", "text": "\u00c8 ritenuto uno dei principali autori italiani di storie della Disney, avendone realizzate oltre 700 in circa mezzo secolo di carriera, caratterizzate da uno stile personale che lo rende uno dei pi\u00f9 grandi maestri del genere.\nBiografia.\nNel 1945, dopo la fine della Seconda guerra mondiale, mentre \u00e8 ancora al liceo, si trasferisce a Venezia dove, nel 1947, conosce Romano Scarpa alla Mostra di Tecnica Cinematografica della Biennale di Venezia. Scarpa gestisce per l'occasione uno \"stand\" didattico per valorizzare i procedimenti del disegno animato. Diventa cos\u00ec collaboratore, nei primi anni cinquanta, assistente di Scarpa entrando a far parte del suo studio di animazione come ripassatore a china e ideatore di gag; qui lavora con Luciano Gatto, Giorgio Bordini, Renato Boschetto, Lino Ferraretto, Adriano Stringari e Renzo Vianello. Lo studio si occupa della realizzazione di cortometraggi pubblicitari e divulgativi e, nel 1953, produce anche un primo cortometraggio animato, \"La piccola fiammiferaia\", basato sulla fiaba di Hans Christian Andersen, scritto e diretto da Scarpa e da lui stesso animato con l'aiuto di vari collaboratori, tra cui Cimino. Purtroppo gli alti costi di produzione, gli scarsi introiti e difficolt\u00e0 varie, oltre a un infortunio a una caviglia che lo costringe a restare immobilizzato per un anno, portano alla chiusura definitiva dello studio.\nA met\u00e0 anni cinquanta lavora presso un'agenzia di vendita di macchinari, e nel 1958 viene assunto da un'azienda di Marghera, dove lavorer\u00e0 in qualit\u00e0 di dirigente ma contemporaneamente inizia a ripassare a china le storie a fumetti di Scarpa, a partire da \"Paperino e la scuola dei guai\", scritta da Guido Martina, attivit\u00e0 che prosegue fino al 1962, \"Paperino e il premio di bont\u00e0\". In questo periodo inizia, dal 1959, a scrivere sceneggiature per storie a fumetti per la britannica Fleetway, probabilmente disegnata nella sua totalit\u00e0 da Massimo De Vita ma tuttora inedita.\nNel 1960 nasce la figlia Annamaria.\nEsord\u00ec su \"Topolino\" nel 1961, nel n. 283, in una storia disegnata da Luciano Gatto, \"Zio Paperone in: Brividi all'equatore\". Il suo primo lavoro disneyano \u00e8 in realt\u00e0 \"Paperino e il cane dollarosus\", pubblicato per\u00f2 un mese dopo. Lo stesso anno, sul n. 283. In questo periodo crea nuovi personaggi dalle peculiari caratteristiche, come la strega tecnologica Roberta (alleata di Amelia) e Reginella, regina extraterrestre di cui Paperino si innamora. Inoltre arricchisce di invenzioni il mito delle difese anti-bassotti nascoste nelle pareti e nella Collina Ammazzamotori del deposito di Paperone. Inoltre caratterizza una personaggio secondario, il maggiordomo di Paperone, ideato da Barks e che era sempre rimasto anonimo e di sfondo, tanto che nelle interpretazioni successive di altri autori americani e italiani non manteneva mai lo stesso aspetto; Cimino, insieme al disegnatore Cavazzano, lo rende una spalla vera e propria di Paperone, fornendogli anche un nome, Battista, che diventa un comprimario di rilievo con delle caratteristiche che verranno mantenute dagli autori successivi; approfondisce anche la caratterizzazione del personaggio di Paperino riprendendo caratteristiche del personaggio che erano state abbandonate o rese comunque secondarie nel tempo dai diversi autori, senza stravolgerlo ma senza l'estremizzazione di alcuni aspetti del suo carattere tipica di altri autori, caratterizzandone la personalit\u00e0 in modo pi\u00f9 bilanciato. Cos\u00ec come Scarpa, anche Cimino nella sua opera crea un proprio stile con schemi ricorrenti che divennero un tratto distintivo dell'autore.\nAbbandon\u00f2 la carriera di fumettista nel 1976 per dedicarsi completamente alla politica, iscritto al PSI, divenendo dal 1975 al 1986 assessore ai lavori pubblici di Venezia e, per un certo periodo, anche vice-presidente della Provincia; dal 1975 \u00e8 anche consigliere provinciale nel collegio di Jesolo. La sua ultima storia viene pubblicata nel 1978, \"Ezechiele Lupo e il miele amaro\", ma probabilmente si tratta di una sceneggiatura pronta gi\u00e0 da prima, forse dai tempi in cui Cimino si era avventurato nella scrittura di storie con protagonista Ezechiele Lupo (1972-73). Durante gli anni ottanta rimane coinvolto in un'inchiesta sulla presunta corruzione da parte di alcuni imprenditori che si conclude con la prescrizione del reato.\nDurante la sua carriera politica scrive comunque alcune sceneggiature che verranno pubblicate nel 1983 e tre nel 1985, ma ritorna a collaborare stabilmente con la Mondadori nel 1987. \nControversie.\nVenne coinvolto in un'inchiesta quando l'imprenditore trevigiano Roberto Coletto, vistosi abbandonato da presunte coperture ad alto livello, confess\u00f2 una serie di illeciti avvenuti sia in Umbria (portando con ci\u00f2 a numerosi arresti) sia durante la sua attivit\u00e0 nel Veneto nella prima met\u00e0 degli anni ottanta. Cimino venne quindi arrestato la notte del 5 febbraio 1986 con altri colleghi di partito e alcuni dipendenti comunali con l'accusa di aver favorito la \"Saveco\", un'impresa edile indebitata presa in gestione da Coletto stesso, con finanziamenti e nell'aggiudicazione di numerosi appalti di opere pubbliche, in cambio di tangenti al partito o alle persone. La \"Saveco\" non sarebbe stata per di pi\u00f9 l'unica impresa veneziana costretta a pagare tangenti al PSI. Nel processo, per Cimino furono chiesti 4 anni e mezzo di reclusione e 50 milioni di lire di multa per concussione e violazione della legge sul finanziamento pubblico ai partiti. Nel 1990 l'accusa nei confronti di Cimino venne commutata in corruzione e il tribunale di Venezia la dichiar\u00f2 prescritta.\nCaratteristiche.\nSoprattutto a partire dagli anni '90, i personaggi ciminiani iniziano a utilizzare una terminologia sempre pi\u00f9 spiritosa, con un abbondante uso di vezzeggiativi. Le parole vengono malleate (\u00abOhim\u00e8! Ohim\u00ec!\u00bb) per suscitare ilarit\u00e0, e si fondano le frasi cardine di Paperone come \u00abAhim\u00e8! Soffro terribilmente, soffro\u00bb.\nLa peculiarit\u00e0 stilistica che permette di riconoscere nell'immediato una sceneggiatura di Cimino \u00e8 la sua apertura: al posto dell'incipit, la prima vignetta - una quadrupla - \u00e8 un \"flash-forward\" che cattura un momento topico della storia o sintetizza il tema di quest'ultima. Questa vignetta muta funge quindi da \"copertina\" per suscitare l'interesse del lettore, e ricorda la schermata iniziale di un cartone animato. Non \u00e8 un caso che anche Scarpa sia ricorso a questo espediente per l'incipit delle sue store. Oltre alle \"testatine\" rettangolari (che possono presentare o solo oggetti e ambienti, o anche personaggi persino a figura intera) e a vignette quadruple accompagnate da una didascalia introduttiva (\"Paperino e le lenticchie di Babilonia\", \"Zio Paperone e l'ultimo balab\u00f9\", \"Zio Paperone e il ratto di Brigitta\"), \u00e8 nell'introduzione di \"Topolino imperatore della Calidornia\" - inchiostrata da Cimino - che questa trovata assume la massima \"autonomia\": Topolino, con mantello regale, \u00e8 in piedi su un mappamondo coi nomi delle citt\u00e0 Paperopoli, Topolinia e Giuncavilla, e nessun cartiglio interviene a spiegare la vignetta. \nCimino ricorre allo \"splash-panel\" muto di apertura sin dalla sua terza sceneggiatura (\"Paperino e l'orso del Klondyke\", 1961). Di solito, quando nelle sue storie non \u00e8 presente \u00e8 perch\u00e9 il disegnatore ha provveduto a rimuoverlo (scelta operata pi\u00f9 di una volta da Giovan Battista Carpi.\nI paesi visitati da Cimino soprattutto per mezzo di Paperi, tanto distanti dai centri urbanizzati come Paperopoli, evocano un'atmosfera di favolosa lontananza e una durata irreale che \u00e8 la dimensione propria dei racconti di pura immaginazione, trasmessi oralmente dalla mitologia popolare. "}
{"id": "1041212", "revid": "465169", "url": "https://it.wikipedia.org/wiki?curid=1041212", "title": "Screwed (Paris Hilton)", "text": "Screwed \u00e8 il quarto ed ultimo singolo dell'album di Paris Hilton \"Paris\". Screwed \u00e8 la prima canzone incisa da Paris Hilton, scritta da Kara DioGuardi e Greg Wells. Per molti mesi si \u00e8 vociferato che la canzone doveva essere il singolo di debutto di Paris. Il pezzo per\u00f2 venne diffuso su internet nel 2004 dopo essere stato \"rubato\". Successivamente anche un remix del 2005 del DJ Alex G venne diffuso su internet dopo essere stato trafugato. La canzone fu anche registrata in un secondo tempo da Haylie Duff e nel 2005 ci fu una vera e propria battaglia tra la Hilton e la Duff per ottenere i diritti della canzone. Alla fine la spunt\u00f2 Paris, che nel 2006 registr\u00f2 la canzone includendola nel disco. La canzone fu anche remixata dal DJ Alex Gaudino."}
{"id": "1041216", "revid": "2128848", "url": "https://it.wikipedia.org/wiki?curid=1041216", "title": "Aggettivo possessivo", "text": "Gli aggettivi possessivi indicano a chi appartiene e/o da chi \u00e8 posseduto ci\u00f2 che \u00e8 espresso dal nome cui si riferiscono.\nEsempi di aggettivi possessivi:\nNe esistono sei, come le persone a cui qualcosa pu\u00f2 appartenere:\nRisulta evidente che i possessivi \"variano per genere e per numero\", in modo da concordare con il nome che accompagnano; l'unico invariabile \u00e8 loro.\nL'aggettivo di terza persona singolare \"suo\" (\"sua\", \"suoi\", \"sue\") si usa quando il possessore \u00e8 uno solo; invece, si deve usare \"loro\", quando i possessori sono due o pi\u00f9:\nVi sono inoltre altri 2 aggettivi possessivi: \"proprio\" e \"altrui\"."}
{"id": "1041220", "revid": "590", "url": "https://it.wikipedia.org/wiki?curid=1041220", "title": "Aggettivi possessivi", "text": ""}
{"id": "1041227", "revid": "129276", "url": "https://it.wikipedia.org/wiki?curid=1041227", "title": "Architettura (hardware)", "text": ""}
{"id": "1041231", "revid": "1632387", "url": "https://it.wikipedia.org/wiki?curid=1041231", "title": "Maria Teresa", "text": "Origine e diffusione.\nSi tratta di un nome composto, formato dall'unione di Maria e Teresa. Secondo dati raccolti negli anni '70, \u00e8 in assoluto il pi\u00f9 diffuso dei composti basati su Maria, con 153.000 persone cos\u00ec chiamate all'epoca (seguito da Maria Luisa e da Maria Grazia con rispettivamente 149.000 e 107.000 occorrenze).\nOnomastico.\nOltre a poter festeggiare l'onomastico in concomitanza di quelli di Maria e Teresa, vi sono molte beate che portano questo nome, fra le quali, nelle date seguenti:"}
{"id": "1041237", "revid": "1543377", "url": "https://it.wikipedia.org/wiki?curid=1041237", "title": "Matrice di Kraljic", "text": "La matrice di Kraljic prende il nome da Peter Kraljic che per primo l'ha formalizzata con un articolo apparso nella Harvard Business Review nel 1983, in cui constatava come in molte aziende la funzione acquisti si limitasse a svolgere azioni di routine, senza capire la crescente evoluzione e complessit\u00e0 dei mercati di approvvigionamento con i conseguenti rischi per chi non avesse saputo adottare una adeguata strategia di acquisto.\nSecondo lo schema proposto da Kralijc gli acquisti di una azienda vengono divisi in quattro classi, sulla base della complessit\u00e0 del mercato di rifornimento (situazioni di monopolio, barriere all'entrata, innovazione tecnologica) e dell'importanza degli acquisti (determinata dal valore della classe merceologica oggetto di analisi sul totale del fatturato di acquisto).\nTale suddivisione permette all'azienda di definire le strategie di acquisto ottimali per ciascuna delle quattro tipologie di componenti/classi merceologiche identificate dalla matrice, con l'obiettivo della massimizzazione del risultato aziendale.\nLa matrice di Kraljic definisce le seguenti tipologie di articoli:"}
{"id": "1041240", "revid": "125689719", "url": "https://it.wikipedia.org/wiki?curid=1041240", "title": "Stadio Alfredo Viviani", "text": "Lo stadio comunale Alfredo Viviani \u00e8 uno stadio di calcio, nonch\u00e9 bene architettonico sottoposto a vincolo storico/monumentale, situato nella citt\u00e0 di Potenza. \u00c8 di propriet\u00e0 del comune ed \u00e8 dedicato ad Alfredo Viviani, fondatore della prima squadra di calcio del capoluogo lucano. Vi disputa le proprie gare interne il Potenza Calcio.\nStoria.\nLo stadio fu progettato dall'ingegner Gennaro Laurini nel 1933 e costruito tra il luglio e l'ottobre del 1934. La partita inaugurale si disput\u00f2 il 4 novembre dello stesso anno tra Potenza e Nissena, terminata col risultato di 1-1. L'impianto fu inaugurato con il nome di \"Campo Sportivo del Littorio\", come molte strutture analoghe risalenti al fascismo; la sua realizzazione avvenne per volont\u00e0 delle autorit\u00e0 della citt\u00e0 di Potenza, in particolare del prefetto Giuseppe Avenanti e del podest\u00e0, l'avvocato Alfonso Andretta. Nel secondo dopoguerra venne temporaneamente rinominato \"Campo Sportivo Italia\" e nel 1948 venne infine dedicato alla memoria di Alfredo Viviani, pioniere del calcio lucano.\n\u00c8 stato ristrutturato diverse volte per adeguarlo alle normative di volta in volta vigenti, oppure quando \u00e8 stato necessario aumentarne la capienza per consentire alla squadra di calcio cittadina di disputare il campionato a seguito di una promozione in una categoria superiore; originariamente, infatti, l'impianto presentava solo la tribuna coperta, gli spogliatoi e l'ingresso monumentale. Negli anni cinquanta fu costruita la gradinata, ovvero il settore dei distinti e venne completata la pista di atletica con una zona dedicata al lancio del peso e del giavellotto. Sul finire dello stesso decennio venne ampliata la tribuna con l'aggiunta di due settori laterali scoperti e vennero aggiunti un campo da tennis e uno da basket. Negli anni sessanta, a causa della promozione in Serie B della squadra locale, furono costruite nuove gradinate, come strutture removibili in legno o metallo, nelle zone attualmente identificate come la curva Ovest e la curva Est e fu completata la copertura di tutta la tribuna. Nel corso degli anni settanta e ottanta le strutture adibite agli sport diversi dal calcio caddero in disuso e vennero eliminate le gradinate aggiuntive costruite durante i decenni precedenti.\nAll'inizio degli anni novanta furono costruite le due curve, quella Ovest, destinata alla tifoseria di casa, e quella Est destinata agli ospiti, tramite strutture tubolari. Il 12 maggio 1994 venne inaugurato il sistema di illuminazione, in occasione dell'amichevole disputata tra Potenza Calcio e Juventus.\nNell'estate del 2007 sono stati effettuati dei lavori per rifare completamente il settore dei distinti con la realizzazione di una nuova sala stampa nella parte superiore del settore stesso, oltre alla messa a norma dell'intera struttura ed il rifacimento degli spogliatoi. L'inaugurazione dello stadio ristrutturato avvenne il 20 gennaio 2008, in occasione della gara tra Potenza e Juve Stabia.\nNel 2012 l'impianto viene messo in sicurezza ed adeguato alle vigenti norme igienico-sanitarie, con la contestuale certificazione della nuova capienza di posti.\nIl 26 novembre 2016 viene inaugurato il nuovo manto erboso in erba sintetica, il primo nella storia dello stadio; in occasione dell'installazione del nuovo prato sintetico \u00e8 stata anche dismessa la pista di atletica.\nNel 2017 viene realizzata un'area vip all'interno del settore della tribuna centrale e viene ristrutturata la facciata monumentale dello stadio a spese di un gruppo di imprenditori potentini simpatizzanti del Potenza Calcio.\nNell'estate del 2018 la struttura viene adeguata secondo i criteri richiesti per ospitare incontri valevoli per il campionato di Serie C, con l'installazione di nuovi sistemi di illuminazione e sorveglianza, il rifacimento degli spogliatoi, la rimozione delle reti protettive delle due curve, la realizzazione di nuovi sistemi di prefiltraggio degli spettatori tramite tornelli, il rinnovamento della tribuna stampa ed il miglioramento degli accessi e dell'accoglienza per gli spettatori disabili.\nNel luglio del 2019 nei settori tribuna e distinti vengono installati nuovi sediolini per ogni posto a sedere, in ottemperanza alle normative necessarie per ospitare incontri di Serie C.Altri lavori verranno effettuati durante il 2021 secondo le normative vigenti della Lega Pro.\nDescrizione.\nUbicazione.\nLo stadio sorge in posizione semi-centrale rispetto alla citt\u00e0, immediatamente a valle del centro storico. Originariamente costruito in una zona di periferia, \u00e8 stato inglobato nel tessuto urbano cittadino nel corso del tempo, con la realizzazione nelle sue vicinanze di altri edifici e abitazioni. Tale ubicazione, poco consona alle moderne esigenze di uno stadio di calcio, ha fatto nascere il dibattito sulla possibilit\u00e0 di trasferire altrove lo stadio attuale realizzando un nuovo impianto in una zona maggiormente periferica.\nStruttura.\nL'architettura attuale dello stadio deriva da vari ampliamenti ed ammodernamenti che si sono susseguiti nel corso del tempo, da ci\u00f2 ne consegue una sua non omogenea conformazione. Oggi lo stadio Viviani \u00e8 formato da una tribuna coperta, una delle prime tribune coperte a sbalzo ad essere realizzate nel periodo fascista, con annessa sala stampa; dalla parte opposta alla tribuna c'\u00e8 la gradinata scoperta dei distinti che \u00e8 di pi\u00f9 recente fattura, dotata anch'essa di sala stampa; alla destra dei distinti si trova il settore ospiti, suddiviso in due parti distanti circa 10 metri l'una dall'altra; le due curve Ovest ed Est sono strutture in ponteggi; l'ingresso principale si affaccia su Viale Marconi. Davanti agli spogliatoi \u00e8 presente un piccolo campo di erba sintetica, adibito per taluni allenamenti. Lo stadio \u00e8 munito di un moderno impianto di illuminazione e di un sistema antincendio e di videosorveglianza.\nL'ingresso monumentale dello stadio e la tribuna centrale coperta risalenti agli anni trenta fanno dell'Alfredo Viviani un\u2019opera sottoposta a vincolo storico/monumentale da parte del Ministero per i beni e le attivit\u00e0 culturali.\nCapienza.\nL'attuale capienza dell'impianto \u00e8 di posti a sedere, suddivisi in quattro settori: tribuna coperta, distinti scoperti, curva e settore ospiti.\nIncontri calcistici di rilievo.\nTra le gare maggiormente rilevanti disputate al Viviani si ricorda l'amichevole del 16 febbraio 1990 in cui il Potenza affront\u00f2 la nazionale di calcio dell'Unione Sovietica, che stava effettuando un tour di amichevoli in Italia in vista dell'imminente campionato del mondo di calcio. Il prato del Viviani vide, inoltre, altre amichevoli di assoluto prestigio, come quella del 1971 in cui si affrontarono Potenza e , quella del 1979 in cui la nazionale della Bulgaria affront\u00f2 il Potenza superandolo per 2 reti ad 1, o quella del 1992 che contrappose il Napoli ai \"rossobl\u00f9\" lucani, gara vinta dai partenopei per 4 ad 1. Nel 1994 fu di scena la , che affront\u00f2 la squadra del capoluogo lucano in una gara in notturna trasmessa in diretta da Telemontecarlo, terminata con il punteggio di 2 a 0 a favore degli ospiti; le reti bianconere furono messe a segno da Fabrizio Ravanelli. Nel 2002 la nazionale italiana di calcio under 19 ha affrontato nell'impianto potentino la Nazionale di calcio di Malta in amichevole, vincendo per 3 reti a 0. Per la gara di Coppa Italia del 14 agosto 2005 l' indica come sede di gara l'impianto lucano per disputare la propria gara interna contro il .\nAttivit\u00e0 extracalcistiche.\nLo stadio Viviani \u00e8 solitamente il punto di partenza della storica Parata dei turchi, evento facente parte dei festeggiamenti per il santo patrono della citt\u00e0 di Potenza. \u00c8 utilizzato anche come sede per concerti o per i solenni giuramenti delle Forze Armate.\nIl Viviani nel corso del tempo \u00e8 stato utilizzato per diversi altri scopi extracalcistici; si ricorda ad esempio l'incontro di Papa Giovanni Paolo II con i giovani lucani il 28 aprile 1991. Lo stadio fu protagonista anche in occasioni drammatiche nella storia della citt\u00e0: le truppe alleate, durante la seconda guerra mondiale, lo adibirono ad autorimessa per mezzi militari; in tempi pi\u00f9 recenti, al suo interno fu allestita una tendopoli provvisoria per accogliere gli sfollati del terremoto del 1980.\nTrasporti.\nLo stadio Alfredo Viviani \u00e8 raggiungibile tramite la linea ferroviaria nazionale grazie alla stazione di Potenza Centrale e tramite le Ferrovie Appulo Lucane attraverso la linea Potenza-Avigliano . Lo stadio \u00e8 servito anche dal trasporto pubblico urbano della Citt\u00e0 di Potenza tramite le fermate autobus \"Viale Marconi\" e \"Via Viviani\", dalla linea metropolitana tramite la fermata \"Potenza Inferiore\" e dalla stazione principale di Potenza ovvero Potenza Centrale e dalla scala mobile numero 1 utilizzando l'accesso di Viale Marconi. In automobile \u00e8 agevolmente raggiungibile utilizzando lo svincolo di Potenza Centro raggiungibile dal raccordo autostradale Sicignano-Potenza e dalla SS 407 Basentana e dalla SS 7 Via Appia."}
{"id": "1041242", "revid": "174925", "url": "https://it.wikipedia.org/wiki?curid=1041242", "title": "Teorema di Casorati-Weierstrass", "text": "Il teorema di Casorati-Weierstrass in analisi complessa descrive il particolare comportamento di funzioni olomorfe nei pressi di singolarit\u00e0 essenziali. Il teorema \u00e8 cos\u00ec chiamato in onore di Karl Weierstra\u00df e Felice Casorati.\nPremesse.\nSia \"U\" un sottoinsieme aperto del piano complesso contenente il numero \"z\"0, e sia \"f\" una funzione olomorfa \"f\" definita in \"U\"\u00a0\u2212\u00a0{\"z\"0}. Il numero complesso \"z\"0 prende il nome di singolarit\u00e0 essenziale per \"f\" se non esiste alcun numero naturale \"n\" tale che il limite\nesista. Per esempio, la funzione \"f\"(\"z\") = exp(1/\"z\") ha una singolarit\u00e0 essenziale in \"z\"0 = 0, mentre la funzione \"g\"(\"z\") = 1/\"z\"3 no (ha infatti un polo in 0).\nCondizione necessaria e sufficiente perch\u00e9 un punto \"z\"0 sia una singolarit\u00e0 essenziale isolata per \"f\" \u00e8 che\nformula_2\ne\nformula_3\nEnunciato.\nO, equivalentemente: \nDimostrazione.\nSia w un numero complesso arbitrario. Se \"z\"0 \u00e8 una singolarit\u00e0 essenziale per \"f\"(z), \u00e8 tale anche per la funzione formula_4. Si avr\u00e0 quindi:\nformula_5,\ne dalla definizione di limite inferiore segue subito il teorema.\nSviluppi.\nIl teorema venne considerevolmente rafforzato dal teorema di Picard che afferma che, utilizzando la notazione di cui sopra, \"f\" assume \"ogni\" valore complesso, con una sola possibile eccezione, infinite volte in \"V\"."}
{"id": "1041243", "revid": "1452769", "url": "https://it.wikipedia.org/wiki?curid=1041243", "title": "Apocrifi dell'Antico Testamento", "text": "Gli Apocrifi dell'Antico Testamento sono testi religiosi, definiti apocrifi in quanto esclusi dal canone della Bibbia ebraico e cristiano. che si riferiscono come contenuto o attribuzione pseudoepigrafa all'Antico Testamento. Per indicarli \u00e8 ampiamente diffusa anche la dicitura Apocrifi giudaici, ma tale terminologia \u00e8 impropria: non tutti sono nati in ambiente giudaico, bens\u00ec molti di essi derivano da autori cristiani o ci sono comunque pervenuti con pesanti rielaborazioni e/o aggiunte cristiane.\nLa data di composizione dei testi \u00e8 molto variegata. Quanto al genere letterario, appartengono a varie tipologie. Particolarmente numerose sono le apocalissi e i testamenti.\nApocalissi apocrife dell'Antico Testamento.\nLa parola \"apocalisse\" \u00e8 una translitterazione del greco \u1f00\u03c0\u014d\u03ba\u03ac\u03bb\u03c5\u03c8\u03b9\u03c2, che indica letteralmente 'l'alzarsi di un velo', e in senso figurato 'svelamento' o 'rivelazione' di cose nascoste. Alcuni testi apocalittici fanno parte della Bibbia: il libro di Daniele e l'Apocalisse di Giovanni (accolta solo nel canone cristiano). Alcuni elementi accomunano tutti i testi della letteratura apocalittica:\nTestamenti apocrifi dell'Antico Testamento.\nIl genere letterario del testamento, similmente all'uso corrente del termine, \u00e8 caratterizzato dalla enunciazione da parte di un personaggio morente delle sue ultime volont\u00e0. Spesso si tratta di esortazioni morali.\nAltri testi apocrifi dell'Antico Testamento.\nNumerosi altri scritti hanno un genere letterario variegato: si tratta per lo pi\u00f9 di narrazioni storiche relative a personaggi dell'Antico Testamento, ma anche di esortazioni e di visioni. Spesso i racconti si tingono di colorit\u00e0 apocalittiche, trattando accadimenti passati o futuri relativi ad angeli o demoni.\nApocrifi dell'Antico Testamento accolti nella Settanta.\nOltre a questi testi ve ne sono altri parimenti di origine giudaica e non accolti nel canone ebraico ma accolti in quello greco-ortodosso (cio\u00e8 presenti nella versione biblica greca della Settanta):\nDeuterocanonici.\nAlcuni testi di origine giudaica non accolti nel canone ebraico sono detti dai cattolici \"deuterocanonici\" = 'del secondo canone' (contrapposti al 'primo canone' ebraico), in quanto inclusi oltre che nella Settanta anche nel canone cattolico della Bibbia latina detta Vulgata. Dalla tradizione protestante sono considerati alla stregua degli altri apocrifi e indicati con la stessa dicitura.\nRiferimenti biblici.\n descrive l'esistenza di scritti di Mos\u00e8 riguardo a Ges\u00f9 o alla Legge del Verbo di Dio, che \u00e8 Ges\u00f9 stesso: \u00abse credeste infatti a Mos\u00e8, credereste anche a me; perch\u00e9 di me egli ha scritto\u00bb. A Mos\u00e8 \u00e8 tradizionalmente attribuita la scrittura dei Libri del Pentateuco.\nSan Mos\u00e8 e sant'Elia sono anche le uniche due personalit\u00e0 dell'Antico Testamento alle quali Dio concede la grazia di una teofania nel Nuovo, quando si manifestano ai tre apostoli durante la Trasfigurazione di Ges\u00f9 sul Monte Tabor. \nMalgrado questo privilegio unico, a sant'Elia non \u00e8 attribuita la paternit\u00e0 di alcun libro del canone biblico; inoltre, i testi del Pentateuco non sono esplicitamente chiamati \"Libri di Mos\u00e8\", col nome del loro autore presunto, diversamente da quanto accade per i testi profetici."}
{"id": "1041244", "revid": "767487", "url": "https://it.wikipedia.org/wiki?curid=1041244", "title": "Emanuelle nera n\u00ba 2", "text": "Emanuelle nera n\u00ba 2 \u00e8 un film del 1976, diretto da Bitto Albertini con lo speudonimo Albert Thomas.\nNonostante il titolo e il regista, \"Emanuelle nera n\u00ba 2\" non \u00e8 considerato il seguito ufficiale di \"Emanuelle nera\". Manca infatti Laura Gemser, protagonista del primo film, messa sotto contratto da Joe D'Amato (\"Emanuelle nera - Orient Reportage\", infatti, viene considerato il vero sequel). Per sostituirla Adalberto Albertini chiam\u00f2 la sconosciuta attrice israeliana Shulamith Lasri, che in seguito non interpret\u00f2 altri film.\nTrama.\nEmanuelle Richman \u00e8 una modella che perde la memoria mentre si trova a Beirut. Viene curata in una clinica dal giovane medico Paul, che a poco a poco se n'innamora. Col suo aiuto, Emanuelle inizia a ricordare il proprio passato: racconta cos\u00ec del padre e dell'ex marito Frank Morgan, campione di pallacanestro, ma anche d'una violenta aggressione subita da un gruppo di motociclisti bianchi col casco rosso, culminata nell'omicidio del fratello. Emanuelle inizia ad attaccarsi a Paul, che per\u00f2 l'allontana. Cos\u00ec lei si lega a Sharon, la nipote del medico che frequenta volontariamente la clinica.\nDistribuzione.\nDistribuito da indipendenti regionali il 31 luglio 1976. Il doppiaggio fu affidato alla SAS."}
{"id": "1041245", "revid": "298055", "url": "https://it.wikipedia.org/wiki?curid=1041245", "title": "George (Nikita)", "text": ""}
{"id": "1041250", "revid": "75435", "url": "https://it.wikipedia.org/wiki?curid=1041250", "title": "Apocrifi giudaici", "text": ""}
{"id": "1041256", "revid": "1728", "url": "https://it.wikipedia.org/wiki?curid=1041256", "title": "Guinea (moneta)", "text": ""}
{"id": "1041265", "revid": "1305772", "url": "https://it.wikipedia.org/wiki?curid=1041265", "title": "UCSC", "text": "L'acronimo UCSC pu\u00f2 riferirsi a:"}
{"id": "1041266", "revid": "69794", "url": "https://it.wikipedia.org/wiki?curid=1041266", "title": "Diritto marittimo", "text": ""}
{"id": "1041268", "revid": "228587", "url": "https://it.wikipedia.org/wiki?curid=1041268", "title": "Bio", "text": ""}
{"id": "1041271", "revid": "767487", "url": "https://it.wikipedia.org/wiki?curid=1041271", "title": "Emanuelle - Perch\u00e9 violenza alle donne?", "text": "Emanuelle - Perch\u00e9 violenza alle donne? \u00e8 un film del 1977, diretto da Joe D'Amato.\nQuarto film della serie Emanuelle nera, anche questo (come \"Emanuelle in America\") fu girato sia in versione soft che in versione hard, con scene girate da Marina Frajese e Rick Martino.\nIl film ebbe molti problemi con la censura, tanto da essere sequestrato tre volte in cinque mesi.\nTrama.\nLa nota fotoreporter Emanuelle, sempre in cerca di nuovi scoop per la sua rivista, incontra in un hotel Cora, una sua collega che sta realizzando un servizio sulle violenze contro le donne.\nNell'hotel, Emanuelle \u00e8 vittima di un tentativo di stupro ma viene salvata da Malcolm Robertson, presidente di un comitato di aiuti per il Terzo Mondo. I due fanno amicizia e Robertson vorrebbe passare un po' di tempo insieme a Emanuelle, ma i rispettivi impegni di lavoro non lo consentono.\nIntanto Emanuelle viene mandata dal suo direttore in India, per incontrare un guru che sostiene di aver scoperto il segreto del coito infinito. Dopo un rapporto sessuale, Emanuelle si rende conto di persona delle menzogne del guru e lo abbandona ridicolizzandolo. Sempre in India, Emanuelle conosce Mary. Dopo aver avuto un rapporto lesbico, la ragazza le racconta una terribile storia di violenze sulle donne.\nD'accordo con Cora, Emanuelle decide di recarsi a Roma dove opera una banda che violenta e rapisce donne straniere per venderle in Medio Oriente. Emanuelle si finge una turista e insieme a due amiche di Mary viene attirata in una trappola e rapita dall'organizzazione. Le donne vengono salvate da un amico di Emanuelle, che fa arrestare l'intera organizzazione.\nIntanto Cora viene prima minacciata, quindi picchiata selvaggiamente e stuprata da alcuni uomini che le consigliano di lasciar perdere la sua inchiesta. Emanuelle, che tra un viaggio e l'altro incontra per brevi momenti Robertson, si reca ad Hong Kong insieme a Cora per cercare Ilse Braun, uno dei capi dell'organizzazione. Dopo varie disavventure, Emanuelle e Cora scoprono il giro di donne rapite e, con l'aiuto di un giovane emiro, causano l'arresto del primo ministro, principale responsabile dell'organizzazione.\nTornata a New York, Emanuelle scopre che anche l\u00ec esiste una tratta delle bianche che vede implicati grossi nomi della politica. Con la sua astuzia, Emanuelle provoca l'arresto dei capi, quindi si allontana su un peschereccio finalmente insieme a Robertson.\nProduzione.\nRiprese.\n\"Emanuelle: perch\u00e9 violenza alle donne?\" \u00e8 il film pi\u00f9 ricco di location della serie: infatti fu girato a \"Roma\", \"Hong Kong\", \"New York\", \"San Francisco\",\"Teheran\" e in \"India\". L'interno del tempio indiano che compare nel film \u00e8 in realt\u00e0 il castello di Sammezzano a Leccio (Firenze).\nDistribuzione.\nIl film usc\u00ec in Francia come \"Black Emanuelle autorur du monde\", nel Regno Unito come \"Confessions of Emanuelle\", in Germania come \"Emanuelle - Alle L\u00fcste dieser Welt\" e negli Stati Uniti come \"The Degradation of Emanuelle,\" \u00e8 noto anche come \"Emanuelle Around the World\" e \"Confessions of Emanuelle\".\nIl titolo alternativo italiano \u00e8 \"Emanuelle Reportage 77\".\nAccoglienza.\nCritica.\nPer Gordiano Lupi il film \u00e8 \u00abpiuttosto trucido ma femminista. La trama \u00e8 confusa, ma il discorso che si vuol fare \u00e8 preciso: la donna non \u00e8 un oggetto ed \u00e8 lei che decide cosa fare della sua vita\u00bb, mentre per Marco Giusti \u00abnon \u00e8 proprio un film femminista, anche se il titolo ci invita a pensarlo\u00bb.\nLa rivista \"Delirium\" lo considera uno dei film migliori della serie."}
{"id": "1041273", "revid": "73550", "url": "https://it.wikipedia.org/wiki?curid=1041273", "title": "Universit\u00e0 Lateranense", "text": ""}
{"id": "1041278", "revid": "124993438", "url": "https://it.wikipedia.org/wiki?curid=1041278", "title": "Stadio XXI Settembre-Franco Salerno", "text": "Lo stadio comunale XXI Settembre-Franco Salerno \u00e8 un impianto sportivo di Matera. \u00c8 lo stadio pi\u00f9 grande e capiente della Basilicata.\nDescrizione.\nLa copertura si limita alla tribuna centrale. Il campo di gioco \u00e8 di 105x65 metri ed \u00e8 in erba naturale. La sua costruzione fu terminata nel 1934, l'ingresso monumentale fu disegnato dall'ingegner Vincenzo Corazza, autore delle maggiori architetture del \"ventennio\" a Matera. Inizialmente fu chiamato \"Campo degli sports\" e dal 1936 Campo sportivo \"Luigi Razza\"; nel dopoguerra fu cambiato il nome in Stadio \"XXI Settembre\" per ricordare il 21 settembre 1943, data dell'insurrezione di Matera e della strage compiuta dalle truppe tedesche contro la popolazione materana, la prima del Mezzogiorno a essere insorta in armi contro i nazisti. Infine il 16 giugno 2001 \u00e8 stato co-intitolato a Franco Salerno, presidente del che conquist\u00f2 la Serie B nella stagione 1979-80. Proprio nel 1979, in occasione di quella promozione, lo stadio fu ristrutturato, con la costruzione delle due curve e della gradinata, quest'ultima in sostituzione di quella vecchia che era in tubi Innocenti e di dimensioni molto inferiori, mentre la tribuna centrale risale al 1951 e le tribune laterali al 1968; la capienza totale fu cos\u00ec aumentata a circa 15.000 posti, ridotti progressivamente nel corso degli anni successivi per motivi di sicurezza e ordine pubblico. Con la somma di queste ristrutturazioni, lo stadio ha perso la pista d'atletica di cui originariamente era dotato. Nel 1998 \u00e8 stato dotato di impianto di illuminazione.\nIl 10 novembre 1995 lo stadio ha ospitato la Nazionale di calcio dell'Italia Under-21 per la gara Italia-Ucraina, terminata 2-1 per l'Italia, valida per le qualificazioni ai Campionati europei di calcio Under 21.\nNell'estate 2008 lo stadio \u00e8 stato sottoposto ad una serie di interventi di riqualificazione sia funzionali, con la risistemazione di terreno di gioco, panchine, palestra, spogliatoi, bagni, sala stampa e ingressi, che estetici, con la pitturazione della gradinata di azzurro con la scritta bianca F.C. Matera, della curva sud con lo stemma dell'F.C. Matera, e delle tribune con i colori bianco e azzurro.\nA partire dal marzo del 2013, in occasione dell'incontro di calcio tra Matera e Foggia, la gradinata \u00e8 stata intitolata al portiere materano Francesco Mancini, prematuramente scomparso nel 2012.\nLo stadio, dopo la mancata iscrizione del al campionato di Lega Pro Seconda Divisione avvenuta nell'estate del 2011 e dopo aver ospitato per un anno le partite interne dell'U.S.D. Irsinese, ospita le gare interne del Matera Calcio (club che ha rilevato la tradizione sportiva del FC Matera). Inoltre nel mese di giugno lo stadio ospita ogni anno, ad eccezione del 2010, il torneo \"Coppa Gaetano Scirea\", competizione internazionale di calcio giovanile riservata alla categoria \"under 16\" con una prima fase a gironi e successivamente semifinali e finale.\nNell'estate del 2014 sono stati effettuati diversi lavori di ammodernamento, specie volti a rendere nuovamente agibile la curva sud, dopo molti anni di chiusura al pubblico. A novembre del 2014 si \u00e8 svolta una partita amichevole della Nazionale italiana Under 21 contro i pari et\u00e0 della Danimarca.\nAltri usi.\nLo stadio \u00e8 stato negli anni teatro di diversi concerti musicali tra cui i pi\u00f9 importanti sono stati quelli di Pino Daniele, dei Pooh, di Claudio Baglioni, di Mango, di Gu\u00e9 Pequeno e di Ray Charles."}
{"id": "1041280", "revid": "834", "url": "https://it.wikipedia.org/wiki?curid=1041280", "title": "Blu Air", "text": ""}
{"id": "1041286", "revid": "486946", "url": "https://it.wikipedia.org/wiki?curid=1041286", "title": "N\u00e1mo", "text": ""}
{"id": "1041288", "revid": "100334", "url": "https://it.wikipedia.org/wiki?curid=1041288", "title": "Sorte dei Noldor", "text": ""}
{"id": "1041289", "revid": "767487", "url": "https://it.wikipedia.org/wiki?curid=1041289", "title": "La via della prostituzione", "text": "La via della prostituzione \u00e8 un film del 1978, diretto da Joe D'Amato. \u00c8 considerato l'ultimo vero film della serie Emanuelle nera. Per l'ultima volta alla regia c'\u00e8 Joe D'Amato.\nTrama.\nLa fotoreporter Emanuelle e la sua amica Susan sono ospiti di un safari fotografico organizzato dal trafficante Rivetti per il principe Arauzani suo ospite.Le due donne iniziano a indagare su un traffico di ragazze che vengono indotte alla prostituzione. Emanuelle decide di fingersi una prostituta, per indagare a fondo.\nDopo varie disavventure (ha vari rapporti sessuali e viene anche stuprata da pi\u00f9 uomini insieme) in un bordello, riesce a scappare con le prove del traffico di schiave.\nIl finale si conclude con Emanuelle che torna in America su una barca di pescatori, pagandosi il passaggio in prestazioni sessuali.\nProduzione.\nIl film fu girato a Roma, New York e in Kenya. alcune scene ambientate a New York, sono in realt\u00e0 sequenze del precedente film \"Emanuelle e gli ultimi cannibali\", per far combaciare le nuove riprese con quelle vecchie, gli attori Laura Gemser e Gabriele Tinti indossarono gli stessi vestiti. La lussuosa villa all'Olgiata (Roma) che compare nel film \u00e8 la stessa dove furono realizzate alcune scene di \"Emanuelle in America\".\nDistribuzione.\nLa censura tagli\u00f2 60 metri (circa otto minuti) di pellicola. Tra le scene eliminate Emanuelle in compagnia di un transessuale e una sauna in compagnia di un onorevole.\nIl film usc\u00ec in Francia come \"Emanuelle et les filles de madame Claude\", in Germania Ovest come \"Sklavenmarkt der weissen M\u00e4dchen\", in Spagna come \"Emanuelle y el imperio de las pasiones\" e negli Stati Uniti come \"Emanuelle and the White Slave Trade\".\nCollegamenti esterni.\n "}
{"id": "1041291", "revid": "1745361", "url": "https://it.wikipedia.org/wiki?curid=1041291", "title": "Blu (disambigua)", "text": ""}
{"id": "1041295", "revid": "13930", "url": "https://it.wikipedia.org/wiki?curid=1041295", "title": "Meccanica delle strutture", "text": "&lt;del&gt;&lt;/del&gt;\nIn fisica e ingegneria, la meccanica delle strutture \u00e8 il campo della meccanica classica che sviluppa e studia modelli semplificati atti a descrivere in modo sintetico lo stato di sollecitazione, deformazione e spostamento delle strutture resistenti dei manufatti (costruzioni civili, industriali, aeronautiche, etc.). I suoi interessi rientrano tra quelli inerenti alla Scienza delle costruzioni.\nDescrizione.\nModelli.\nDal punto di vista meccanico, ogni modello strutturale \u00e8 caratterizzato in modo completo una volta definite le relazioni di equilibrio (tra forze esterne e sollecitazioni interne), di congruenza cinematica (tra spostamenti e deformazioni) e di legge costitutiva (che caratterizza il comportamento meccanico del materiale costituente la struttura).\nI modelli che (per motivi storici e didattici) rivestono maggiore importanza nell'ambito della Scienza delle costruzioni sono le travi (di solito snelle) e i sistemi di travi, denominati a seconda dei casi telai (assemblaggio di travi mediante nodi rigidi, flessione come sollecitazione dimensionante) o travature reticolari (assemblaggio di aste mediante nodi cerniera, sforzo normale come sollecitazione dimensionante).\nAltri modelli strutturali importanti sono:\nFormulazioni.\nL'analisi dei modelli strutturali pu\u00f2 essere condotta sulla base di differenti formulazioni delle equazioni di base (equilibrio, congruenza e costitutive) del problema stesso. \nMetodi lineari.\nPer carichi applicati in modo quasi-statico (assenza di effetti dinamici), il problema strutturale si configura come lineare in presenza di linearit\u00e0 delle condizioni di congruenza cinematica e di materiali elastico-lineari. Per le travature (telai e travature reticolari) e nel caso del problema lineare le diverse formulazioni sono riconducibili a due ben precise metodologie di analisi che permettono di ottenere l'esatta soluzione del problema:\nPer strutture diverse dalle travature, la soluzione del problema strutturale non \u00e8 pi\u00f9 ottenibile in termini esatti ed \u00e8 quindi ricercata in termini approssimati. A tal fine \u00e8 possibile seguire due diversi approcci:\nMetodi non lineari.\nIn presenza di non linearit\u00e0 sia di tipo geometrico che costitutivo o in presenza di effetti dinamici, il problema strutturale risulta non lineare. La ricerca della soluzione richiede pertanto lo sviluppo di pi\u00f9 complessi metodi e strumenti di analisi. A tale riguardo si fa riferimento a ben definiti settori avanzati di ricerca (dinamica delle strutture, stabilit\u00e0 delle strutture, teoria della plasticit\u00e0, analisi limite delle strutture, teoria della frattura, teoria del danno) mentre per gli strumenti risulta in tal caso indispensabile l'uso di approcci numerici di tipo automatico, prevalentemente basati sull'uso di metodologie FEM di indagine."}
{"id": "1041296", "revid": "834", "url": "https://it.wikipedia.org/wiki?curid=1041296", "title": "Bagno di Diana e storie di Atteone e Callisto", "text": "Bagno di Diana e storie di Atteone e Callisto \u00e8 un dipinto a olio su tela (73,5x93,5\u00a0cm) realizzato nel 1634 dal pittore Rembrandt Harmenszoon Van Rijn.\n\u00c8 conservato nel Museo Wasserburg di Anholt.\nL'opera \u00e8 firmata e datata \"REMBRANDT. FT 1634\".\nRembrandt unisce due episodi tratti da \"Le metamorfosi\" di Ovidio: nel primo, che occupa gran parte della scena, Atteone sorprende la dea Diana, che lo punisce per aver visto la sua nudit\u00e0 trasformandolo in cervo. Nel secondo, le ninfe scoprono che Callisto ha infranto il voto di castit\u00e0, concependo un figlio da Zeus: Diana trasforma la fanciulla in orso."}
{"id": "1041297", "revid": "599013", "url": "https://it.wikipedia.org/wiki?curid=1041297", "title": "Rui Marques", "text": "Carriera.\nHa cominciato la carriera professionistica all'Ulm, nel 1999-2000 (stagione in cui l'Ulm era in Bundesliga). Nel 2000 \u00e8 andato al , e l'anno dopo allo , dove \u00e8 rimasto quattro stagioni. Nel 2004 si \u00e8 trasferito al Maritimo, in Portogallo, rimanendovi una sola stagione, prima di trasferirsi al Leeds. In nazionale conta 3 presenze, ed \u00e8 stato tra i 23 convocati angolani per i Mondiali 2006 in Germania."}
{"id": "1041300", "revid": "287204", "url": "https://it.wikipedia.org/wiki?curid=1041300", "title": "Lu\u00eds de Oliveira Gon\u00e7alves", "text": "Carriera.\nLa data di nascita \u00e8 incerta: alcune fonti indicano il 15 marzo 1957, altre il 22 giugno o il 30 ottobre 1960.\nCalciatore da giovane, inizia la carriera da allenatore guidando l'Under 20, con cui ha vinto la Coppa d'Africa.\nNel 2006 ha portato l'Angola alla qualificazione ai Mondiali in Germania, prima volta per l'ex colonia portoghese dove viene eliminato al primo turno.\nDue anni dopo porta la sua nazionale ai quarti di finale della Coppa d'Africa 2008."}
{"id": "1041302", "revid": "2134764", "url": "https://it.wikipedia.org/wiki?curid=1041302", "title": "Micka\u00ebl Landreau", "text": "Caratteristiche tecniche.\nHa parato pi\u00f9 di 30 rigori in carriera.\n\u00c8 il portiere che ha mantenuto pi\u00f9 volte la porta inviolata in Ligue 1 (237).\nCarriera.\nClub.\n\u00c8 cresciuto nelle giovanili del Nantes, facendo il proprio esordio in Ligue 1 nel 1996. Ha vinto due campionati francesi (2000-2001 e 2010-2011) e due Coppe di Francia prima di trasferirsi al Paris SG, nel 2006.\nDopo tre anni nel club parigino decide di andare al Lilla firmando un contratto triennale.\nNel 2011 vince campionato e Coppa di Francia risultando uno dei migliori portieri. Il 23 dicembre 2012 viene ingaggiato dal Bastia.\nIl 4 dicembre 2013, disputando l'incontro di Ligue 1 Ajaccio-Bastia (terminato 1-1), \u00e8 diventato il primatista di presenze nel massimo campionato francese, superando il record precedentemente appartenuto a Jean-Luc Ettori.\nIl 5 luglio 2014, scaduto il contratto con il Bastia, decide di ritirarsi dal calcio giocato all'et\u00e0 di 35 anni.\nNazionale.\nConta 11 apparizioni con la nazionale francese. Con la selezione del suo paese ha partecipato a Euro 2004 e ai Mondiali 2006 e 2014 come terzo portiere senza scendere mai in campo. Nelle 11 partite disputate ha subito solo 3 gol, di cui 2 all'ultima presenza contro il Marocco.\nAllenatore.\nIl 30 maggio 2017 \u00e8 nominato allenatore del Lorient, squadra appena retrocessa in Ligue 2, con cui firma per quattro anni pi\u00f9 uno in opzione.\nStatistiche.\nPresenze e reti nei club.\n\"Statistiche aggiornate al 17 maggio 2014.\""}
{"id": "1041304", "revid": "123446957", "url": "https://it.wikipedia.org/wiki?curid=1041304", "title": "Alou Diarra", "text": "Caratteristiche tecniche.\nEra un centrocampista massiccio e fisicamente potente, abile a giocare box-to-box e che veniva prevalentemente utilizzato come mediano.\nCarriera.\nClub.\nHa cominciato al CS Louhans-Cuiseaux, in Francia, prima di andare al nel 2000: coi bavaresi non ha giocato nessun match in prima squadra; inoltre ha trascorso un periodo al Friburgo. Nel 2002 \u00e8 stato messo sotto contratto dal di Houllier, ed \u00e8 andato subito in prestito in Francia, prima al Le Havre e poi al Bastia. Nel 2004 \u00e8 andato in prestito al , che lo ha acquistato un anno dopo, viste le ottime prestazioni. Nell'estate 2006 ci sono state voci di un suo possibile trasferimento alla , ma alla fine \u00e8 stato il Lione ad aggiudicarsi le sue prestazioni, anche per sostituire il connazionale maliano Mahamadou Diarra, ceduto al .\nDopo l'esperienza con il Lione, il 19 luglio 2007 si \u00e8 unito al Bordeaux per \u20ac7.75 milioni, rimpiazzando Rio Antonio Mavuba.\nIl 4 luglio 2011 viene acquistato dall'Olympique Marsiglia.\nNazionale.\nDurante l'esperienza di Lens Alou \u00e8 stato convocato per la prima volta in nazionale francese e nell'estate 2006 ha partecipato anche ai Mondiali tedeschi dove la Francia si \u00e8 classificata seconda dopo la sconfitta ai calci di rigore contro l'Italia. Ha disputato parte della finale entrando in campo nel secondo tempo.\n\u00c8 stato inoltre convocato per il successivo Mondiale sudafricano e per l'Europeo del 2012, ma entrambe le avventure dei transalpini sono state poco fortunate.\nChiude la sua carriera in nazionale dopo l'europeo 2012 con 44 gettoni all'attivo.\nStatistiche.\nPresenze e reti nei club.\n\"Statistiche aggiornate al 2 aprile 2020.\""}
{"id": "1041306", "revid": "599013", "url": "https://it.wikipedia.org/wiki?curid=1041306", "title": "Pascal Chimbonda", "text": "Carriera.\nClub.\nHa cominciato la propria carriera al Le Havre nel 1999, facendo il proprio debutto nell'aprile 2000. Rimasto quattro anni nel Le Havre, fino alla retrocessione della squadra in Ligue 2, si \u00e8 poi trasferito al Bastia. Non molto amato in Corsica, ha lasciato la societ\u00e0 nel 2005, dopo la retrocessione in Ligue 2, per andare al Wigan Athletic (costo dell'operazione: 500.000 sterline). Nel 2006 passa al Tottenham per 4,5 milioni di sterline (31 agosto 2006).\nNell'estate del 2008 \u00e8 passato al Sunderland. Dopo solo cinque mesi con il Sunderland, ritorna alla squadra di White Hart Lane allenata da Harry Redknapp. Il 21 gennaio 2011 si trasferisce al Queens Park Rangers con i quali firma un contratto valido fino al termine della stagione 2010-2011.\nNazionale.\nDopo aver giocato tre partite con la Guadalupa nel 2003, nell'estate 2006 ha partecipato ai Mondiali in Germania (pur senza mai giocare), dopo che aveva esordito coi \"Bleus\" nel maggio dello stesso anno."}
{"id": "1041310", "revid": "8209466", "url": "https://it.wikipedia.org/wiki?curid=1041310", "title": "Berlin-Gesundbrunnen", "text": ""}
{"id": "1041311", "revid": "599013", "url": "https://it.wikipedia.org/wiki?curid=1041311", "title": "Gr\u00e9gory Coupet", "text": "Carriera.\nClub.\nHa cominciato con la squadra della sua citt\u00e0, il piccolo Olympique Le Puy-en-Velay, prima di passare al Saint-\u00c9tienne all'et\u00e0 di 17 anni. Il 14 gennaio 1994 esordisce in Ligue 1, prima di 88 presenze con la maglia della squadra francese. Dopo tre stagioni si trasferisce ai rivali dell'Olympique Lione, squadra con cui vincer\u00e0 in totale 7 campionati francesi, 6 Supercoppe di Francia, 2 Coppe di Francia e 1 Coppa di lega francese.\nIl 23 maggio 2008 annuncia il suo abbandono del Lione, e il 4 luglio 2008 viene ufficializzata la sua cessione all'. Dopo un solo anno, per\u00f2, il portiere francese lascia la Spagna per fare ritorno in patria nel PSG. Il 28 novembre 2009, nell'incontro di campionato contro l'Auxerre, scivolando nel rincorrere il pallone onde evitare un calcio d'angolo, riporta la frattura della gamba sinistra. Il 3 giugno 2011 annuncia il proprio ritiro agonistico venendo sostituito da Nicolas Douchez.\nNazionale.\nCon la maglia della propria Nazionale ha partecipato ai Mondiali 2002, a Euro 2004 e ai Mondiali 2006 (secondo posto) come riserva di Fabien Barthez. Ad Euro 2008 ha giocato come titolare, per poi annunciare il ritiro dalla nazionale dopo la competizione.\nStatistiche.\nPresenze e reti nei club.\n\"Statistiche aggiornate al 29 maggio 2011.\""}
{"id": "1041312", "revid": "757396", "url": "https://it.wikipedia.org/wiki?curid=1041312", "title": "Ko\u0161arka\u0161ki klub Partizan", "text": "Il Ko\u0161arka\u0161ki Klub Partizan \u00e8 una squadra di pallacanestro serba avente sede nella capitale Belgrado. Fondato nel 1945, disputa la Lega Adriatica e il campionato nazionale serbo di massima divisione, la Ko\u0161arka\u0161ka liga Srbije. Gioca le partite interne nella struttura della Hala Aleksandar Nikoli\u0107, la cui capacit\u00e0 \u00e8 di 8.150 posti a sedere.\nFa parte della polisportiva Sportsko Dru\u0161tvo Partizan.\nStoria.\nLa formazione e i primi anni (1945-1971).\nIl Partizan venne fondato il 4 ottobre 1945 come sezione sportiva della Jugoslovenska narodna armija. Solamente nel 1953 tutte le varie sezioni sportive facenti parte dell'esercito jugoslavo dettero vita alla societ\u00e0 polisportiva Sportsko Dru\u0161tvo Partizan.\nSebbene le varie formazioni che si susseguirono nel corso dei primi trent'anni di vita del club potessero annoverare giocatori del calibro di Mirko Marjanovi\u0107, Bo\u017eidar Mun\u0107an, Radomir \u0160aper, Vilmo\u0161 Loci, Lajo\u0161 Engler, \u010cedomir Stoji\u010devi\u0107, Borislav Stankovi\u0107, Borislav \u0106ur\u010di\u0107, Branko Radovi\u0107, Radovan Radovi\u0107, Milo\u0161 Bojovi\u0107, Dragutin \u010cermak, Slobodan Jeli\u0107, solamente nella stagione 1975-76 la squadra riusc\u00ec a vincere il primo campionato jugoslavo.\nIn questo frangente, la squadra si classific\u00f2 per ben cinque volte al secondo posto, mentre per altre due, pur avendo gli stessi punti del vincitore non ottenne la vittoria per la differenza punti.\nUn decennio di vittorie (1971-1981).\nL'ascesa del Partizan, in patria, e in Europa, ebbe inizio nei primi anni 1970, con l'arrivo nel 1971 in panchina dell'allenatore della nazionale jugoslava Ranko \u017deravica, che port\u00f2 nel club tutte le sue conoscenze e l'esperienze accumulate in ambito internazionale, adeguando il gioco del basket statunitense e sovietico con le particolarit\u00e0 della pallacanestro serba, grazie alla fucina di giovani talenti, su tutti Dra\u017een Dalipagi\u0107 e Dragan Ki\u0107anovi\u0107. Dopo l'addio di \u017deravica nel 1978, la struttura, sia sportiva che di gioco, venne ampliata dai suoi successori Borislav \u0106orkovi\u0107 e Du\u0161an Ivkovi\u0107.\nQuelli furono anni particolarmente importanti e pieni di successi che culminarono con la vittoria di diversi trofei. Il primo fu la vittoria del campionato jugoslavo nel 1975-76, cui seguirono le due vittorie consecutive della Coppa Kora\u0107: la prima nel 1977-78 con la vittoria in finale contro il Bosna Sarajevo; l'anno successivo, nella stagione 1978-79 contro l'Arrigoni AMG Sebastiani Rieti. Il decennio si concluse con la conquista di altri due campionati jugoslavi (nel 1978-79 e nel 1980-81).\nOltre ai gi\u00e0 citati Dalipagi\u0107 e Ki\u0107anovi\u0107, una menzione particolare la meritano Dragutin \u010cermak, Goran Latifi\u0107 (il capitano del primo titolo nazionale nel 1976), Josip Far\u010di\u0107, Dragan Todori\u0107, Du\u0161an Kerkez, Miodrag Mari\u0107, Boban Petrovi\u0107, Arsenije Pe\u0161i\u0107, Boris Beravs, Milenko Savovi\u0107, Jadran Vuja\u010di\u0107, Neboj\u0161a Zorki\u0107, \u017darko Ze\u010devi\u0107.\nUn nuovo \"dream team\" (1985-1991).\nDopo un periodo avaro di successi a causa del cambio generazionale della squadra, sul finire degli anni 1980, sotto la guida del nuovo direttore generale Dragan Ki\u0107anovi\u0107 (ex stella del club), nuovi giovani allenatori come Du\u0161ko Vujo\u0161evi\u0107, Zoran Slavni\u0107, Borislav D\u017eakovi\u0107 e Vladislav Lu\u010di\u0107 si alternarono sulla panchina dei bianconeri, portando nuove tecniche di gioco e nuovi successi.\nNel frattempo la crescita della generazione dei giovani Aleksandar \u0110or\u0111evi\u0107, Vlade Divac, \u017darko Paspalj, Ivo Naki\u0107, Miroslav Pecarski e Oliver Popovi\u0107, supportati dai veterani \u017deljko Obradovi\u0107, Milenko Savovi\u0107 e Goran Grbovi\u0107, guidati in panchina da Du\u0161ko Vujo\u0161evi\u0107, portarono la squadra ai vertici della pallacanestro jugoslava ed europea: in campo nazionale la vittoria del campionato jugoslavo 1986-87, mentre nella Coppa dei Campioni 1987-88 la squadra riusc\u00ec a qualificarsi alle \"final four\" di Gand. Dopo aver perso la semifinale contro il Maccabi Tel-Aviv per 87-82, nella finale per il 3\u00ba/4\u00ba posto, la vittoria sui greci dell'Aris Salonicco per 105-93 consegn\u00f2 alla squadra di Belgrado uno straordinario terzo posto nella massima competizione europea.\nL'anno successivo, nel 1989, spinta da un giovanissimo Predrag Danilovi\u0107, il Partizan riusc\u00ec a far propria la sua terza Coppa Kora\u0107: dopo aver perso la partita in Italia contro la Wiwa Vismara Cant\u00f9 (76-89), al ritorno la squadra di Vujo\u0161evi\u0107 riusc\u00ec ad imporsi per 101-82. Lo stesso anno il Partizan fece propria anche la Coppa di Jugoslavia, superando in finale (87-74) i nuovi Campioni d'Europa della Jugoplastika Spalato di Toni Kuko\u010d, Du\u0161ko Ivanovi\u0107 e Dino Ra\u0111a.\nI successi in campo europeo comportarono grossi cambiamenti: da un lato la possibilit\u00e0 di ingaggiare nuovi giovani talenti, grazie alle maggiori risorse economiche; dall'altro le principali squadre europee e degli Stati Uniti acquistarono i diritti dei nuovi giovani campioni del Partizan. Alla fine del 1989 Vlade Divac e \u017darko Paspalj - oltre a Dra\u017een Petrovi\u0107 del Cibona Zagabria - furono i primi giocatori jugoslavi a trasferirsi nel campionato NBA.\nSul tetto d'Europa (1991-1992).\nDopo la partenza di Divac, Paspalj, Grbovi\u0107, Savovi\u0107 e altri protagonisti delle stagioni precedenti, il Partizan bas\u00f2 la stagione 1991-92 su un nucleo giovane, le cui stelle principali erano il ventiquattrenne Aleksandar \u0110or\u0111evi\u0107 e il ventunenne Predrag Danilovi\u0107. Inoltre alla guida della squadra venne nominato \u017deljko Obradovi\u0107, appena ritirato e alla prima esperienza in panchina, cui venne affiancato il \"santone\" Aza Nikoli\u0107.\nInoltre la FIBA Europe, a causa dell'inasprirsi della situazione in Jugoslavia, obblig\u00f2 tutte le squadre del Paese, a disputare le partite casilinghe lontane dal proprio pallazzetto: il Partizan scelse di disputare le partite interne nella citt\u00e0 spagnola di Fuenlabrada, con la squadra costretta a una grande \"odissea\" in giro per l'Europa.\nNella Coppa dei Campioni 1991-92 il Partizan, dopo aver superato agevolmente il turno preliminare superando gli ungheresi dello Szolnoki Olaj, chiuse il girone al quarto posto, con nove vittorie e cinque sconfitte. Nei successivi quarti di finale, con grande stupore, la squadra di Obradovi\u0107 riusc\u00ec a superare la fortissima Virtus Bologna di Ettore Messina, e a qualificarsi alle \"final four\" di Istanbul.\nSenza giocatori stranieri e con un'et\u00e0 media di 21,7 anni, la squadra guidata da \u0110or\u0111evi\u0107 e Danilovi\u0107, con Ivo Naki\u0107, Zoran Stevanovi\u0107, Vladimir Dragutinovi\u0107, \u017deljko Rebra\u010da, Mla\u0111an \u0160ilobad, Slavi\u0161a Koprivica, Nikola Lon\u010dar e Dragi\u0161a \u0160ari\u0107 era ritenuta la squadra pi\u00f9 debole tra qualificate, con le spagnole Joventut Badalona, Estudiantes Madrid e l'italiana Philips Milano.\nAlla Abdi \u0130pek\u00e7i Arena, in semifinale il Partizan riusc\u00ec a battere la Phillps Milano allenata da Mike D'Antoni per 82-75, ed in finale ad avere la meglio sulla Joventut Badalona di Lolo Sainz per 71-70, con il famoso tiro da tre punti all'ultimo secondo di Aleksandar \u0110or\u0111evi\u0107.\nLa straordinaria annata bianconera si concluse con il trionfo nel campionato jugoslavo 1991-92 e della Coppa di Jugoslavia 1992: il \"triple crown\".\nL'isolamento europeo (1992-1995).\nDopo il trionfo di Istanbul Aleksandar \u0110or\u0111evi\u0107 e Predrag Danilovi\u0107 si trasferirono in Italia: il primo alla Philips Milano, il secondo alla Virtus Bologna. Inoltre, con l'inasprirsi della situazione nella ex-Jugoslavia e l'embargo deciso dalle Nazioni Unite, al Partizan venne impedito di poter difendere il titolo europeo conquistato.\nLa stagione successiva la panchina, dopo l'addio di Obradovi\u0107, venne affidata a \u017deljko Lukaji\u0107 che riusc\u00ec a conquistare la Coppa di Jugoslavia 1994, successo bissato l'anno successivo sotto la guida Borislav D\u017eakovi\u0107, con la vittoria anche del campionato jugoslavo 1994-95.\nLa nuova generazione di giocatori, tra tutti Nikola Lon\u010dar, Miroslav Beri\u0107, Haris Brki\u0107, \u017deljko Rebra\u010da, Predrag Drobnjak e Aleksandar \u010cubrilo, continuarono ad imporsi in patria, ma il ritorno in Europa, pur avendo in panchina Ranko \u017deravica, non fu dei migliori.\nUn nuovo inizio (1996-2001).\nNella stagione 1996-97, il Partizan sotto la guida del nuovo allenatore Miroslav Nikoli\u0107 riusc\u00ec a qualificarsi alle TOP 16 di Eurolega, venendo per\u00f2 eliminato agli ottavi di finale dai futuri campioni dell'Olympiacos. In patria, tuttavia grazie all'apporto di Dejan Toma\u0161evi\u0107, Dejan Koturovi\u0107, Dragan Lukovski la squadra riusc\u00ec a difendere il titolo.\nLa stagione successiva, dopo soli due anni dal ritorno dall'\"esilio\" forzato imposto dalla FIBA Europe, la formazione di Nikoli\u0107 riusc\u00ec a qualificarsi alle \"final four\" di Eurolega battendo agli ottavi i russi del CSKA Mosca, perdendo poi la semifinale contro la Virtus Bologna per 81 a 63, qualificandosi infine al quarto posto dopo aver perso la finalina contro la Benetton Treviso.\nIl campionato 1998-99 venne sospeso a causa dei bombardamenti della NATO, ma la squadra riusc\u00ec a conquistare la Coppa di Jugoslavia battendo in finale il FMP \u017deleznik per 80 a 62, col sottofondo delle sirene aeree. Alla fine della stagione la maggior parte dei giocatori lasci\u00f2 la squadra, e venne allestita una nuova giovane formazione guidata da Nenad Trajkovi\u0107 e come giocatori principali Miroslav Rado\u0161evi\u0107, Vladimir \u0110oki\u0107, Aleksandar \u010cubrilo, Nenad \u010canak, Ratko Varda, Veselin Petrovi\u0107 e Dragan Markovi\u0107, che riuscirono a difendere la Coppa di Jugoslavia.\nIl nuovo millennio si apr\u00ec con la leggenda Vlade Divac alla presidenza del club, e un nuovo giovane allenatore, Darko Ruso, che non riusc\u00ec a ripetere i successi recenti e ad andare oltre gli ottavi di finale della Suproleague.\nL'era d'oro di Vujo\u0161evi\u0107 (2001-2010).\nNell'autunno del 2001, un'altra leggenda del club, Predrag Danilovi\u0107 venne nominato presidente della squadra, e nuovo allenatore venne nominato Du\u0161ko Vujo\u0161evi\u0107, gi\u00e0 allenatore in due precedenti occasioni, e che gi\u00e0 aveva conquistato il titolo 1986-87, oltre alla Coppa di Jugoslavia 1989.\nIl ritorno di un allenatore esperto come Vujo\u0161evi\u0107 coincise con l'inizio di una nuova era nella storia del club: la politica principale, dovuta anche ai problemi finanziari del club, e della Serbia pi\u00f9 in generale, fu quello di \"allevare\" giovani da trasformare in giocatori di qualit\u00e0, da poter poi vendere all'estero, pur mantenendo l'obiettivo sportivo della vittoria in patria. Giocatori come Milo\u0161 Vujani\u0107, Nenad Krsti\u0107, Vule Avdalovi\u0107, e i giovanissimi Uro\u0161 Tripkovi\u0107, Luka Bogdanovi\u0107, Kosta Perovi\u0107, Boris Baki\u0107, Dejan Borovnjak, Novica Veli\u010dkovi\u0107, vennero portati alla ribalta internazionale dal lavoro e dai risultati di Vujo\u0161evi\u0107, anche grazie al sapiente mix con veterani di lungo corso come Vlado \u0160\u0107epanovi\u0107, \u0110uro Ostoji\u0107, Dejan Milojevi\u0107, Predrag \u0160uput, Petar Bo\u017ei\u0107, Fred House e Vonteego Cummings.\nDal 2001 al 2010 il Partizan mise in bacheca cinque YUBA liga (2001-02, 2002-03, 2003-04, 2004-2005, 2005-06); quattro campionati serbi (2006-07, 2007-08, 2008-09, 2009-10); una Coppa di Jugoslavia (2002); tre Coppe di Serbia (2008, 2009, 2010); e quattro Leghe Adriatica (2006-07, 2007-08, 2008-09, 2009-10).\nAnche in Europa la squadra crebbe negli anni: da presenza fissa in Eurolega, all'avanzamento nel torneo, fino a qualificarsi alla \"final four\" dell'edizione 2009-2010, dopo aver estromesso superpotenze cestistiche come il Panathinaikos (alle TOP 16), e il Maccabi Tel Aviv (ai quarti di finale). Il mix di giovani stelle, gi\u00e0 comunque navigati come Jan Vesel\u00fd, il ritorno di Du\u0161an Kecman condito da giocatori sconosciuti ma di prospettiva come Aleks Mari\u0107, Bo McCalebb e Lawrence Roberts formarono un mix che sorprese gli addetti ai lavori, e che venne sconfitto solo ai tempi supplementari, sia in semifinale, contro l'Olympiacos (80-83), sia poi nella finale per il 3\u00ba/4\u00ba posto contro il CSKA Mosca (88-90).\nI successi in Europa valsero l'attribuzione di numerosi premi e riconoscimenti: nel 2009-10 Aleks Mari\u0107 venne inserito nel quintetto ideale dell'Eurolega, e sempre nello stesso anno Bo McCalebb venne inserito nel secondo quintetto. Prima di lui Milo\u0161 Vujani\u0107, nel 2003, e Nikola Pekovi\u0107 nel 2008, vennero inseriti nel secondo quintetto ideale. L'anno precedente, nella stagione 2008-09, Novica Veli\u010dkovi\u0107 ricevette il premio quale miglior giovane della competizione.\nSempre nel 2008-2009 a Vujo\u0161evi\u0107 venne attribuito il premio di allenatore dell'anno.\nIl biennio di Jovanovi\u0107 (2010-2012).\nNel giugno del 2010 Du\u0161ko Vujo\u0161evi\u0107 lasci\u00f2 la carica di allenatore del Partizan per accasarsi al CSKA Mosca. Al suo posto venne promosso il vice Vlada Jovanovi\u0107. La squadra, ancora una volta venne stravolta, ma nonostante l'assestamento iniziale i successi non mancarono di venire: la vittoria di due campionati serbi (2010-11 e 2011-12), di altrettante Coppe di Serbia (2011, 2012) e della Lega Adriatica 2010-11.\nIl ritorno di Vujo\u0161evi\u0107 (2012-2015).\nNel giugno del 2012, Vujo\u0161evi\u0107 fece ritorno sulla panchina del Partizan, e la squadra venne ulteriormente rinnovata e ringiovanita con l'arrivo di nuovi giovani talenti come Bogdan Bogdanovi\u0107, l'estone D\u0101vis Bert\u0101ns, e i francesi Joffrey Lauvergne e L\u00e9o Westermann. La nuova squadra continu\u00f2 con a mietere successi: il campionato serbo 2012-2013 e la Lega Adriatica 2012-2013. Unico \"neo\" la sconfitta contro la Stella Rossa, nella finale della Coppa di Serbia, persa per 69 a 78.\nLa stagione successiva, il nuovo mix giovani-veterani non port\u00f2 i risultati sperati, complici anche diversi infortuni, e il Partizan conquist\u00f2 \"solamente\" il campionato serbo 2013-14. Ulteriormente ringiovanita la stagione sportiva 2014-2015 si chiuse senza la conquista di alcun trofeo, la prima volta in quattordici anni.\nUn precario futuro (2015-presente).\nNell'estate 2015 a causa di importanti problemi economici, la squadra venne di fatto smantellata con la partenza di Aleksandar Pavlovi\u0107, Milenko Tepi\u0107, Nikola Milutinov, Dragan Milosavljevi\u0107 e Milan Ma\u010dvan, e con le dimissioni di Du\u0161ko Vujo\u0161evi\u0107, a cui subentr\u00f2 Petar Bo\u017ei\u0107 quale nuovo allenatore. Anche a livello dirigenziale ci fu uno scossone con le dimissioni di Predrag Danilovi\u0107, e con la nomima a settembre, di Nikola Pekovi\u0107, giocatore montenegrino dei Minnesota Timberwolves, quale nuovo presidente del club. La societ\u00e0 decise inoltre di non partecipare ad alcuna competizione europea, mentre inizialmente, a livello sportivo le cose non girarono nel verso giusto, tanto che a gennaio 2016 Bo\u017ei\u0107 venne allontanato e venne nomiminato nuovo allenatore Aleksandar D\u017eiki\u0107. Estromessa dalla \"final four\" della Lega Adriatica, la squadra raggiunse la finale della Coppa di Serbia 2016 (persa contro il Mega Leks), e del campionato serbo 2015-2016 (persa contro i cugini della Stella Rossa).\nPalazzetti.\nNei primi anni dopo la sua nascita, e fino al 1968 il Partizan gioc\u00f2 le partite casalinghe nella Fortezza di Belgrado, per poi trasferirisi nella Hala sportova a Novi Beograd, arena con una capacit\u00e0 di 5.000 spettatori.\nDal 1992 il Partizan gioca le partite interne nella Hala Aleksandar Nikoli\u0107 a Palilula, arena costruita nel 1973 in undici mesi, e che ha una capacit\u00e0 di 8.150 posti a sedere.\nNella stagione 2008-2009 di Eurolega il Partizan disput\u00f2 le partite interne della TOP 16 nella Kombank Arena. Il 5 marzo 2009 la gara contro il Panathinaikos fece registrare un'affluenza di 22.567 spettatori, record per una gara di Eurolega.\nSociet\u00e0.\nIl Partizan fa parte della Jugoslovensko sportsko dru\u0161tvo Partizan, polisportiva che raggruppa 26 discipline sportive fondata il 4 ottobre 1945 a Belgrado, come costola sportiva dell'esercito jugoslavo.\nOrganigramma societario.\nOrganigramma aggiornato al 3 dicembre 2017.\nSquadre affiliate.\nNegli ultimi anni il Partizan ha sottoscritto accordi di affiliazioni con alcune squadre serbe, con l'obiettivo di far crescere i migliori giovani del vivaio, facendo fare loro esperienza in campionati gi\u00e0 competitivi. Dal 2018 al 2021 \u00e8 stato il Mladost Zenum a svolgere questo ruolo; mentre dall'estate 2021 i giovani bianconeri vengono mandati a farsi le ossa nello Dunav Stari Banovci.\nRoster 2021-2022.\n\"Aggiornato al 20 dicembre 2021.\"\nPresidenti.\nIl primo presidente della societ\u00e0 bianconera fu Peko Dap\u010devi\u0107, partigiano e generale jugoslavo.\nNel corso della storia diversi ex giocatori hanno ricoperto il ruolo di presidente del Partizan, tra i pi\u00f9 noti Vlade Divac, Predrag Danilovi\u0107 e Nikola Pekovi\u0107.\nAttualmente in carica \u00e8 Ostoja Mijailovi\u0107, eletto presidente il 20 settembre 2017.\nAllenatori.\nIl primo allenatore del club fu Ratko Vlahovi\u0107, subito seguito da Bo\u017eo Grkini\u0107 che guid\u00f2 la squadra per due stagioni. Borislav \u0106orkovi\u0107 fu invece il primo allenatore a vincitore un trofeo, il campionato jugoslavo 1975-1976. Il primo successo internazionale del club, la Coppa Kora\u0107 del 1977-1978, fu ad opera di Ranko \u017deravica.\n\u017deljko Obradovi\u0107 ha invece guidato la squadra nel successo pi\u00f9 prestigioso: la Coppa dei Campioni del 1991-1992.\nBorislav Stankovi\u0107 e Ranko \u017deravica sono membri della FIBA Hall of Fame, mentre Aza Nikoli\u0107 \u00e8 stato incluso nella Basketball Hall of Fame. Allo stesso modo lo stesso Nikoli\u0107, oltre a Du\u0161an Ivkovi\u0107 e \u017deljko Obradovi\u0107 sono stati inclusi tra i \"50 contributori pi\u00f9 importanti della storia dell'Eurolega\".\nCestisti.\nTantissimi sono i campioni che hanno vestito la maglia del Partizan, e che hanno ricevuto premi, onorificenze e riconoscimenti con la maglia bianconera.\nDra\u017een Dalipagi\u0107 \u00e8 dal 2004 membro della Hall of Fame. Lo stesso Dalipagi\u0107, insieme a Dragan Ki\u0107anovi\u0107 e a Vlade Divac, sono membri della FIBA Hall of Fame.\nTra i \"50 contributori pi\u00f9 importanti della storia dell'Eurolega\" troviamo Dra\u017een Dalipagi\u0107, Predrag Danilovi\u0107, Aleksandar \u0110or\u0111evi\u0107 e Vlade Divac.\nSono stati nominati \"Mr. Europa\" ancora Dra\u017een Dalipagi\u0107 (1977, 1978), Dragan Ki\u0107anovi\u0107 (1981, 1982) e Vlade Divac (1989). L\"'Euroscar Award\" \u00e8 stato assegnato a Dra\u017een Dalipagi\u0107 (1980, 1981), mentre Jan Vesel\u00fd nel 2010 ha ottenuto il FIBA Europe Young Men's Player of the Year Award.\nNella vittoria della Coppa dei Campioni del 1991-1992, Predrag Danilovi\u0107 venne nominato MVP della finale.\nSempre per quanto riguarda la Coppa dei Campioni/Eurolega, nel 2009-2010 Aleks Mari\u0107 \u00e8 stato inserito nel quintetto ideale dell'Eurolega, mentre nello stesso anno Bo McCalebb venne inserito nel secondo quintetto. Prima di lui Milo\u0161 Vujani\u0107, nel 2003, e Nikola Pekovi\u0107 nel 2008, sono stati inseriti nel secondo quintetto ideale.\nL'anno precedente, nella stagione 2008-2009, Novica Veli\u010dkovi\u0107 ha ricevuto il premio quale miglior giovane della competizione; trofeo vinto anche da Bogdan Bogdanovi\u0107 nella stagione 2013-2014.\nStatistiche e record.\nPartecipazioni ai campionati nazionali.\nI dati comprendono solo le partite di campionato/superliga, e non le partite di playoff.\n\"Dati aggiornati al termine del campionato serbo 2017-2018\"\nPartecipazioni alle competizioni europee.\n\"Dati aggiornati al termine della stagione 2017-2018.\" In rosa le competizioni non pi\u00f9 esistenti\nPartecipazioni alle competizioni sovranazionali.\n\"Dati aggiornati al termine della ABA Liga 2017-2018\"\nGare contro squadre NBA.\nIl Partizan \u00e8 l'unica squadra della Serbia ad aver giocato contro formazioni della NBA. Nel corso del Tour dell'Eurolega del 2009 negli Stati Uniti, il Partizan ha giocato contro i Denver Nuggets e i Phoenix Suns.\nTifoseria.\nI \"Grobari\" (serbo: \"\u0413\u0440\u043e\u0431\u0430\u0440\u0438\", ovvero \"I becchini\") sono i tifosi della sezione calcistica della polisportiva del Partizan, anche se generalmente con tale appellativo vengono identificati tutti i tifosi del Partizan.\nLa pi\u00f9 accesa rivalit\u00e0 a livello nazionale \u00e8 quella con la Stella Rossa Belgrado, accentuata dalle differenze politiche tra le due tifoserie che provocano episodi violenti in occasione degli incontri tra le due squadre (denominati \"Derby eterno\")."}
{"id": "1041317", "revid": "307923", "url": "https://it.wikipedia.org/wiki?curid=1041317", "title": "Carlo Dusi", "text": " esponente del gruppo \"Corrente\", presente alla Biennale di Venezia nel 1948 e alla Collettiva al Salone delle Nazioni di Parigi nel 1983.\nAllievo del pittore milanese Antonio Piatti (ritrattista di Verdi e Mascagni) nel corso della sua opera ha spaziato dal figurativo all'astratto pi\u00f9 ardito, per poi orientare la propria poetica verso un espressionismo in cui \"costrizioni e personaggi umani sono portatori di un messaggio misterioso e di angoscia\" (Jean Henri Gamet). Noto e ricorrente nelle sue opere il tema del circo, mondo misterioso e inquietante ricco di figure che sollecitano l'artista.\nBiografia.\nStudia a Milano negli anni trenta all'Accademia di Brera e presso il pittore milanese Antonio Piatti, ritrattista di Verdi e Mascagni, nel celeberrimo studio di Palazzo Borromeo di via Manzoni. Nel 1939 i suoi dipinti ad olio vengono esposti al Palazzo della Permanente di Milano. Durante i cinque anni di guerra continua a dipingere anche da prigioniero della V armata, di cui diventa il pittore ufficiale.\nDel 1948 \u00e8 la partecipazione alla XXIV Biennale di Venezia, assieme a Pablo Picasso, Max Ernst, Dal\u00ed, Kandinsky, Klee, Mir\u00f2, Mondrian, alcuni dei nomi che caratterizzarono la 24 Biennale.\nDel maggio 1949 \u00e8 la partecipazione al Premio Nazionale di Cremona. Nel 1958 \"I Biennale di Pittura\" di Parma.\nNel 1965 compie un viaggio in Spagna da cui poi si produrr\u00e0 un'importante mostra personale sul tema. Nel 1972 \u00e8 presente alla \"Mostra del ritratto\" di Parma, poi ad una collettiva presso la galleria \"Nuova Sfera\" di Milano e ad una collettiva alla Galleria Malpighi di Bologna. Nel 1975 espone al Premio Brunelleschi di Firenze. Figura alla \"Rassegna Arts Plastiques Villes Jemel\u00e9es\", alla Maison de la Culture di Nevers tenuta nel giugno-luglio a cura dei comuni di Mantova-Nevers.\nNel novembre 1978 si aggiudica a Guidizzolo il I premio Pedrotti-Cantoni per la pittura. L'anno seguente \u00e8 presente alla \"Biennale del Mediterraneo\" di Bari, dove riceve la medaglia d'oro. In novembre dello stesso anno ordina una personale a Brescia presso la Galleria Abba, presentato in catalogo da Elio Marcian\u00f2.\nNel 1982 viene chiamato dalla storica Rita Castagna a ideare il ritratto della dama di compagnia di Isabella d'Este, Eleonora Brognina. Come ben spiegato dall'autrice stessa, non esistono immagini ufficiali del personaggio e pertanto il pittore, basandosi su documenti storici, ne ricostruisce le fattezze e il dipinto diviene la copertina del libro \"Un vicer\u00e9 per Eleonora Brognina\".\nNel 1983 figura alla Collettiva al Salone delle Nazioni di Parigi. Dal 1983 al 1986 la Galleria Annunciata di Milano Tiene sue opere in permanenza. Nel 1984 l'Ente Manifestazioni Ticinesi di Lugano, in Svizzera, gli dedica una mostra personale. Nello stesso anno espone al Museo Civico di Palazzo Te a Mantova.\nDal 1987 al 1990 la Galleria Il Mercante di Milano in via Brera tiene in permanenza le sue opere. Nel 1988 partecipa alla collettiva di maestri italiani alla Galleria Il Mercante di Milano. Nel 1989 figura nel Salone del Vecchio Ospedale di S.Maria della Piet\u00e0 a Cremona alla \"I Biennale di Cremona\". Lo stesso anno \u00e8 presente alla rassegna \"Artisti Italiani\" all'Arte Expo di Barcellona. In giugno \u00e8 presente alla mostra d'arte \"Natura Fluens\" al Palazzo Ducale di Mantova. Nel 1990 partecipa alla Biennale d'Arte Sacra a Cremona. Nel 1991 alla galleria Zammarchi di Milano allestisce un'importante mostra personale riservata interamente alla sua produzione astratta dal 1965 al 1990. Lo stesso anno viene invitato al XXXI Premio Suzzara. Nel 1993 espone alla rassegna \"Mostra omaggio a Claudio Monteverdi\" a Cremona. Nella stessa citt\u00e0 espone nel Palazzo Vescovile alla III Biennale d'Arte Sacra. Partecipa nel gennaio 1995 all'Artefiera di Bologna presentata dalla galleria Zammarchi di Milano."}
{"id": "1041321", "revid": "767487", "url": "https://it.wikipedia.org/wiki?curid=1041321", "title": "Denny Landzaat", "text": "Carriera.\nGiocatore.\nClub.\nCresciuto nella scuola calcio dell', ha esordito proprio con i \"Lancieri\". Nelle tre stagioni successive ha giocato al MVV Maastricht, per trasferirsi nel 1999 al Willem II, dove \u00e8 rimasto quattro stagioni e dove ha segnato 38 gol.\nNel 2003 \u00e8 stato comprato dal pi\u00f9 quotato , che gli ha dato la possibilit\u00e0 di mettersi in luce in ambito europeo (vedi la semifinale di Coppa UEFA raggiunta nel 2005). Il 18 luglio 2006 \u00e8 stato messo sotto contratto dagli inglesi del Wigan Athletic.\nNel gennaio 2008 \u00e8 ritornato in patria, al Feyenoord, squadra di Rotterdam. Nell'agosto 2010, svincolato, passa al con il quale l'8 maggio 2011 vince la sua seconda KNVB beker contro l'Ajax.\nDopo 87 presenze e 6 gol complessivi con il Twente, decide di lasciare il calcio giocato nel 2013 all'et\u00e0 di 37 anni.\nNazionale.\nLandzaat ha esordito in Nazionale nel 2001, quando era al Willem II.\nEra tra i 30 preconvocati della Nazionale olandese di Marco van Basten per il , ma \u00e8 stato escluso il 16 maggio dai 23 convocati definitivi.\nAllenatore.\nDal 2014 fa parte dello staff tecnico dell' come assistente nella seconda e prima squadra allenata da Marco van Basten e poi da John van den Brom. Nel 2018 diventa assistente di Giovanni van Bronckhorst al Feyenoord Rotterdam, altra sua ex squadra. Il 30 ottobre 2019, con le dimissioni del tecnico Jaap Stam e l'arrivo di Dick Advocaat, viene rimosso dall'incarico. Il 4 novembre seguente viene ingaggiato come assistente di Henk ten Cate, nuovo allenatore dell'Al-Ittihad in Arabia Saudita.\nStatistiche.\nPresenze e reti nei club.\n\"Statistiche aggiornate al 12 maggio 2013.\""}
{"id": "1041322", "revid": "122050778", "url": "https://it.wikipedia.org/wiki?curid=1041322", "title": "Ettore Bassi", "text": "Biografia.\nAmando fin da piccolo la magia e i giochi di prestigio, decide di studiare per diventare prestigiatore e da adolescente comincia a lavorare come animatore nei villaggi turistici, in particolare negli anni '90 nel villaggio di Cugnana Verde in provincia di Olbia. All'et\u00e0 di 19 anni inizia la sua formazione come attore presso la Scuola di recitazione Tangram teatro di Torino e successivamente frequenta i laboratori con Beatrice Bracco e Michael Margotta. Nel 1991 partecipa al programma \"Piacere Raiuno\" e l'anno successivo a \"Il pi\u00f9 bello d'Italia\", condotto da Patrizia Rossetti su Rete 4, vincendo il titolo come miglior talento. Nel 1993 esordisce come conduttore nel programma \"La Banda dello Zecchino\". Nel 1994 esordisce come attore nella miniserie TV \"Italian Restaurant\", regia di Giorgio Capitani. Da quel momento e per molti anni alterna il lavoro di conduttore a quello di attore di fiction, fotoromanzi, cinema e teatro.\nNel 1996 recita nella serie TV \"I ragazzi del muretto 3\", trasmessa su Rai 2, l'anno successivo interpreta il ruolo del carabiniere Gabriele Perna nella soap opera di Rai 3, \"Un posto al sole\". Nel 2000 al fianco di papa Giovanni Paolo II presenta in mondovisione su Rai 1 la Giornata Mondiale della Giovent\u00f9 del Giubileo. Dal 2001 \u00e8 nel cast della serie TV di Rai 1, \"Casa famiglia\", regia di Riccardo Donna. Diventa molto noto interpretando, dal 2002 al 2005, il ruolo del maresciallo Andrea Ferri nella serie TV di Canale 5, \"Carabinieri\", diretta nelle prime quattro stagioni da Raffaele Mertes. Nel 2003 vince la Telegrolla d'oro, come miglior attore di fiction per Carabinieri 2 e Casa famiglia 2. Nel 2005 riceve il Premio Agesp per la miglior fiction TV al Busto Arsizio Film Festival. \nSeguendo la passione per l'automobilismo, ereditata da suo padre, nel 2005 esordisce nelle gare automobilistiche. Coltiva questa passione per tanti anni con risultati discreti. Nel 2006 recita da coprotagonista nel film \"Per non dimenticarti\", regia di Mariantonia Avati. Dal 2006 al 2007 interpreta nella serie TV \"Nati ieri\", trasmessa su Canale 5 e Rete 4, il ruolo del pediatra Corrado Milani, portando a questo personaggio delle cose sue come i giochi di prestigio da fare ai bambini. Nel 2007, accanto a Giuseppe Fiorello, veste i panni di Giorgio Piromallo nella miniserie TV di Rai 1, \"Giuseppe Moscati - L'amore che guarisce\", diretta da Giacomo Campiotti. Nello stesso anno interpreta da protagonista il ruolo di San Francesco nella miniserie TV di Rai 1, \"Chiara e Francesco\", regia di Fabrizio Costa. Per questa interpretazione nel 2008 riceve il Premio internazionale Sant'Antonio per la categoria Televisione.\nNel 2009 recita nella miniserie TV di Rai 1, \"Bakhita\", diretta da Giacomo Campiotti. Nello stesso anno interpreta sempre su Rai 1 il ruolo del protagonista nella miniserie TV \"Mal'aria\", regia di Paolo Bianchini, ispirata all'omonimo romanzo di Eraldo Baldini. Nel 2010 recita nel ruolo del Presidente della Corte nel film TV di Rai 1, \"Il sorteggio\", regia di Giacomo Campiotti, ed \u00e8 tra i protagonisti della miniserie TV di Rai 1, \"Sotto il cielo di Roma\", diretta da Christian Duguay. Dal 2010 al 2011 gira la quattordicesima e la quindicesima stagione della serie TV poliziesca \"Rex\" (ovvero la quarta e la quinta stagione di produzione italiana), dove interpreta da protagonista il ruolo del commissario Davide Rivera. Entrambe le stagioni sono messe in onda in Italia su Rai 2 nel 2013.\nNel 2014 \u00e8 nel cast del film \"Maldamore\" di Angelo Longoni. Negli anni 2014 e 2015 recita su Rai 1 nella miniserie TV \"Un matrimonio\", regia di Pupi Avati, nel film TV \"A testa alta - I martiri di Fiesole\", regia di Maurizio Zaccaro, nelle serie TV \"Fuoriclasse\" ed \"\u00c8 arrivata la felicit\u00e0\". Negli stessi anni conduce su Rai Premium il programma \"Acchiappo i sogni\". Nel 2015 insieme alle sue figlie conduce su Sky Gambero Rosso il programma \"Quando mamma non c'\u00e8\".\nAccanto al lavoro televisivo, ha tanti impegni teatrali. Recita negli spettacoli: \"Il muro\", una piccola opera rock ispirata alle musiche dei Pink Floyd, scritta e diretta da Angelo Longoni, \"Trappola Mortale\" di Ennio Coltorti, per cui nel 2015 vince il Premio Charlot Teatro, \"L'amore migliora la vita\" di Angelo Longoni e veste i panni di Angelo Vassallo in un monologo teatrale \"Il sindaco pescatore\", diretto da Enrico Maria Lamanna. Nel 2016 riceve il Premio Citt\u00e0 di Monopoli per la categoria Spettacolo.\nNel 2017 recita da coprotagonista nella serie TV poliziesca-fantastica \"La porta rossa\", diretta da Carmine Elia e trasmessa da Rai 2. Nello stesso anno \u00e8 in scena con \"The Bodyguard - Guardia del corpo, il Musical\", in cui interpreta il ruolo di Frank Farmer, che nell'originale cinematografico del 1992 fu di Kevin Costner. Allo stesso tempo comincia a lavorare come insegnante in varie scuole di formazione per attori.\nDal 30 marzo 2019 partecipa come concorrente allo show televisivo \"Ballando con le stelle\", presentato da Milly Carlucci, in coppia con la maestra di danza Alessandra Tripoli, dove riesce ad arrivare in finale e a classificarsi secondo."}
{"id": "1041324", "revid": "767487", "url": "https://it.wikipedia.org/wiki?curid=1041324", "title": "Tempo di vivere, tempo di morire", "text": "Tempo di vivere, Tempo di morire (\"Zeit zu leben und Zeit zu sterben\") \u00e8 un romanzo di Erich Maria Remarque ambientato durante la seconda guerra mondiale: \u00e8 la storia di Ernst Graeber, un soldato tedesco che ritorna dal fronte sovietico con mille domande in testa sulla Germania, dove il nazismo non pu\u00f2 essere cancellato con un colpo di spugna.\nFu pubblicato nel 1954 in tedesco, in una versione censurata; il libro fu ripubblicato integralmente in tedesco solo nel 1989. Dal romanzo fu tratto nel 1958 un film di produzione americana, \"Tempo di vivere\" diretto da Douglas Sirk, nel quale lo stesso Remarque compare nel ruolo del vecchio professor Pohlmann, un insegnante di religione dichiaratamente avverso al regime nazista.\nIl titolo originale del romanzo (\"Zeit zu leben und Zeit zu sterben\", \"tempo per vivere e tempo per morire\") \u00e8 tratto da un verso biblico del terzo capitolo dell'Ecclesiaste.\nTrama.\nIl protagonista \u00e8 un giovane e robusto soldato tedesco, Ernst Graeber, che accetta quasi controvoglia una licenza di due settimane dal fronte russo e ritorna alla sua citt\u00e0 natale, Werden (con riferimenti a Osnabr\u00fcck, citt\u00e0 natale di Remarque). Dal contesto si pu\u00f2 capire che le vicende si svolgono per intero in un breve arco di tempo, durante la primavera del 1943 o 1944, ma non vengono citate date precise. Ernst trova la citt\u00e0 quasi totalmente distrutta dai bombardamenti alleati, compresa la casa dei suoi genitori. Si mette quindi alla loro ricerca, aiutato dal commilitone B\u00f6ttcher, che costituisce una controfigura in qualche misura comica di Graeber, in cerca della moglie dispersa.\nNella sua vana ricerca dei genitori (probabilmente morti in un bombardamento) incontra una giovane donna, Elisabeth Kruse, della quale si innamora, sposandola e vivendo con lei un breve interludio di felicit\u00e0, perlopi\u00f9 incentrato sul cibo che i due riescono a procurarsi in un clima di privazioni che va generalizzandosi. Elisabeth, una ragazza sulla ventina con i capelli color mogano e gli occhi scuri, \u00e8 la figlia di un dottore internato nei campi di concentramento, che vive in casa sua come una reclusa, sotto il controllo della signora Lieser, fervente nazista. Ernst la sottrae a questa prigionia semi-volontaria, dalla quale potrebbe fuggire ma cui si costringe per fedelt\u00e0 verso il padre, atteggiamento che sulle prime il giovane non comprende.\nErnst \u00e8 cresciuto nella fiducia verso il regime e ha combattuto su diversi fronti, come la Francia e il Nordafrica. Anche grazie alle parole di Fresenburg, un vecchio soldato volontario oramai disilluso, inizia per\u00f2 a porsi degli interrogativi esistenziali sull'insensatezza della guerra, sulla sconfitta, la cui inevitabilit\u00e0 inizia a diventargli chiara solo ritornato a casa, sulle corresponsabilit\u00e0 dei suoi commilitoni e dell'intero popolo tedesco nei crimini nazisti e sul futuro del suo paese e pi\u00f9 in generale dell'umanit\u00e0. Mano a mano si rende conto, seppur confusamente, del clima di sospetto reciproco instaurato dal regime e della distanza tra la realt\u00e0 e ci\u00f2 che la propaganda ammannisce.\nIl romanzo quindi pu\u00f2 essere classificato come un \"Entwicklungsroman\", \"romanzo di formazione\" in un'accezione pi\u00f9 ampia di quella riservata al \"Bildungsroman\".\nRisposte ai suoi quesiti gli vengono fornite direttamente da Pohlmann, vero e proprio catalizzatore che compare a met\u00e0 del libro, e indirettamente dal comportamento di alcuni compatrioti come Alfons Binding, suo vecchio conoscente diventato \"Kreisleiter\" delle Sturmabteilung. Questi, ben diverso dalle sadiche SS che raccontano con compiacimento le torture effettuate su inermi, \u00e8 l'emblema della banalit\u00e0 del male incarnato in persone di per s\u00e9 mediocri, interessate unicamente al guadagno personale e allo status sociale, che abdicano le proprie responsabilit\u00e0 nascondendosi dietro l'obbedienza agli ordini ricevuti. La relazione di Ernst con Binding, che lo ha in simpatia e gli fa molti favori, dimostra anche come sia difficile sottrarsi all'essere in qualche misura complici del sistema.\nLa licenza finisce e Graeber deve tornare al fronte. Qui si trova a dover sorvegliare dei russi sospettati di essere partigiani, che tratta umanamente e che gli propongono di tradire, visto che la Germania sta chiaramente per essere sconfitta, ma lui rifiuta. L'esercito sovietico sta per sfondare e Steinbrenner, prodotto perfetto della propaganda di partito, gli ordina di uccidere a sangue freddo i russi. Graeber a questo punto compie un atto di ribellione al regime, risultato finale del percorso interiore da lui intrapreso, e uccide lo spietato nazista. Si tratta di un atto puntiforme nell'immensit\u00e0 del conflitto, ma \u00e8 tutto ci\u00f2 che pu\u00f2 fare. Uno dei partigiani fuggendo si volta e lo ferisce a morte. L'ultima cosa che Ernst vede prima di morire \u00e8 una piccola pianta, a simboleggiare la speranza nel futuro e la forza della natura, che sopravvive all'insensatezza degli atti umani. Graeber \u00e8 pur sempre un omicida e in qualche misura \u00e8 stato corresponsabile dei crimini nazisti. L'unica cosa che pu\u00f2 fare \u00e8 resistere e ribellarsi come individuo, senza avere comunque la certezza di fare la cosa giusta. La speranza in un futuro libero dal male \u00e8 affidata al figlio che probabilmente Elisabeth aspetta da lui."}
{"id": "1041325", "revid": "2074952", "url": "https://it.wikipedia.org/wiki?curid=1041325", "title": "Arne Friedrich", "text": "Biografia.\nDopo aver terminato la Realschule (gli studi intermedi nel sistema scolastico tedesco), nel 1995 si iscrive alla Berufsfachschule (scuola per la formazione professionale), studiando nel campo dell'economia e della gestione aziendale, per intraprendere una futura carriera commerciale. Dal 1997 compie uno stage lavorativo presso una ditta produttrice di cucine della citt\u00e0 di L\u00f6hne, per impratichirsi nel mestiere di commerciale. Nel 1999 conclude gli studi con la maturit\u00e0 professionale. Nel 2000 presta servizio civile presso un centro cardiologico e diabetologico della sua citt\u00e0 natale, Bad Oeynhausen..\nInsieme al cuoco Ralf Zacherl ha dato alle stampe nel febbraio 2006 anche un libro di cucina: \"Foodball. Kochen wie die Weltmeister\". \u00c8 legato sentimentalmente a Linn R\u00f6denbeck dal 2001.\nFriedrich \u00e8 tuttora impegnato nel sociale; insieme al conduttore Marco Schreyl ed al campione del mondo di pallamano Dominik Klein si batte per la ricerca sulla fibrosi cistica. Per il suo impegno in questo campo \u00e8 stato insignito del premio \"Schutzengel 2006\".\nNell'aprile 2009 \u00e8 stato vittima di un ricatto da parte di un ex calciatore delle giovanili dell'Hertha, che pretendeva euro per la restituzione di un orologio rubato. Il ricattatore e la compagna sono stati arrestati.\nCaratteristiche tecniche.\nGioca prevalentemente nel ruolo di difensore centrale.\nCarriera.\nClub.\nArminia Bielefeld.\nGioca nel settore giovanile di FC Bad Oeynhausen, TuS Lohe, SC Herford, FC G\u00fctersloh, SC Verl. Fu scoperto nel 2000 dall'allora tecnico dell' Hermann Gerland quando militava nel Verl. Dalla Regionalliga passa quindi al professionismo, firmando un contratto con l'Arminia, che allora milita in Zweite Liga.\nDebutta in campionato gi\u00e0 alla prima giornata. L'allenatore lo schiera nell'undici titolare contro il . Per merito delle sue convincenti prestazioni, diventa subito titolare fisso. Disputa due stagioni a Bielefeld in Zweite Liga, collezionando 47 presenze ed un gol, realizzato nella prima stagione contro il Borussia M\u00f6nchengladbach e decisivo per la vittoria. Al termine della seconda stagione, l'Arminia centra la promozione in Bundesliga.\nHertha Berlino.\nNell'estate 2002 accetta l'offerta dell', club di massima serie.\nPrima ancora di debuttare in massima serie, contribuisce, giocando sempre titolare, alla vittoria del club della capitale nella Coppa di Lega tedesca, conquistata battendo , e . L'esordio in Bundesliga avviene il 9 agosto 2002 al Westfalenstadion contro il , nella prima gara di campionato. La settimana dopo mette a segno il primo gol in massima serie, in casa contro lo .\nNella squadra della capitale diventa ben presto titolare della difesa e ne veste, dal 2004, anche la fascia da capitano.\nIl contratto con l'Hertha Berlino era in scadenza nel mese di giugno 2012.\nWolfsburg.\nIl 2 luglio 2010 Friedrich \u00e8 stato acquistato dal a titolo definitivo per 1,7 milioni di euro. Il giocatore ha firmato un contratto che lo lega alla societ\u00e0 fino al giugno 2013.\nChicago Fire.\nIl 19 settembre 2011 rescinde il contratto che lo legava al rimanendo svincolato fino all'8 marzo quando firma per gli americani del Chicago Fire. Gioca la prima stagione molto bene ed \u00e8 autore di grandi prestazioni tanto che a fine stagione viene nominato \"MLS Defender of the year\". Segna anche una rete con un colpo di testa contro il Philadelphia Union, portando il Chicago in vantaggio 2-1. Con Austin Barry crea un duetto difensivo molto forte che ha permesso alla squadra dell'Illinois di proseguire il campionato fino ai play-offs. Dopo aver rinnovato il contratto per la nuova stagione MLS 2014, si infortuna al tendine non riuscendo a scendere in campo. Dopo alcune operazioni decide di ritirarsi dal calcio, le sue ultime apparizioni infatti erano quelle della pre-season.\nNazionale.\nColleziona 5 presenze nella Nazionale di calcio della Germania Under-21.\nDebutta nella nazionale maggiore il 21 agosto 2002, poco dopo il suo trasferimento all'Hertha Berlino, in un'amichevole contro la Bulgaria.\nLa prima importante manifestazione alla quale prende parte \u00e8 il Campionato europeo di calcio 2004 in Portogallo, durante il quale disputa da titolare le tre gare del primo turno, al termine del quale la nazionale tedesca \u00e8 stata prematuramente estromessa.\nIl 21 dicembre 2004 indossa per la prima volta la fascia da capitano, nella gara di Bangkok contro la Thailandia.\nNel 2005 partecipa alla seconda grande manifestazione, la Confederations Cup, organizzata in casa in vista del mondiale di calcio dell'anno seguente. Nella competizione viene impiegato alternativamente ad Andreas Hinkel sulla fascia destra di difesa. La Germania raggiunge il terzo posto finale sconfiggendo nella \"finalina\" il Messico.\nNel 2006, Friedrich fa parte dei 23 che compongono la selezione tedesca nel mondiale casalingo. Gioca da titolare in tutte le gare della Germania, tranne nella finale per il terzo posto contro il Portogallo, alla quale non partecipa causa infortunio. I tedeschi vinceranno la partita concludendo, come un anno prima, al terzo posto.\nNell'Europeo di Austria-Svizzera 2008 figura nuovamente tra i 23 convocati tedeschi. Rispetto al mondiali di 2 anni prima, parte da riserva; il primo incontro da lui disputato \u00e8 la terza gara della prima fase, contro l'Austria, dove viene schierato nell'undici di partenza. Disputer\u00e0 tutti i seguenti incontri di Euro 2008 e sar\u00e0 tra i titolari anche nella finale del 29 giugno 2008, dove i tedeschi verranno sconfitti dalla Spagna.\nFriedrich detiene il primato del maggior numero di partite giocate con la Nazionale maggiore senza realizzare alcun gol. La sua prima rete in nazionale l'ha segnata il 3 luglio 2010 nei quarti di finale del Mondiale 2010 contro l' (4-0)."}
{"id": "1041326", "revid": "767487", "url": "https://it.wikipedia.org/wiki?curid=1041326", "title": "Vengeance Rising", "text": "I Vengeance Rising sono un gruppo musicale christian metal/thrash metal originario di Los Angeles e fondato nel 1987 dal cantante Roger Mart\u00ednez.\nStoria della band.\nLa band \u00e8 conosciuta per i testi dal contenuto violento, elementi presenti specialmente nei primi due album, e per le loro esibizioni on stage, caratterizzate da idealizzate crocifissioni. \nIl gruppo, scioltosi nel 1994, ha proseguito la sua carriera in una band simile, gli \"Once Dead\", creati dall'unione del gruppo con Scott Waters, cantante della thrash metal band Ultimatum."}
{"id": "1041327", "revid": "72396", "url": "https://it.wikipedia.org/wiki?curid=1041327", "title": "Robert Huth", "text": "Con 322 partite ufficiali disputate, \u00e8 il giocatore tedesco con pi\u00f9 presenze in Premier League. Insieme a Jonathan Walters, Kenwyne Jones, Dean Whitehead e Ryan Shotton, \u00e8 il primatista di presenze (10) con la maglia dello Stoke City nelle competizioni calcistiche europee.\nCon la nazionale tedesca, con la quale vanta 19 presenze e 2 gol, ha partecipato alla Confederations Cup 2005 e al .\nCaratteristiche tecniche.\nDifensore centrale molto forte fisicamente, era in grado di rendersi pericoloso in fase offensiva grazie alla grande sua abilit\u00e0 nei colpi di testa; possedeva inoltre un tiro potente e una buona velocit\u00e0. Nel corso di tutta la sua carriera ha militato in Inghilterra, affermandosi come uno dei migliori difensori centrali della Premier League.\nCarriera.\nClub.\nGli inizi, Chelsea.\nComincia a giocare a calcio nel settore giovanile del Fortuna Biesdorf, societ\u00e0 dell'omonimo quartiere berlinese, e successivamente nel vivaio dell'Union Berlino. Nel 2001 \u00e8 passato al Chelsea di Claudio Ranieri e ha esordito in Premier League l'11 maggio 2001, a soli 17 anni e nove mesi, nell'ultima giornata di campionato persa contro l'Aston Villa (1-3) in casa. Non trovando spazio in prima squadra in quanto chiuso dai vari William Gallas, John Terry, Marcel Desailly e Ricardo Carvalho, nel 2006 lascia i \"Blues\" dopo cinque stagioni, 62 presenze tra campionato e coppe, due titoli d'Inghilterra e una Community Shield.\nMiddlesbrough e Stoke City.\nNell'estate 2006, reduce dal terzo posto a Germania 2006, viene acquistato dal Middlesbrough per 6 milioni di sterline (8,75 milioni di euro). All'inizio della nuova esperienza, Huth ha incontrato delle iniziali difficolt\u00e0, dettate soprattutto dal ritrovare la condizione fisica. Successivamente si conquista un posto da titolare nella difesa del \"Boro\", giocando ottime partite, soprattutto all'inizio della stagione 2008-09, ma i continui infortuni gli impediscono di giocare con continuit\u00e0 e di evitare la retrocessione del Middlesbrough nel 2009.\nNella prima parte della stagione 2009-2010 gioca in Football League Championship con il Middlesbrough, ma nel gennaio 2010 lascia definitivamente la squadra e si trasferisce allo Stoke City per 5,5 milioni di euro. Dal punto di vista tecnico e tattico, dimostra di essere compatibile con lo stile estremamente fisico dei \"Potters\", al punto tale da diventare uno dei pilastri della difesa e, in assoluto, uno dei migliori interpreti del ruolo in Premier League. Nei suoi anni allo Stoke mette a referto 149 presenza in campionato e 13 reti, che gli permettono anche di riconquistare la nazionale.\nLeicester City.\nIl 2 febbraio 2015 passa in prestito al Leicester, club dal quale viene riscattato il 24 giugno seguente. Nella stagione 2015-16 viene impiegato titolare da Claudio Ranieri, suo ex tecnico ai tempi del Chelsea, risultando uno degli assoluti protagonisti della magica annata dei \"Foxes\". Il 31 gennaio realizza di testa, sugli sviluppi di un calcio d'angolo, all'83\u00ba minuto, il gol che decide la gara contro il Tottenham (0-1) e che permette al Leicester di tornare in vetta alla Premier in coabitazione con l'Arsenal. Il 6 febbraio, invece, realizza la doppietta contro i rivali scudetto del Manchester City, poi finita 1-3, che permette alla squadra di Ranieri di portarsi a sei lunghezze di vantaggio proprio sui \"Citizens\". Il 2 maggio grazie al pareggio per 2-2 del Tottenham secondo in classifica contro il Chelsea, che segue il pareggio del giorno prima dei Foxes contro il per 1-1, si laurea campione d'Inghilterra 2015-2016; per il Leicester \u00e8 il primo titolo, mentre per Huth il terzo dopo i due precedenti con la maglia del Chelsea.\nAl termine della stagione 2017-2018 annuncia il suo ritiro dal calcio giocato, smentendo l'ipotesi di un suo accordo per il trasferimento al Derby County in Championship.\nNazionale.\nHuth ha esordito in nazionale maggiore nel 2004, sotto la gestione di J\u00fcrgen Klinsmann, scendendo in campo da subentrante nell'amichevole contro l'Austria all'Ernst Happel Stadion di Vienna. Ha partecipato alla FIFA Confederations Cup 2005, giocando titolare l'intera competizione come centrale difensivo in coppia con Per Mertesacker e segnando una rete, la prima in nazionale, nella finale per il terzo posto vinta 4-3 dai tedeschi contro il Messico.\nNell'amichevole di Firenze del marzo 2006 contro l'Italia ha messo a segno il gol della bandiera per i suoi, sconfitti 4-1 dagli \"azzurri\".\nHa partecipato al , giocando solo la terza gara della fase a gironi contro l'Ecuador che assicura alla Germania padrona di casa il primo posto nel gruppo A. I tedeschi concludono il torneo al terzo posto, dopo la sconfitta in semifinale contro l'Italia e la vittoria nella finale per il terzo e quarto posto contro il Portogallo.\nDopo un momentaneo allontanamento dalla nazionale con l'insediamento del nuovo commissario tecnico, Joachim L\u00f6w, \u00e8 stato convocato nel 2008, a quasi due anni di distanza dal mondiale tedesco, per l'amichevole contro la Svizzera, non scendendo tuttavia in campo. Ritorna a vestire la maglia della Germania nelle amichevoli contro la Cina e gli Emirati Arabi Uniti, ma dopo ci\u00f2 non \u00e8 viene pi\u00f9 preso in considerazione da L\u00f6w per la nazionale.\nStatistiche.\nPresenze e reti nei club.\n\"Statistiche aggiornate alla fine della carriera.\"\nRecord.\nDurante la sua carriera Huth \u00e8 riuscito a battere diversi record:"}
{"id": "1041328", "revid": "713714", "url": "https://it.wikipedia.org/wiki?curid=1041328", "title": "Strada statale 690 Avezzano-Sora", "text": "La strada statale 690 Avezzano-Sora (SS 690), conosciuta anche come superstrada del Liri, \u00e8 un'importante strada statale e superstrada italiana.\nLa strada \u00e8 stata classificata come statale con decreto del presidente del Consiglio dei ministri del 21 giugno 2005 e presa in carico dall'ANAS, per la prima volta, in data 1\u00ba luglio 2006; prima di tale data era gestita dalla Provincia dell'Aquila e dalla Provincia di Frosinone. Nonostante il percorso sia in parte anche in territorio laziale, ne risulta competente il solo compartimento abruzzese dell'ANAS stessa.\nPercorso.\nHa inizio ad Avezzano, in Abruzzo, e si snoda verso il Lazio su un tracciato ad alta velocit\u00e0 (il limite di velocit\u00e0 imposto \u00e8 90\u00a0km/h sul tratto a due corsie per senso di marcia e in buona parte di quello ad una corsia di marcia, ove non diversamente segnalato); scorre praticamente affiancata alla ex strada statale 82 della Valle del Liri, che ha perso di importanza con la sua costruzione, e al corso del fiume Liri.\nIl suo percorso \u00e8 rettilineo e scorrevole e vi sono numerose uscite per raggiungere vari centri come Capistrello, Canistro, Civitella Roveto, Civita d'Antino, Roccavivi e Balsorano. Entra poi nel Lazio e termina, senza soluzione di continuit\u00e0, allo svincolo di Sora nord, dove cambia denominazione in Strada statale 749 Sora Cassino gestita dall\u2019ANAS"}
{"id": "1041329", "revid": "599013", "url": "https://it.wikipedia.org/wiki?curid=1041329", "title": "Jens Nowotny", "text": "Carriera.\nClub.\nHa cominciato la carriera professionistica nel luglio 1991 con il Karlsruhe, ma solo nel maggio 1992 ha esordito in Zweite Bundesliga. Nel luglio 1996, dopo cinque stagioni e 103 partite col Karlsruhe, \u00e8 stato comprato dal , con cui ha poi giocato ben 231 match di Bundesliga e 34 di Champions League; inoltre col Bayer ha raggiunto la finale di Champions League nel 2002.\nIl 18 luglio 2006 ha firmato un contratto di quattro anni con la , squadra croata, con la quale ha per\u00f2 giocato poco causa infortuni in serie. Il 22 gennaio 2007, a causa di un nuovo infortunio al ginocchio, ha deciso di ritirarsi, all'et\u00e0 di 33 anni.\nNazionale.\nHa esordito con la Nazionale tedesca il 30 aprile 1997. Ha partecipato negli anni successivi al , al e al (durante il quale gioc\u00f2 solo i 90 minuti di Germania-Portogallo, finale per il 3\u00ba posto).\nIn totale ha vestito la divisa tedesca per 48 volte, siglando un gol."}
{"id": "1041332", "revid": "1530948", "url": "https://it.wikipedia.org/wiki?curid=1041332", "title": ".ico", "text": "In informatica codice_1 (abbreviazione in lingua inglese di \"icon\", ovvero icona) \u00e8 un'estensione per file che contengono piccole immagini in grafica raster. Prima di diventare uno standard IANA, era in origine un formato proprietario dalle specifiche pubbliche, utilizzato per le icone del sistema operativo Microsoft Windows.\nCaratteristiche.\nIl formato \u00e8 identico a quello delle icone per il cursore di Microsoft Windows (codice_2), ad esclusione di un byte dell'intestazione che ne permette la distinzione.\nLe caratteristiche principali dei file con estensione \"ico\", che li distinguono per esempio da una Windows bitmap (codice_3), sono le seguenti:\nMolti programmi per Microsoft Windows archiviano le proprie icone in formato codice_6 o direttamente nei propri eseguibili o nelle proprie DLL.\nFormato delle icone di Windows Vista.\nWindows Vista ha aggiunto un nuovo formato di icone: 256\u00d7256 pixel. Le icone supportano questa dimensione in tre differenti profondit\u00e0 di colore: 4-bit (16 colori), 8-bit (256 colori) e 32-bit (in formato RGBA).\n\u00c8 raccomandabile memorizzare le icone 256\u00d7256 pixel nel formato PNG compresso affinch\u00e9 la dimensione del file \"ico\" non risulti estremamente pesante.\nLe dimensioni standard raccomandate per assicurare la massima compatibilit\u00e0 con Windows Vista sono:\nTipo MIME.\nNel 2003 il tipo MIME ufficialmente registrato presso IANA fu codice_7, ma prima della registrazione veniva utilizzato codice_8. \u00c8 possibile incontrare anche altri MIME erronei, come codice_9, codice_10, codice_11 e codice_12.\nIronicamente, fino al 2011 molte versioni di Internet Explorer non erano in grado di aprire le immagini nel formato ideato da Microsoft se esse seguivano il MIME standardizzato dall'Internet Assigned Numbers Authority.\nMolti web server non vengono configurati per supportare il tipo MIME specifico e inviano le icone nel loro formato predefinito, che solitamente \u00e8 codice_13 o codice_14."}
{"id": "1041334", "revid": "767487", "url": "https://it.wikipedia.org/wiki?curid=1041334", "title": "Mike Hanke", "text": "Carriera.\nClub.\nHa debuttato in Bundesliga durante la stagione 2001-2002, con lo . Dopo quattro stagioni \u00e8 andato al di Thomas Strunz, mentre nel 2007 si \u00e8 trasferito allo . Nel gennaio 2011 passa al Borussia M\u00f6nchengladbach, mentre nel 2013 viene trasferito al Friburgo dove resta solo un anno per passare a titolo definitivo il 7 luglio 2014 nella squadra cinese GZ Renhe.\nNazionale.\nHa esordito con la maglia della Nazionale nella Confederations Cup 2005, l'8 giugno. Il 29 giugno 2005 ha segnato il primo gol. Nell'estate 2006 ha fatto parte della selezione teutonica per i Mondiali in Germania (per lui in totale solo 20 minuti, in Germania-Portogallo 3-1, finale 3\u00ba posto)."}
{"id": "1041335", "revid": "1305772", "url": "https://it.wikipedia.org/wiki?curid=1041335", "title": "BOI", "text": ""}
{"id": "1041336", "revid": "729019", "url": "https://it.wikipedia.org/wiki?curid=1041336", "title": "Nicolas Charles Victor Oudinot", "text": "Secondo duca di Reggio, fu, nel 1849, a capo del corpo di spedizione francese, inviato da Napoleone III, non ancora Imperatore, a sopprimere la Repubblica Romana, guidata da Giuseppe Mazzini.\nBiografia.\nOrigini.\nNacque nel 1791 a Bar-le-Duc, cittadina del dipartimento della Mosa, in Lorena, figlio di Nicolas Charles, allora modesto ex-sergente dell'esercito reale. Appena un anno pi\u00f9 tardi, nel 1792, con la generale cacciata degli ufficiali, in quanto in gran parte nobili o monarchici, Nicolas Charles ebbe la sua grande occasione: divenne tenente colonnello del terzo battaglione dei volontari del Meuse e difese con accanimento il piccolo forte di Bitsch, nei Vosgi. Da l\u00ec cominci\u00f2 una travolgente carriera che lo fece maresciallo di Francia dopo Wagram, \"Pari di Francia\" con Luigi XVIII, comandante del corpo di spedizione francese in Spagna nel 1823 e, infine, nel 1847, governatore dell\u2019\"H\u00f4tel des Invalides\".\nL'impero napoleonico.\nEsordi.\nNel 1805 Napoleone lo nomin\u00f2 suo primo paggio al Congresso di Erfurt. Mantenne l'incarico nel corso della campagna della quinta coalizione, quando segu\u00ec l'Imperatore nella campagna e questi gli affid\u00f2, per tre volte, l'incarico di tornare a Parigi per riferire le novit\u00e0 al (meramente rappresentativo) Senato dell'Impero.\nVenne poi nominato luogotenente del 5\u00ba Reggimento Ussari e aiutante di campo del maresciallo di Francia Mass\u00e9na nel corso della campagna di Portogallo. Rientrato in Francia nel 1811 venne ammesso nel corpo della Guardia imperiale, che segu\u00ec alla terribile Campagna di Russia, e poi contro la sesta coalizione in Sassonia e in Francia.\nI cento giorni.\nNel 1814, Napoleone, al momento di lasciare Fontainebleau per l'Isola d'Elba, concesse al maresciallo Nicolas Charles, per il di lui figlio, il brevetto di colonnello. Luigi XVIII conferm\u00f2 tale nomina il 27 aprile e incaric\u00f2 il giovane ufficiale della organizzazione del \"Reggimento Ussari del Re\". Nel corso dei cento giorni, in linea con le scelte del padre, rifiut\u00f2 ogni comando.\nLa battaglia di Waterloo, il 18 giugno 1815, diede ragione ai due Oudinot e il giovane Victor, nel settembre 1815, ebbe incarico di formare, a Lilla, il Reggimento Ussari del Nord, che comand\u00f2 sino al 1822. Quell'anno gli fu affidato il 1\u00ba Reggimento granatieri a cavallo della Guardia Reale.\nLa restaurazione borbonica.\nNel 1824 venne nominato \"maresciallo di campo\", e assunse il comando di una brigata alle manovre Lun\u00e9ville. A quel punto il nuovo re Carlo X lo incaric\u00f2 di riorganizzare la scuola di cavalleria di Saumur, ove seppe farsi apprezzare anche da osservatori esteri.\nScoppiata la rivoluzione di Luglio (27-29 luglio 1830) diede le proprie dimissioni da Saumur, citando la propria conservata fedelt\u00e0 al deposto monarca.\nLa monarchia di luglio.\nCampagna d'Algeria.\nNel 1835, suo fratello, colonnello del 2\u00ba Reggimento dei \"Cacciatori a cavallo d'Africa\", fu ferito a morte mentre caricava i ribelli del Muley-Isma\u00ebl. Alcuni mesi pi\u00f9 tardi, Oudinot stesso ricevette l'ordine di partire per Orano ove assunse il comando della 1\u00aa Brigata del corpo di spedizione rivolto alla citt\u00e0 di Mascara, agli ordini del maresciallo Clauzel. Nel corso della spedizione venne gravemente ferito, salvato da una coraggiosa azione del Molli\u00e8re e rimpatriato in Francia per la convalescenza. In premio, il 31 dicembre 1835, fu promosso luogotenente-generale.\nDeputato.\nNel 1842 venne eletto deputato nel ristretto parlamento della Monarchia di Luglio, ove, curiosamente, sedette a sinistra. Ma si occup\u00f2 soprattutto delle leggi concernenti l'esercito, l'Algeria o il codice penale militare.\nNapoleone III.\nLa repressione della Repubblica Romana.\nCaduta la Monarchia di Luglio, nel 1849 Oudinot venne incaricato dal nuovo presidente della Repubblica, Luigi Napoleone, di guidare una assai munita spedizione volta a sopprimere la neonata Repubblica Romana, guidata dal Mazzini. La spedizione part\u00ec da Marsiglia il 18 aprile 1849, sbarc\u00f2 il 25 a Civitavecchia, occupando la citt\u00e0.\nIl 30 i 6000 soldati francesi si presentarono di fronte alle mura leonine e incontrarono una imprevista resistenza da parte della Guardia Civica mobilizzata (Guardia Nazionale) al comando del capitano Ignazio Palazzi, appostata sui bastioni disegnati da Michelangelo e sugli avamposti esterni. Un'altra colonna francese nel frattempo operava una manovra diversiva sulla via Aurelia verso le mura gianicolensi presidiate dalla Legione italiana di Garibaldi. La prima colonna, si divise in due tronconi, il primo si diresse verso Porta Angelica, ma fu praticamente annientato dagli italiani, che uccisero anche il comandante; il secondo troncone si diresse verso Porta Cavalleggeri, dove all'altezza di Santa Marta fu respinto dalla Civica nonostante l'utilizzo di alcuni pezzi di artiglieria. Al termine della giornata, quando il 20\u00ba battaglione di linea francese era gi\u00e0 in ritirata, fu travolto da un attacco alla baionetta dei garibaldini che dopo aver conquistato Villa Pamphili e Villa Corsini (in quell'occasione Giuseppe Garibaldi ebbe una ferita al fianco), erano scesi ad attaccare e inseguire i francesi in fuga. Duecento fanti caddero prigionieri a Porta San Pancrazio. Giunse da Parigi come plenipotenziario il Lesseps che pattu\u00ec una tregua d'armi. Ci\u00f2 consent\u00ec a Oudinot di mettere insieme uomini ed un possente parco d'assedio.\nIl successivo 3 giugno Oudinot, mentendo sulle assicurazioni fatte di non attaccare prima del 4, comand\u00f2 un secondo attacco, che permise di aprire una breccia solo il 29 e indusse il governo della Repubblica Romana ad accettare la capitolazione la sera del 30, i cui termini vennero discussi nei due giorni successivi. Resta famigerato il suo bombardamento di Roma dal Gianicolo con bombe a scoppio ritardato, che uccisero soprattutto bambini, andati a vedere da vicino quei proiettili inesplosi.\nOudinot entr\u00f2 in citt\u00e0 il giorno 3 luglio e, il 5, prese possesso di Castel Sant'Angelo.\nOblio.\nDopodich\u00e9, rientr\u00f2 in Francia, ove pot\u00e9 solo riprendere il proprio posto nella Assemblea Legislativa, per altro rappresentativa e priva di reale potere dopo il colpo di Stato del 2 dicembre 1851. Oudinot era divenuto assai popolare fra i conservatori francesi, ma detestabile ai democratici e ai patrioti italiani. Ci\u00f2 che imped\u00ec ogni suo coinvolgimento nella successiva campagna di Napoleone III alla seconda guerra di indipendenza. \u00c8 sepolto nel cimitero di P\u00e8re-Lachaise."}
{"id": "1041337", "revid": "599013", "url": "https://it.wikipedia.org/wiki?curid=1041337", "title": "Gerald Asamoah", "text": "Caratteristiche tecniche.\nGerald Asamoah era un calciatore molto veloce, forte fisicamente, dal buon dribbling e bravo di testa.\nBiografia.\nNel 1990 la famiglia emigra dal Ghana in Germania.\nSoffre di una particolare condizione cardiaca denominata cardiomiopatia ipertrofica non ostruttiva: nel suo caso, il lobo di carne che separa le camere del cuore destro e sinistro \u00e8 estremamente spesso, il che pu\u00f2 causare aritmia nel ciclo cardiaco.\nCarriera.\nClub.\nTrasferitosi con la famiglia a 12 anni in Germania, viene comprato dall'Hannover 96 nel 1994. Dopo quattro anni fa il proprio esordio nel calcio professionistico, in Zweite Liga, sempre con l'Hannover. Nel 1999 \u00e8 acquistato dallo Schalke 04, squadra in cui milita per ben 10 stagioni. Con lo Schalke 04 ha vinto due Coppe di Germania consecutive, una Coppa di Lega tedesca e due Intertoto di fila (2003, 2004).\nDurante il mercato estivo del 2010 viene ceduto all'FC St. Pauli, squadra di Amburgo appena promossa in Bundesliga, la massima serie del campionato di calcio tedesco; poi gioca per il Greuther Furth, con cui vince il campionato di seconda serie, prima di tornare a Gelsenkirchen, anche se solo in seconda squadra. Nel 2015 dice addio al calcio.\nNazionale.\nNel 2001 ha esordito in Nazionale, diventando il primo calciatore di colore a vestire la maglia della Germania. L'anno successivo ha partecipato al in Asia e nel 2005 \u00e8 presente alla Confederations Cup, in cui si prender\u00e0 la soddisfazione di segnare una rete all'Argentina.\nNel 2006 \u00e8 stato convocato per il campionato del mondo in Germania, chiuso dalla \"Mannschaft\" al terzo posto. Conta in totale 43 presenze e 6 reti con la divisa tedesca."}
{"id": "1041339", "revid": "599013", "url": "https://it.wikipedia.org/wiki?curid=1041339", "title": "David Odonkor", "text": "Caratteristiche tecniche.\nPu\u00f2 giocare come esterno di centrocampo o come ala.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nNato da madre tedesca e padre ghanese, ha esordito in Bundesliga con la maglia del il 3 marzo 2002 in occasione del match interno pareggiato contro il St. Pauli: in quell'anno il Borussia vinse il campionato. Dopo essersi diviso fra prima e seconda squadra, viene aggregato in pianta stabile alla prima squadra. Nella stagione 2005-06 salta solamente una partita.\nTra l'agosto ed il settembre 2006, dopo i mondiali di Germania disputati con la stessa Nazionale tedesca, \u00e8 stato acquistato dal Betis per 6,5 milioni di euro con un contratto di cinque anni. Durante la prima stagione in Spagna colleziona solo 13 presenze con la complicit\u00e0 di un infortunio a un ginocchio. Un altro infortunio al ginocchio lo ha tenuto fuori per tre mesi al secondo anno col Betis. Torna ma parte spesso dalla panchina. Nella prima parte dell'annata 2009-10, con la squadra che nel frattempo era retrocessa in Segunda Divisi\u00f3n, Odonkor subisce un ulteriore infortunio e resta definitivamente fuori fino al termine del suo contratto in scadenza nel 2011.\nNel settembre 2011 scende in seconda serie tedesca passando all'Alemannia Aachen.\nIl 12 luglio 2012 viene tesserato dalla squadra ucraina dell'Hoverla.\nNazionale.\nNel maggio 2006, pur non essendo mai stato chiamato prima in Nazionale, \u00e8 stato incluso dal c.t. J\u00fcrgen Klinsmann nella lista dei 23 convocati per il campionato mondiale 2006. \u00c8 diventato cos\u00ec il secondo calciatore tedesco della storia a partecipare ad un Mondiale pur non avendo alcuna convocazione alle spalle: precedentemente era accaduto a Oliver Kahn in occasione di .\nHa fatto il suo esordio in maglia tedesca il 30 maggio 2006, in un'amichevole con il . Durante il mondiale del mese successivo si \u00e8 messo in luce servendo l'assist per il gol di Oliver Neuville nel match contro la . La squadra ha poi chiuso terza.\nNell'estate del 2008 ha fatto parte della squadra che ha partecipato al in Svizzera ed Austria."}
{"id": "1041340", "revid": "62004", "url": "https://it.wikipedia.org/wiki?curid=1041340", "title": "Real Betis Siviglia", "text": ""}
{"id": "1041344", "revid": "36426", "url": "https://it.wikipedia.org/wiki?curid=1041344", "title": "Bambina con pavoni morti", "text": "Bambina con pavoni morti \u00e8 un dipinto a olio su tela (144x134,8\u00a0cm) realizzato nel 1636 circa dal pittore Rembrandt Harmenszoon Van Rijn.\nConservata nel Rijksmuseum di Amsterdam, l'opera \u00e8 firmata \"REMBRANDT\".\nUna bambina si affaccia alla finestra di una cucina, da cui osserva due pavoni morti, uno legato per le zampe al balcone, l'altro sanguinante su un ripiano. La scena si discosta sia dalle nature morte, dove sono assenti le figure umane, sia dalle rappresentazioni di cucina, che andavano di moda nel 1600, che preferivano raffigurare fanciulle formose piuttosto che bambine.\nSimbologia.\nIl pavone era legato a Cristo poich\u00e9 la sua carne era ritenuta incorruttibile e perch\u00e9 le piume perse ricrescono ad ogni primavera. Per la bellezza delle sue penne, invece, assume un significato ambivalente: in positivo, richiama la bellezza e la potenza divina; in negativo, simboleggia la superbia e l'arroganza."}
{"id": "1041345", "revid": "767487", "url": "https://it.wikipedia.org/wiki?curid=1041345", "title": "Veni Domine", "text": "I Veni Domine sono un gruppo musicale christian metal/progressive metal/doom metal fondato nel 1987 a Sollentuna, in Svezia."}
{"id": "1041346", "revid": "124595169", "url": "https://it.wikipedia.org/wiki?curid=1041346", "title": "Henk ten Cate", "text": "Carriera.\nGiocatore.\nGioc\u00f2 per lo pi\u00f9 con il Go Ahead Eagles, firmando il primo contratto professionistico nel 1979. Un anno dopo visse una breve parentesi in North American Soccer League, con i canadesi Edmonton Drillers. In seguito vest\u00ec anche le maglie di Telstar e Heracles Almelo.\nIn totale, per lui, come ala, 202 presenze e 34 reti in campionato.\nAllenatore.\nInizia come vice allenatore di Fritz Korbach nel Go Ahead Eagles dal 7 luglio 1988 al 22 febbraio 1990, nello stesso giorno lo promuovono come allenatore, fino al 30 giugno 1990. Il 1\u00ba luglio 1990 diventa vice allenatore del Heracles Almelo, fino al 20 novembre 1990. Il 21 novembre 1990 diventa allenatore, rimane fino al 30 giugno 1992. Dal 1\u00ba luglio 1992 al 30 giugno 1993 \u00e8 allenatore del Rheden. Il 1\u00ba luglio 1993 ritorna alla guida del Go Ahead Eagles, fino al 27 gennaio 1995. Dal 1\u00ba luglio 1995 all'11 gennaio 1997 \u00e8 alla guida dello Sparta Rotterdam. Il 12 gennaio 1997 guida il Vitesse al terzo posto in campionato, ci rimane fino al 29 settembre 1998. Il giorno seguente diventa allenatore del KFC Uerdingen, fino al 28 marzo 1999.\nDal 1\u00ba luglio 1999 al 30 giugno 2000 guid\u00f2 l'MTK Hung\u00e1ria e la port\u00f2 alla vittoria della Coppa d'Ungheria e al secondo posto in campionato. Dal 1\u00ba luglio 2000 al 30 giugno 2003 \u00e8 alla guida del NAC Breda che la conduce alla qualificazione nelle coppe europee nel 2003. Il 24 giugno 2003 va al Barcellona nelle vesti di vice di Frank Rijkaard, con olandese conquist\u00f2 la Champions League, due campionati e due Supercoppe di Spagna. Il 23 giugno 2006 viene nominato tecnico dell'Ajax. La prima stagione vince la Supercoppa d'Olanda battendo per 3 a 1 il PSV Eindhoven, in campionato arriva al primo posto a pari merito con il PSV Eindhoven, ma il titolo viene assegnato ai \"Boeren\" per differenza reti, vince la Coppa d'Olanda battendo in finale ai tiri dal dischetto l'AZ Alkmaar e in Europa prima viene eliminato ai preliminari di Champions dal Copenhagen e poi in Coppa UEFA ai sedicesimi dal Werder Brema.\nLa seconda stagione inizia subito con la vittoria della Supercoppa d'Olanda battendo per 1 a 0 di nuovo il PSV Eindhoven e con l'eliminazioni prima ai preliminari di Champions dal Slavia Praga e poi al primo turno della Coppa UEFA dal Dinamo Zagabria. L'8 ottobre 2007 decide di dimettersi per diventare il secondo di Avraham Grant al Chelsea. A fine stagione nonostante le smentite voci che circolavano, dopo l'esonero di Grant, il 29 maggio 2008 vede chiudersi il suo rapporto lavorativo con il Chelsea. Il 13 giugno viene ufficializzato come nuovo tecnico del Panathinaikos. La prima stagione si classifica secondo posto in campionato e con la vittoria nei playoff viene ammessa ai preliminari di champions, nella Coppa di Grecia viene eliminato ai quarti per 3-2 dal Panserra\u00efkos. Viene eliminato ai preliminari di Champions dall'Atl\u00e9tico Madrid.\nL'8 dicembre 2009 il presidente Nicolas Pateras, lo solleva dall'incarico, malgrado la squadra si trovi ad un solo punto dalla vetta in campionato e in ottima posizione per qualificarsi ai sedicesimi di Europa League. Il 6 febbraio 2010 firma per sei mesi con i campioni degli Emirati Arabi Uniti dell'Al-Ahli di Dubai. L'11 marzo si dimette in seguito alla roboante sconfitta per 5-0 contro l'Al-Sadd nella Champions League asiatica. Il 12 aprile 2010 viene ingaggiato dall'Umm-Salal per sostituire G\u00e9rard Gili. Il 6 febbraio 2011 viene esonerato per gli scarsi risultati ottenuti, collezionando solo 10 punti in 12 partite lasciando la squadra al decimo posto in campionato.\nIl 5 gennaio 2012 viene nominato tecnico del Shandong Luneng squadra della massima serie cinese. Il 6 settembre con la squadra in zona retrocessione si dimette. Il 4 aprile 2013 ritorna a guidare lo Sparta Rotterdam in seconda divisione, sostituisce l'esonerato Michel Vonk. rimane fino al 30 giugno. Il 29 dicembre 2015 viene presentato come nuovo allenatore dell'Al-Jazira al posto dell'esonerato Abel Braga, eredita la squadra al decimo posto in campionato e gi\u00e0 fuori dalla Arabian Gulf Cup.\nIl primo anno chiude la stagione al settimo posto in campionato con l'accesso alla Champions League asiatica, dopo dodici anni di assenza, e la vittoria della Coppa del Presidente degli Emirati Arabi Uniti, che mancava al club da ben undici anni, battendo in finale ai tiri dal dischetto l'Al-Ain. Il secondo anno inizia con la sconfitta della Super Cup contro l\u2019Al-Ahli per 2-1 e l'eliminazioni prima ai quarti nella Coppa del Presidente degli Emirati Arabi Uniti con la sconfitta per 6-0 da parte dell'Al-Wahda, in semifinale nella Arabian Gulf Cup con la sconfitta per 1-0 da parte dell'Al-Ahli e non riescono ad andare oltre ai gironi nella Champions League asiatica. Il 29 aprile 2017 con la vittoria ai danni del Hatta per 5-0 vincono il campionato con due turni d'anticipo.\nIl terzo anno partecipa al Mondiale per Club come squadra vincitore del campionato del paese ospitante della competizione, elimina ai playoff per i quarti di finale l\u2019Auckland per 1-0, ai quarti di finale l\u2019Urawa Red Diamonds sempre per 1-0 e in semifinale trova i campioni in carica del Real Madrid dove gli arabi giocano una grande partita mettendo in difficolt\u00e0 gli spagnoli, ma nel finale perdono per 2-1. In campionato arriva settimo, in Arabian Gulf Cup e Coppa del Presidente viene eliminato ai quarti mentre in Champions esce agli ottavi per mano degli iraniani del Persepolis. Il 2 giugno 2018 viene sostituito dal connazionale Marcel Keizer. A dicembre viene ingaggiato dall\u2019Al-Wahda, sempre negli Emirati. Il 9 giugno 2019, dopo essere arrivato terzo in campionato e aver perso la finale di Coppa del Golfo, lo sostituisce il connazionale Maurice Steijn. Il 4 novembre dello stesso anno firma un contratto fino al termine della stagione con l'Al-Ittihad in Arabia Saudita."}
{"id": "1041350", "revid": "62004", "url": "https://it.wikipedia.org/wiki?curid=1041350", "title": "Henk Ten Cate", "text": ""}
