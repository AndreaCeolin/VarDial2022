{"id": "1014409", "revid": "1543377", "url": "https://it.wikipedia.org/wiki?curid=1014409", "title": "Taphrinomycotina", "text": "Taphrinomycotina (citato anche come \"Taphrinomycetes\") \u00e8 una sottodivisione degli \"Ascomycota\" definita grazie alla filogenesi molecolare . Questa sottodivisione, basale rispetto agli altri ascomiceti, comprende infatti funghi ecologicamente e morfologicamente molto differenti, difficili da ricondurre allo stesso gruppo naturale sulla base dei soli caratteri tassonomici tradizionali. Le specie della classe \"Archaeorhizomycetes\" sono definite esclusivamente su base genetica.\nI caratteri comuni ai funghi appartenenti ai \"Taphrinomycotina\" sono: (1) stato sessuale di tipo ascosporico ma senza produzione di ife ascogene; (2) riproduzione asessuata per gemmazione o fissione; (3) assenza di un vero ascocarpo (presente nel solo genere \"Neolecta\" ) o di strutture conidiogene; (4) stato vegetativo ifale o lievito-simile, con setti ifali privi di corpi di Woronin.\nTra le specie pi\u00f9 importanti in relazione all'uomo ricordiamo \"Pneumocystis jirovecii\" (prima nota come \"P. carinii\" : responsabile della pneumocistosi) e quelle del genere \"Taphrina\" (parassite di una grande variet\u00e0 di piante vascolari, tra cui diverse d'importanza agroalimentare).\nSistematica.\nIn base alle moderne matrici sistematiche la divisione \"Taphrinomycotina\" comprende cinque classi, ognuna comprendente un solo ordine; le famiglie sono 6 ed i generi 12. \nNei generi \"Schizosaccharomyces\" e \"Saccharomyces\" gli aschi sono nudi, senza ife di supporto o strutture peridiali, ed il rilascio delle spore avviene per deliquescenza. Nei generi \"Taphrina e Neolecta\" invece gli aschi hanno porzionali apicali e basali distinguibili ed il rilascio delle spore avviene per rottura apicale irregolare."}
{"id": "1014419", "revid": "123923434", "url": "https://it.wikipedia.org/wiki?curid=1014419", "title": "Mick Talbot", "text": "Con lo scioglimento dei Merton Parkas, Talbot entra a far parte dei Dexys Midnight Runners, e successivamente dei The Bureau, prima di fondare insieme a Paul Weller gli Style Council, nei quali avr\u00e0 il ruolo di pianista, tastierista, organista e cantante. Successivamente entr\u00f2 a far parte della band acid jazz dei Galliano. Dal 2014 \u00e8 il tastierista dei The Who."}
{"id": "1014425", "revid": "1702319", "url": "https://it.wikipedia.org/wiki?curid=1014425", "title": "Chiesa dei Santi Pietro e Paolo", "text": ""}
{"id": "1014435", "revid": "10652", "url": "https://it.wikipedia.org/wiki?curid=1014435", "title": "Archaeascomycetes", "text": ""}
{"id": "1014437", "revid": "33751", "url": "https://it.wikipedia.org/wiki?curid=1014437", "title": "Futbol'nyj Klub Saturn Moskovskaja oblast'", "text": "Il Futbol'nyj Klub Saturn Moskovskaja oblast' (, it. \"FK Saturn oblast' di Mosca\"), noto anche come Saturn Ramenskoe o semplicemente Saturn, \u00e8 una societ\u00e0 calcistica russa con sede nella citt\u00e0 di Ramenskoe.\nStoria.\nIl club venne fondato nel 1946 inizialmente come \"Snaiper\" e, dal 1951 come \"Krylya Sovetov\"; nel 1958 e per solo due stagioni si chiam\u00f2 \"Trud\"; dal 1960 assunse la denominazione finale di \"Saturn\".\nPartecip\u00f2 alla terza serie del campionato sovietico per due stagioni: nel 1968 e nel 1969. Vi fece ritorno nel 1988, rimanendovi un altro anno, prima di retrocedere in quarta serie.\nCon la nascita del campionato russo fu ammesso in terza serie; nel 1993 fu retrocesso in quarta serie, ma nelle due stagioni successive riusc\u00ec ad ottenere due promozioni consecutive, arrivando per la prima volta in seconda serie.\nNel 1998, dopo tre anni in seconda serie, vinse il campionato, ottenendo la promozione in massima serie. Vi rimase stabilmente ottenendo sempre posizioni di centro classifica.\nTra il febbraio 2002 e il gennaio 2004 ebbe il nome di \"Saturn-REN TV\", denominazione data dalla sponsorizzazione dell'emittente televisiva REN TV.\nOttenne il miglior piazzamento in campionato nel 2007 quando termin\u00f2 quinto e si qualific\u00f2 per la Coppa Intertoto 2008: la prima avventura europea del Saturn fin\u00ec quasi subito; ammessa al secondo turno, elimin\u00f2 i lussemburghesi dell'Etzella Ettelbruck, per essere eliminati al terzo dai tedeschi dello Stoccarda.\nNella stagione 2018-2019 milita nella Pervenstvo Professional'noj Futbol'noj Ligi, la terza serie del campionato russo di calcio.\nStadio.\nLo Stadio Saturn, che ospitava le partite interne, ha una capacit\u00e0 di 16.726 spettatori."}
{"id": "1014438", "revid": "7336", "url": "https://it.wikipedia.org/wiki?curid=1014438", "title": "ELFAA", "text": ""}
{"id": "1014440", "revid": "131358", "url": "https://it.wikipedia.org/wiki?curid=1014440", "title": "FC Saturn", "text": ""}
{"id": "1014443", "revid": "131358", "url": "https://it.wikipedia.org/wiki?curid=1014443", "title": "FC Saturn Ramenskoe", "text": ""}
{"id": "1014447", "revid": "287204", "url": "https://it.wikipedia.org/wiki?curid=1014447", "title": "Affidabilit\u00e0 (basi di dati)", "text": "Laffidabilit\u00e0, insieme alla riservatezza ed alle prestazioni, \u00e8 caratteristica fondamentale del DBMS.\nUn DBMS affidabile deve essere:"}
{"id": "1014451", "revid": "226458", "url": "https://it.wikipedia.org/wiki?curid=1014451", "title": "Adaptive Software Development", "text": "\u00c8 una metodologia agile ideata da Jim Highsmith, direttore del \"Cutter Consortium's Agile Project Management Advisory Service\".\nQuesta metodologia \u00e8 composta da un insieme di regole di sviluppo software inserite in un sistema complessivo detto \"Agile Project Management\" i cui concetti base sono tre:\nJim Highsmith e Ken Orr affermano che Adaptive Software Development pu\u00f2 funzionare solo ed esclusivamente se l'intero team \u00e8 consapevole dell'importanza del lavoro di gruppo e spiegano come si discosti, ad esempio, da Extreme Programming su punti essenziali (cliente presente, Pair Programming, test automatizzati) concentrandosi sulla strategia della \"Leadership-Collaboration Management\" e sull'adattamento totale al progetto in lavorazione.\nCondizioni ottimali di utilizzo.\nEsistono tre situazioni esemplari che suggeriscono di utilizzare \"Agile Project Management\":\nLe fasi del ciclo di vita.\nLa formalizzazione di un sistema complessivo costruito intorno ad \"Adaptive Software Development\" porta a considerare \"Agile Project Management\" come un nuovo framework.\nLe cinque fasi del ciclo di vita sono generalizzate per permettere di utilizzarle con qualunque metodologia agile:"}
{"id": "1014455", "revid": "6923", "url": "https://it.wikipedia.org/wiki?curid=1014455", "title": "Titania (mitologia)", "text": "Titania, regina delle fate, \u00e8 la bella sposa di Oberon, re delle Fate. Entrambi, sono protagonisti, con la loro intricata storia d'amore e di vendetta, dell'opera teatrale \"Sogno di una notte di mezza estate\", di William Shakespeare.\nNella commedia Titania \u00e8 una splendida creatura fatata che se ne va in giro per i boschi col suo fedele corteo di spiritelli. Shakespeare ha scritto del loro litigio, della vendetta di Oberon dopo che Titania non ha voluto vendergli il suo prezioso paggio indiano, motivo delle gelosie di Oberon.\nCos\u00ec Oberon sorprende Titania addormentata e le spreme sugli occhi il succo della viola del pensiero, fiore fatato capace di far innamorare chiunque della prima cosa che vedr\u00e0. Cos\u00ec, al suo risveglio, Titania si innamora di Bottom, un orribile uomo dotato di una testa d'asino. Alla fine Oberon si rende conto di esser stato fin troppo crudele con Titania, la bella regina delle fate, e si riconciliano felicemente."}
{"id": "1014460", "revid": "6066", "url": "https://it.wikipedia.org/wiki?curid=1014460", "title": "Ippodamo di Mileto", "text": ""}
{"id": "1014462", "revid": "287204", "url": "https://it.wikipedia.org/wiki?curid=1014462", "title": "Automutilazione negli insetti", "text": "Lautomutilazione negli insetti \u00e8 un comportamento particolare che pu\u00f2 assumere una certa frequenza in determinati contesti. Le sue cause sono diverse. L'insetto procede all'amputazione di un organo, pi\u00f9 o meno volontaria, in genere utilizzando le appendici boccali. \nUn caso particolare di automutilazione \u00e8 l'autotomia, che si verifica con meccanismi intrinseci all'organo.\nAutopsalizia.\nL\"autopsaliz\u00eca\" \u00e8 un fenomeno riflesso, riscontrato negli ortotteri ensiferi. L'insetto reagisce ad una pressione intensa esercitata su una zampa, rivoltandosi e afferrando l'arto con le mandibole cos\u00ec da sezionarlo. La reazione \u00e8 condizionata dall'intensit\u00e0 della pressione; se questa \u00e8 debole, l'insetto si limita a mordicchiare le dita dello sperimentatore o il femore della zampa compressa.\nAutospasia.\nL\"autospas\u00eca\" \u00e8 lo strappamento volontario di un organo per rispondere a specifiche esigenze funzionali, come l'amputazione delle ali da parte delle femmine di alcune formiche dopo il volo nuziale, e delle femmine di alcune t\u00e9rmiti durante o dopo il volo prenuziale.\nAutofagia.\nL\"autofag\u00eca\" \u00e8 un fenomeno, non raro, che coinvolge alcuni insetti (fasmidi, ortotteri, ecc.) tenuti in cattivit\u00e0. Gli insetti si divorano spontaneamente qualche zampa senza che ci\u00f2 avvenga per necessit\u00e0 di nutrizione. In questi casi si tratta di atti anormali."}
{"id": "1014463", "revid": "1310927", "url": "https://it.wikipedia.org/wiki?curid=1014463", "title": "Futbol'nyj Klub Zorja Luhans'k", "text": "Il Futbol'nyj Klub Zorja Luhans'k (, ), meglio noto come Zorja, \u00e8 una societ\u00e0 calcistica ucraina che ha sede nella citt\u00e0 di Luhans'k ma dopo le guerre del Donbass si \u00e8 spostata a Zapori\u017e\u017eja. Milita nella Prem\"jer-liha, la massima divisione del campionato ucraino di calcio. Fondato nel 1923, ha vinto un campionato sovietico nel 1972.\nStoria.\nIl club venne fondato nel 1923 come Metallist Lugansk. Nel corso degli anni ha cambiato denominazione in Dzer\u017einec, Trudovye Rezervy e Avangard, finch\u00e9 nel 1957 \u00e8 tornato alla denominazione di Trudovye Rezervy associato al nome della citt\u00e0 di Voro\u0161ilovgrad, che nel 1959 torn\u00f2 a chiamarsi Lugansk. Dal 1957 ha militato in Klass B, seconda serie del campionato sovietico. Nel 1964 ha cambiato denominazione in Zarja e nel 1966 ha prima concluso al primo posto il gruppo 2 della Vtoraja Gruppa A e successivamente vinto gli spareggi promozione, raggiungendo la Pervaja Gruppa A, massima serie del campionato sovietico, per la prima volta nella sua storia.\nHa militato nella Vys\u0161aja Liga sovietica per dodici stagioni consecutive, culminate con la vittoria del campionato e del titolo di campione dell'Unione Sovietica nella stagione 1972. Nel 1972 la squadra, allenata da German Zonin, and\u00f2 in testa alla classifica sin dalla prima giornata e vi rimase fino alla fine, resistendo agli assalti delle dirette concorrenti al titolo e distanziando di cinque punti la Dinamo Kiev e la Dinamo Tbilisi, e diventando la prima squadra di una citt\u00e0 non capitale di una delle repubbliche sovietiche a vincere il titolo. Inoltre, buona parte della squadra dello Zarja, incluso l'allenatore, rappresentarono l'ossatura della nazionale sovietica, che nello stesso anno partecip\u00f2 a un torneo per festeggiare i 150 anni dalla nascita del Brasile. Nell'estate del 1972 quattro calciatori dello Zarja (Jurij Jelisjejev, Anatolij Kuksov, Volodymyr Ony\u0161\u010denko e V\u2033ja\u010deslav Semenov) vinsero la medaglia di bronzo ai Giochi della XX Olimpiade come parte della nazionale sovietica. Grazie alla vittoria del campionato sovietico del 1972, lo Zarja partecip\u00f2 all'edizione 1973-1974 della Coppa dei Campioni: dopo aver eliminato nel primo turno i ciprioti dell'APOEL, venne eliminato dai cecoslovacchi dello Spartak Trnava negli ottavi di finale. Sia nel 1974 sia nel 1975 lo Zarja and\u00f2 vicino a vincere la Coppa dell'URSS, raggiungendo in entrambe le edizioni la finale, ma perdendo nel 1974 dalla Dinamo Kiev dopo i tempi supplementari e nel 1975 dall'Ararat. Nel 1979 retrocesse in Pervaja Liga senza riuscire poi a tornare in massima serie, ma disputando anche cinque stagioni in terza serie.\nNel 1991 il club cambi\u00f2 denominazione in Zorja secondo la dizione ucraina e dopo la dissoluzione dell'Unione Sovietica e la soppressione del campionato sovietico, il club si iscrisse al campionato ucraino di calcio. Nel 1992 il club cambi\u00f2 nuovamente denominazione in Zorja-MALS dopo un accordo di sponsorizzazione che salv\u00f2 il club dal fallimento, potendo cos\u00ec partecipare alla prima edizione della Vy\u0161\u010da Liha, chiusa al settimo posto. Nel 1995 la sponsorizzazione venne meno, il club torn\u00f2 a chiamarsi Zorja e, nuovamente sull'orlo del fallimento, concluse la Vy\u0161\u010da Liha 1995-1996 al diciottesimo ed ultimo posto, retrocedendo in Per\u0161a Liha. Disput\u00f2 le dieci stagioni successive nella seconda e nella terza serie nazionale, finch\u00e9 nel 2006 vinse il campionato di Per\u0161a Liha e venne promosso in massima serie. Dopo diverse stagioni concluse nella seconda met\u00e0 della classifica, nella stagione 2013-2014 lo Zorja concluse il campionato al settimo posto e guadagno l'accesso per la prima volta alla UEFA Europa League, grazie all'esclusione dalla competizione del Metalurh Donec'k da parte della UEFA. La prima partecipazione dello Zorja alla UEFA Europa League si concluse ai play-off con l'eliminazione ad opera del Feyenoord.\nNel 2014 a seguito dello scoppio della guerra del Donbass tra l'Ucraina e l'autoproclamata Repubblica Popolare di Lugansk, il club ha abbandonato lo Stadio Avanhard di Luhans'k per trasferirsi alla Slavuty\u010d-Arena di Zapori\u017e\u017eja per le partite casalinghe. Conquist\u00f2 l'accesso alla UEFA Europa League anche nelle tre stagioni successive, grazie a due quarti posti e a un terzo posto nella Prem\"jer-liha 2016-2017, che rappresenta la miglior prestazione dello Zorja nel campionato ucraino. Nel 2016 and\u00f2 vicino alla conquista della Coppa d'Ucraina, raggiungendo la finale della competizione e perdendo contro lo \u0160achtar.\nNella fase a gironi della UEFA Europa League 2017-2018 \u00e8 stato sorteggiato nel girone assieme ad Atletic Bilbao, Hertha Berlino e \u00d6stersund, concludendo al terzo posto con 6 punti frutto di due vittorie (inclusa la vittoria allo stadio di San Mam\u00e9s a Bilbao per 1-0) e quattro sconfitte, venendo eliminato dalla competizione. Nella stagione successiva ha preso parte ai preliminari della UEFA Europa League: nel terzo turno ha eliminato i portoghesi del Braga con la regola dei gol in trasferta dopo due pareggi, mentre negli spareggi per l'accesso alla fase a gironi \u00e8 stato eliminato dal RB Lipsia per la rete decisiva subita nei minuti di recupero della gara di ritorno.\nStrutture.\nStadio.\nFino al 2014 \u00e8 stato usato lo Stadio Avanhard, con una capacit\u00e0 di spettatori, per le partite interne. Nel 2014 a causa dello scoppio della guerra dell'Ucraina orientale il club ha iniziato ad usare la Slavuty\u010d-Arena di Zapori\u017e\u017eja per le partite interne.\nStatistiche.\nStatistiche nelle competizioni UEFA.\nTabella aggiornata alla fine della stagione 2019-2020.\nOrganico.\nRosa 2021-2022.\n\"Aggiornata al 16 settembre 2021.\""}
{"id": "1014464", "revid": "110157", "url": "https://it.wikipedia.org/wiki?curid=1014464", "title": "Context Driven Testing", "text": "Il Context Driven Testing \u00e8 una metodologia agile che si propone di fornire un nuovo tipo di approccio al testing dei prodotti software. Ideata ed esposta inizialmente da Brian Marick (fondatore della \"Testing Foundations\"), \u00e8 poi stata abbracciata da molti altri specialisti del settore.\nQuesto perch\u00e9 l'approccio tradizionale non si adatta alle metodologie agili, particolarmente nel momento in cui si considera il testing semplicemente un momento di verifica sulla soddisfazione delle specifiche fissati a priori. Il testing invece viene visto ora come parte integrante del processo progettuale (e naturalmente di quello produttivo).\nIl maggior sforzo di formalizzazione in questo ambito si deve a Cem Kaner che ne ha descritto motivazioni, pratiche e strumenti.\nRapid testing.\nIn tempi recenti ci si \u00e8 resi conto che un'eccessiva integrazione del testing nelle metodologie leggere ne snaturava il principio base. In pratica, ci si \u00e8 accorti che effettuare troppi test produceva l'effetto opposto a quello desiderato. Oltre una certa soglia, l'aumentare dei test produce infatti un aumento ingiustificato nella documentazione e una spesa in termini di tempi non controbilanciata da una maggiore stabilit\u00e0 del software prodotto.\nPer questo James Bach ha proposto un nuovo approccio al testing, detto Rapid Testing, di aiuto nel discernere fra test da effettuare e test da evitare. Il punto di forza del metodo consiste nell'avere una serie rapidissima di test mirati, da effettuare ciclicamente durante tutte le fasi di sviluppo del progetto.\nPrincipi base.\nOtto i concetti fondamentali da seguire per scegliere al meglio questa serie di test:"}
{"id": "1014465", "revid": "161273", "url": "https://it.wikipedia.org/wiki?curid=1014465", "title": "Cladonia", "text": "Cladonia P. Browne, \"Prim. fl. holsat.\" (Kiliae): 90 (1756).\nCladonia \u00e8 un genere di licheni appartenente alla famiglia Cladoniaceae dell'ordine Lecanorales.\nCaratteristiche fisiche.\nSono licheni costituiti da un tallo primario in forma simile a crosta o, pi\u00f9 di frequente, ad una squama. Il tallo \u00e8 spesso assente nelle specie del sottogenere \"Cladina\". Il tallo ha dei lobi che ascendono verso i margini e che presentano la pagina inferiore di un colore bianco ben visibile. Dal tallo si dipartono delle strutture erette o suberette chiamate podezi, che hanno solitamente la forma di una coppa, ramificata, oppure di un sottile bastoncino. A volte il tallo primario pu\u00f2 anche essere isolato dagli altri. Il podezio \u00e8 generalmente vuoto all'interno o contenente al massimo piccole squamule simili a quelle del tallo primario. Sui podezi spesso prendono forma degli apoteci, di norma lecideini, di varia forma e colori che vanno dal rosso al giallo e al bruno. A prima vista \u00e8 possibile confonderli con il genere Baeomyces, Stereocaulon e Pycnothelia; inoltre mostrano caratteri in comune con vari generi di licheni fogliosi, anche se la mancanza del podezio in questi ultimi fa da discrimine.\nHabitat.\nSono diffusi in molteplici ambienti in varie parti del mondo, purch\u00e9 gli ambienti siano ad alto tasso di umidit\u00e0 necessaria alla sopravvivenza del lichene. Le specie di \"Cladonia\", insieme ad altri licheni fruticosi costituiscono il principale nutrimento per renne e carib\u00f9. Da alcune di esse vengono anche estratti antibiotici.\nLocalit\u00e0 di ritrovamento.\nIl genere Cladonia \u00e8 da ritenersi cosmopolita.\nTassonomia.\nLe specie appartenenti a questo genere mostrano una spiccata variabilit\u00e0 che ne rende a volte ardua la sicura identificazione\nSono state identificate finora poco pi\u00f9 di 750 specie di Cladonia e oltre 1550 fra forme, variet\u00e0 e sottospecie; ci\u00f2 rende il genere Cladonia fra i pi\u00f9 diversificati di tutti i licheni.\nLa specie tipo \u00e8 \"Cladonia subulata\" (L.) Weber ex F.H. Wigg.(1780)."}
{"id": "1014467", "revid": "92723", "url": "https://it.wikipedia.org/wiki?curid=1014467", "title": "Zarja Voroshilovgrad", "text": ""}
{"id": "1014468", "revid": "682087", "url": "https://it.wikipedia.org/wiki?curid=1014468", "title": "FC Zorya Voroshilovgrad", "text": ""}
{"id": "1014469", "revid": "767487", "url": "https://it.wikipedia.org/wiki?curid=1014469", "title": "Archaeothyris florensis", "text": "L'archeotiride (Archaeothyris florensis) era un piccolo tetrapode vissuto nel Carbonifero superiore (circa 320 milioni di anni fa), i cui fossili sono stati rinvenuti in Nuova Scozia.\nUna \"lucertola\" antenata dei mammiferi.\nQuesto animale, dall'aspetto molto simile a quello di una grossa lucertola, era contemporaneo ai primi rettili protorotirididi come \"Hylonomus\" e \"Anthracodromeus\". Contrariamente a questi, per\u00f2, l'archeotiride era di dimensioni ben maggiori e inoltre aveva sviluppato un tipo diverso di muscolatura delle mascelle, pi\u00f9 potente, che andava a inserirsi in una \"finestra\" posta sul retro del cranio. Questa caratteristica permetteva un'apertura delle fauci pi\u00f9 ampia che nei suoi contemporanei. In sostanza, per questa caratteristica l'archeotiride \u00e8 considerato il primo sinapside conosciuto, e quindi un possibile antenato di tutti i mammiferi. In particolare, questo animale \u00e8 classificato all'interno del gruppo dei pelicosauri, nella famiglia degli ofiacodontidi (Ophiacodontidae).\nAlberi come trappole.\nL'archeotiride era lungo circa 50 centimetri, e ci\u00f2 lo rendeva uno dei pi\u00f9 grossi predatori terrestri del suo habitat; con tutta probabilit\u00e0 tra le sue prede dovevano esserci anche i protorotirididi. I fossili di tutti questi animali sono stati rinvenuti in cavit\u00e0 di tronchi fossilizzati di alberi primitivi alti oltre trenta metri, come \"Sigillaria\"; da ci\u00f2 si \u00e8 potuto ricostruire l'ambiente nel quale questi primitivi tetrapodi si muovevano. L'habitat doveva essere simile a quello delle attuali Everglades floridane, con paludi e acque salmastre abitate da grandi anfibi. Probabilmente l'archeotiride e i protorotirididi vivevano sul terreno, e ogni tanto cadevano all'interno dei tronchi spezzati di \"Sigillaria\" e \"Lepidodendron\", rimanendovi intrappolati fino a morire."}
{"id": "1014471", "revid": "22356", "url": "https://it.wikipedia.org/wiki?curid=1014471", "title": "Archaeothyris", "text": ""}
{"id": "1014472", "revid": "287204", "url": "https://it.wikipedia.org/wiki?curid=1014472", "title": "Volklingen", "text": ""}
{"id": "1014474", "revid": "22356", "url": "https://it.wikipedia.org/wiki?curid=1014474", "title": "Alberi", "text": ""}
{"id": "1014476", "revid": "125814790", "url": "https://it.wikipedia.org/wiki?curid=1014476", "title": "Pergola (Italia)", "text": "La cittadina \u00e8 stata inserita tra i borghi pi\u00f9 belli d'Italia dall'associazione omonima.\nGeografia fisica.\nIl comune di Pergola si trova a sud-ovest della sua provincia di appartenenza, nell'alta Valle del Cesano, a un'altitudine di 265 \nConfina a sud-est con la provincia di Ancona.\nDista da Urbino, da Pesaro e da Perugia.\nStoria.\nIl territorio di Pergola risulta abitato fin dalla preistoria, come testimoniano reperti dell'et\u00e0 neolitica, del bronzo e del ferro.\nDiverse, inoltre, sono le tracce lasciate da successive popolazioni: umbre, etrusche e celtiche.\nL'epoca romana \u00e8 invece ben documentata: il ritrovamento di tombe, vasi e suppellettili varie, sia in citt\u00e0 (stazione ferroviaria) sia in diverse localit\u00e0 quali Grifoleto, Ferbole, Valrea, Monte Santa Croce, Monterolo, Montesecco e Cartoceto, testimoniano una romanizzazione assai diffusa (nel suo territorio fu rinvenuto, nel 1946, il famoso gruppo archeologico dei bronzi dorati da Cartoceto di Pergola).\nPergola nasce come libero comune nel 1234 per creare posti di lavoro e commercio alle popolazioni dei vicini castelli e di Gubbio, la citt\u00e0 che aveva giurisdizione sul territorio e che lo aveva assorbito dall'antica Luceoli. Ecclesiasticamente invece, il fiume Cesano, fin da epoca longobarda, divideva la diocesi di Nocera posta nell'estremo nord del Ducato di Spoleto, da quella di Gubbio che era nell'esarcato di Ravenna. Il Gastaldato di Nocera nella sua parte estrema comprendeva Leccia, Morello, Percozzone, Serralta, Sant'Onofrio, il colle di Ferbole o degli Zoccolanti, Mezzanotte e Valrea; infatti la chiesa delle Tinte sar\u00e0 costruita vicina al ponte, ma in diocesi di Nocera come gli Zoccolanti e Santa Maria del Ponte, vicina alla parrocchia di San Biagio. Dentro le mura della nuova citt\u00e0 si determin\u00f2 una singolare situazione ecclesiastica, perch\u00e9 la parrocchia di Santa Maria della piazza dipendeva dall'abate di Sitria, quella di San Marco dall'abate di Nonantola, quella di Sant'Andrea dall'Eremo di Fonte Avellana e quella di San Biagio dal vescovo di Cagli: la giurisdizione del vescovo di Gubbio era pertanto solo nominale. Nel quadro espansionistico del comune di Gubbio (compresso dalla presenza della potente citt\u00e0 di Perugia) si inserisce la fondazione di Pergola ai danni in particolare della citt\u00e0 di Cagli i cui territori gi\u00e0 si estendevano proprio lungo la fertile vallata del Cesano. L'azione eugubina trova perfetta rispondenza anche nell'ottenuta concessione imperiale degli importanti castelli di Cantiano e Colmatrano la cui ubicazione (lungo la stretta vallata del Burano) a sbarramento della via Flaminia, era strategica per assicurare a Gubbio i necessari collegamenti. In pochi decenni il centro urbano si accresce di laboratori artigianali e diviene un importante luogo commerciale, a lungo conteso dalle signoria degli Sforza, Malatesta, da Montefeltro e Della Rovere. Con la conquista dei territori di Gubbio da parte dei Montefeltro, Pergola registra un fortunato periodo di espansione che, dopo la parentesi di Cesare Borgia, prosegue con i Della Rovere, dai quali Pergola ottiene statuti che le assicurano una pi\u00f9 ampia libert\u00e0 e un nuovo sviluppo sociale ed economico.\nNel 1631, con il passaggio allo Stato Pontificio, il centro conosce un lungo periodo di decremento demografico e di difficolt\u00e0 economiche, compensate solo in parte dal ciclico rifiorire dell'industria tessile e conciaria.\n\u00c8 nei secoli XVII e XVIII che Pergola raggiunge la sua massima espansione economica tanto che papa Benedetto XIV con la Bolla \"Romanum decet Pontificem\" del 18 marzo 1752, la eleva al grado di Citt\u00e0 e le concede la nomina di un laureato ecclesiastico a Vicario generale vescovile.\nA conferma dell'importanza raggiunta, nel 1796 viene istituita la Zecca, che batter\u00e0 moneta fino al 1799.\nNel 1797 Pergola viene occupata dalle truppe francesi e diviene parte del Regno Italico.\nIn questo periodo \u00e8 spogliata di preziose opere d'arte custodite nelle chiese, nei monasteri, nei palazzi pubblici e privati.\nL'Ottocento si apre con la restaurazione pontificia, un breve rifiorire dell'economia ma anche nuovi fermenti politici e civili.\nNel 1819 il papa Pio VII elev\u00f2 Pergola a diocesi autonoma, unita solo nella persona del vescovo a Cagli, con episcopio, uffici di cancelleria e seminario con una ventina di seminaristi, propri. Il vescovo doveva risiedere sei mesi a Pergola, sei mesi a Cagli.\nIl 14 marzo del 1831, durante le sollevazioni dei comitati rivoluzionari di Bologna e delle Romagne, fu il primo delle Marche e uno dei primissimi comuni italiani a innalzare nel palazzo municipale il tricolore\nL'8 settembre 1860 Pergola \u00e8 la prima citt\u00e0 delle Marche ad insorgere contro il Regno Pontificio, favorendo l'annessione della regione al Regno d'Italia e guadagnandosi la Medaglia d'Oro per \"benemerenze acquisite durante il periodo del Risorgimento Nazionale\".\nLa raggiunta unit\u00e0 si accompagna per\u00f2 a nuove difficolt\u00e0 sociali ed economiche, fugate dall'apertura della ferrovia Fabriano-Pergola-Urbino (distrutta nell'ultimo tratto dai tedeschi durante la seconda guerra mondiale), la scoperta delle miniere di zolfo di Percozzone e Cabernardi (1877-1886), la realizzazione della raffineria del minerale a Bellisio Solfare, che sosterranno l'economia pergolese fino alla met\u00e0 del Novecento.\nOggi Pergola \u00e8 famosa soprattutto per la produzione vitivinicola e per ospitare i Bronzi dorati da Cartoceto di Pergola, un gruppo statuario di origine romana, unico al mondo, probabilmente risalente al 50 a.C.\nSimboli.\nDal decreto del Presidente della Repubblica del 5 febbraio 1987 si ricavano la blasonatura dello stemma:\ne del gonfalone:\nOnorificenze.\nLa citt\u00e0 di Pergola \u00e8 la 24\u00aa tra le 27 citt\u00e0 decorate con Medaglia d'Oro come \"Benemerite del Risorgimento nazionale\" per le azioni altamente patriottiche compiute dalla citt\u00e0 nel periodo del Risorgimento. Periodo, definito dalla Casa Savoia, compreso tra i motti insurrezionali del 1848 e la fine della prima Guerra Mondiale nel 1918.\nComunit\u00e0 ebraica.\nLa comunit\u00e0 ebraica, oggi scomparsa, nel tempo deve essere stata abbastanza numerosa.\nIl primo documento a sancirne la presenza \u00e8 un atto notarile dell'11 maggio 1383 che testimonia l'esistenza di un banco per esercitare prestiti in denaro. Molto probabilmente, per\u00f2, degli Ebrei dovevano gi\u00e0 essere presenti alla nascita della citt\u00e0 o negli anni successivi. Nei secoli la comunit\u00e0 \u00e8 stata sempre ben accetta. A Pergola vi erano una sinagoga (nell'ex Palazzo Brilli) e un cimitero ebraico, recentemente riportato alla luce, in localit\u00e0 Mezzanotte.\nPergola ha avuto anche un sindaco ebreo (Astorre Camerini, dal 3 aprile 1923 al 18 maggio 1924) e alcuni rabbini (l'ultimo, Achille Levi, \u00e8 morto nel 1929).\nUn'ulteriore conferma dell'importanza raggiunta dalla comunit\u00e0 ebraica a Pergola, \u00e8 data dal rinvenimento di alcune antiche pergamene nell\u2019archivio storico comunale. Si tratta di due manoscritti riutilizzati come copertine del volume n. 15 della serie \u201cDebiti\u201d, contenente atti degli anni 1601-1609 e del volume n. 2 della serie \"Libri dei consigli\u201d, maggio 1597-maggio 1601. Entrambi appartenenti al materiale depositato presso l\u2019archivio storico comunale e proveniente dalla comunit\u00e0 di Monterolo. La prima copertina contiene parte del commento al Talmud babilonese del massimo esegeta ebreo di tutti i tempi, Shelomoh ben Isa, meglio noto con l\u2019acronimo di Rashi, che visse e oper\u00f2 a Troyes nel secolo XI. Ma ad attirare l\u2019attenzione di studiosi italiani ed internazionali \u00e8 stata la seconda copertina che sembra redatta in una grafia di tipo italiano o bizantino, probabilmente dei secc. XIV o XV. Secondo lo studioso Mauro Perani: \"Si tratta di Una pergamena di eccezionale importanza perch\u00e9 costituisce l\u2019unico testimone manoscritto esistente al mondo di un commento ad un trattato talmudicoli di Rabbi Chanan\u2019el Ben Hushi\u2019el, vissuto in Kairouan fra il 990 e il 1053 circa. Si tratta in particolare delle sue Glosse ai trattati Gittin e Kiddushin del Talmud babilonese. Mentre del suo commento ad altri trattati eravamo in possesso di alcuni manoscritti, per quello sul libello del ripudio Gittin 34b-37\u00b0, il foglio di Pergola \u00e8 l\u2019unico ad averlo conservato e non ne esiste altro al mondo\".\nSecondo lo storico Sandro Sebastianelli, illustri famiglie israelite provengono dal centro cesanense e ne riportano l'origine nel cognome (\u201cPergola\u201d e \u201cDella Pergola\u201d. Fra questi da segnalare Massimo Della Pergola, inventore del gioco del Totocalcio, ex Sisal).\nSotto la dittatura fascista nella citt\u00e0 erano presenti numerose famiglie ebraiche (sia originarie del posto sia internate). Grazie all'aiuto \u201cdi persone comuni\u201d tutti gli Ebrei riuscirono a scampare all'ordine di arresto del 30 novembre 1943 emanato dal regime nazi-fascista.\nLe loro vicende, e quelle delle persone che li hanno salvati, sono narrate nel volume \"La valle dei Giusti e dei Salvati\" di Anna Pia Ceccucci.\nMonumenti e luoghi d'interesse.\nInaugurata il 9 ottobre 1999, la struttura \u00e8 ospitata nel quattrocentesco ex convento di San Giacomo e si articola in percorso circolare attorno, all'antico chiostro, suddiviso in quattro sezioni.\nAttrattiva principale \u00e8 sicuramente il gruppo statuario di origine romana dei Bronzi dorati da Cartoceto di Pergola, pi\u00f9 volte salito alla cronaca, anche nazionale, per la contesa fra la cittadina pesarese e il Museo archeologico nazionale delle Marche di Ancona.\nProbabilmente risalente al 50 a.C., il gruppo oggi fa bella mostra di s\u00e9 nella sala realizzata con soluzioni tecnologiche all'avanguardia, dove una \"tenda d'aria\" garantisce il microclima ideale per la conservazione di queste statue uniche al mondo. Nel maggio del 2019 l'allestimento \u00e8 stato completamente rinnovato con una visione \"immersiva\" delle statue, realizzata da Paco Lanciano.\nLa sezione archeologica \u00e8 completata da corredi di tombe di et\u00e0 romana rinvenuti nella zona e da due mosaici policromi rinvenuti nella frazione di Montesecco, presso una \"villa rustica\" del IV - V secolo d.C., probabile residenza di un \"dominus\".\nLa sezione numismatica comprende 238 monete donate nel 1971 da don Giovanni Carboni. Gran parte della collezione risale al periodo di poco precedente e contemporaneo alle campagne napoleoniche. Spiccano, fra i pezzi presenti, alcune monete coniate dalla zecca di Pergola (attiva dal 1796 al 1799) e un \"marengo d'oro\" risalente alle Repubbliche \"Giacobine\".\nLa sezione storico-artistica raccoglie opere provenienti da palazzi nobiliari e chiese del territorio, testimonianza significativa dell'antica ricchezza e del patrimonio della citt\u00e0. Dipinti, sculture e arredi in legno, stampe e disegni databili tra il XIV e il XVIII secolo. Ben rappresentata la scuola marchigiana (Giovanni Santi, Giovanni Anastasi, Ercole Ramazzani, Giovan Francesco Ferri, Pompeo Morganti), veneta (Claudio Ridolfi), emiliana (Giacomo Francia). Fra le statue spiccano un \"San Rocco\" proveniente dalla bottega del Maestro di Magione e un Vesperbild, in gesso duro policromato, risalente ai primi anni del XV secolo. Un\u2019opera unica che si differenzia nettamente dalle piet\u00e0 presenti nel centro Italia. Legata a modelli praghesi e viennesi, si distingue per una serie di eccezionali particolarit\u00e0, come l\u2019espressione di dolore contenuto della Vergine e la complessit\u00e0 del panneggio del manto.\nLa visita termina con la sezione di arte contemporanea con opere grafiche del maestro e concittadino Walter Valentini, esponente di spicco dell'astrattismo lirico italiano ed europeo.\nArchitetture religiose.\nSituato lungo viale Dante, all'imbocco della citt\u00e0 venendo da Fabriano, il piccolo edificio sacro custodisce una serie di affreschi riconosciuti dalla critica come \"uno dei momenti pi\u00f9 alti della pittura a fresco del Quattrocento marchigiano\" tanto che fino alla fine dell'Ottocento si riteneva che l'opera fosse di Raffaello. \nLa parete di fondo \u00e8 dominata dall\"Ascensione di Cristo tra i santi Secondo e Sebastiano\", opera di Lorenzo D\u2019Alessandro, dove la figura di Cristo si eleva in un'affollata scena tra la Madonna, gli apostoli e due giovani santi: Secondo (patrono della citt\u00e0 di cui tiene in mano il modello) e Sebastiano. Sulle vele, in parte rovinate, \u00e8 possibile leggere solo due dei quattro evangelisti.\nIl dipinto, in basso a destra, \u00e8 datato 148., con l'ultima cifra quasi scomparsa che potrebbe essere un 3 o un 9.\nSulla parete destra sono visibili altri affreschi con l\"Annunciazione, la Trinit\u00e0 e la Madonna con il Bambino in trono\", sicuramente di un altro pittore, in passato attribuiti a Bernardino di Mariotto, considerato l'erede di Lorenzo, oggi pi\u00f9 cautamente al \"Maestro del Palazzolo\".\nRealizzata in mattoni con cupola ottagonale, si trova nell'antico quartiere dove operavano i tintori e i lanaioli della citt\u00e0. Fu proprio la loro corporazione, nel 1700, a commissionare la realizzazione. L'interno \u00e8 ricco di fregi e statue in stucco bianco. Custodisce tele del pittore senigalliese Giovanni Anastasi, di Giovanni Francesco Ferri e altre opere di Scuola Veneta e Baroccesca.\nOggi sconsacrata e di propriet\u00e0 dell'istituto Irab, la chiesa \u00e8 ad un'unica navata e risale alla prima met\u00e0 del 1600. La facciata \u00e8 coronata da un timpano con un'apertura a occhio di bue. La cupola \u00e8 abbellita dall'affresco \"Sant'Orsola e le compagne martiri in gloria\" attribuito a Giovanni Anastasi. L'altare maggiore \u00e8 sovrastato dalla seicentesca tela \"Sant'Orsola\" opera di Gian Domenico Cerrini, detto il \"Cavalier Perugino\". Nella chiesa sono inoltre conservati due ovali (\"Santa Edvige\" e \"Santa Cecilia\") opera entrambi del pergolese Pietro Ugolini.\nFortemente danneggiata dal terremoto del 1997, la chiesa \u00e8 stata riaperta alla fine del 2008 dopo i lavori di consolidamento. Appartenuto in origine ai monaci di Fonte Avellana, l'edificio si trova lungo corso Matteotti ed \u00e8 fiancheggiato dalla torre civica, un'alta torre che si rif\u00e0 alla precedente di epoca medievale.\nL'interno, ad una facciata, \u00e8 caratterizzato dagli altari barocchi dorati.\nFra i dipinti di rilievo Sant'Andrea, la \"Madonna col Bambino e Santo Vescovo\" opera di Palma il Giovane e lo \"Sposalizio di Santa Caterina\" di Claudio Ridolfi.\nSituata nell'omonima via, fu eretta in stile gotico nel XIII secolo, dalla facciata asimmetrica in conci, sopraelevata in epoca successiva, possiede ancora un notevole portale trecentesco.\nL'interno ad un'unica navata, sovrastato da una cupola, ha un aspetto cinquecentesco.\nNotevole il patrimonio artistico conservato.\nNel primo altare sinistro si trova il dipinto, \"Riposo dalla fuga in Egitto\", firmato da Giovanni Antonio Scaramuccia.\nSull'ultimo altare di destra l\"Annunciazione\" della bolognese Lavinia Fontana, sull'altare di fronte la \"Madonna in gloria e Santi\" di Antonio Viviani (fra i pi\u00f9 apprezzati allievi di Federico Barocci).\nNella parte sinistra del presbiterio si trova un \"Crocifisso\" del 1300 attribuito al pittore Mello da Gubbio.\nCustodisce inoltre importanti statue lignee fra cui l'icona del \"Cristo morto\", particolarmente venerata dai pergolesi, il \"San Nicola da Tolentino\" del 1685, Del 1692 la statua dell\"Immacolata\", scolpita da Giacomo Piazzetta e decorata dal pittore pergolese Giovan Francesco Ferri.\nFra gli ultimi quadri restaurati da citare, infine, la settecentesca tela raffigurante l'evangelista San Marco, opera del viterbese Domenico Corvi. Da questa chiesa proviene l\"Immacolata Concezione\" di Carlo Crivelli (National Gallery, Londra).\nRisalente al XII secolo, sulla strada verso Sassoferrato, fu rimaneggiata nel XIV ed infine nel XVIII venne trasformata al suo interno; della prima costruzione restano il portale e una finestra murata nella facciata, un altro portale, finestre e due monofore, tutti murati, sul fianco destro.\nL'interno \u00e8 costituito da un'unica navata, di forme barocche. Notevoli sono il \"Crocifisso\" medievale e il fastoso altare maggiore in legno dorato adorno di un polittico le cui lunette appartengono ad un altro polittico di arte marchigiana del 1400; in una nicchia sulla sinistra si trova parte di un affresco raffigurante la \"Crocifissione\" forse di Lorenzo D'Alessandro da San Severino. Nell'annesso convento delle agostiniane ha sede il museo dei bronzi dorati e della citt\u00e0 di Pergola.\nLa chiesa sorge in prossimit\u00e0 del Municipio ed \u00e8 la pi\u00f9 antica di Pergola. La tradizione vuole la chiesa anteriore alla nascita della stessa citt\u00e0 a cui, si suppone, diede anche il nome (in origine il tempio era chiamato Santa Maria della Pergola).\nSi narra che fu fondata da san Romualdo nel primo decennio del secolo XI e dipendeva dall'abbazia di Sitria che era poco lontana dal Catria e da Isola Fossara. Nel tempo l'edificio ha subito molteplici modifiche tanto che della primitiva struttura romanico-gotica ne sono rimaste poche tracce. Nel corso dei restauri per i danni causati dal terremoto del 1997 sono emersi alcuni frammenti di pitture dietro l'altare maggiore. Sgomberata la parete dall'altare, \u00e8 emerso un affresco di grandi dimensioni.\nLa pittura, presentata nel 2004 in occasione della mostra \"Tardogotico e Rinascimento a Pergola\", fu allora ascritta a Giovanni Antonio Bellinzoni da Pesaro operante nella Bottega dei Bellinzoni di Parma.\nDopo i lavori di restauro del marzo 2007, il restauratore Andrea Fedeli propende per una diversa attribuzione.\nLa parte sinistra del dipinto sarebbe di scuola giottesca, risalente alla fine del Trecento; la sezione destra, posteriore di alcuni decenni, di scuola veneta, pur mantenendo tutti gli stilemi della cultura trecentesca. \u00c8 molto probabile che i lavori furono iniziati da un primo pittore a cui \u00e8 subentrato un secondo artista dando all'opera la visione attuale, inserendo le decorazioni e completando la parte destra.\nNel progetto iniziale vi dovevano essere l\"Albero della vita\" e la \"Crocifissione\". Sul lato sinistro del dipinto sono raffigurate le pie donne, la Maddalena, la Madonna e l'apostolo san Giovanni, al centro il Cristo crocifisso fra i due ladroni, a destra san Giovanni Battista e sant'Atanasio. Il dipinto \u00e8 avvolto da una decorazione di medaglioni, attorniati da fronde arboree, contenenti le sibille ed i profeti. La decorazione ha forma di arco delimitando, probabilmente, la parete dove in origine doveva arrivare la chiesa. Il segmento centrale \u00e8 andato quasi completamente perduto quando, con il cambiamento della liturgia, l'affresco \u00e8 stato in parte distrutto per far posto alla nicchia dell'altare. Di questa sezione ne \u00e8 rimasto il volto del Cristo, ritrovato alcuni anni fa e, dopo i lavori di restauro, riposizionato al centro dell'affresco.\nL'edificio si trova proprio accanto al Duomo, in via Don Minzoni, ed \u00e8 di rilevante interesse perch\u00e9 custodisce le opere d'arte provenienti dalle chiese soppresse.\n\u00c8 posta di fronte al duomo della citt\u00e0. Risale al 1600 ed \u00e8 quello che rimane di un'altra chiesa anticamente molto pi\u00f9 grande. \u00c8 un piccolo gioiello artistico. Sull'altare in marmo spicca la tela dell\"Adorazione dei Magi\", opera del pisano Aurelio Lomi, mentre lo stupendo apparato decorativo, in stile barocco, \u00e8 stato realizzato da Tommaso Amantini, originario di Urbania.\nFra i pezzi pregiati una Vesperbild (piet\u00e0) del primo decennio del Quattrocento, in gesso duro interamente policromato, che sembra legarsi ai modelli praghesi e viennesi.\nCome molte altre opere \u00e8 oggi custodito nel museo cittadino.\nDi stile romanico, era un Priorato dell'Abbazia di Nonantola; fu costruita con il primo nucleo storico della citt\u00e0 per poi essere completamente rifatta nel 1776. L'altare maggiore custodisce la tela \"Madonna del Carmelo e Santi\" di Giovanni Francesco Guerrieri.\nPosta esattamente di fronte alla chiesa di San Marco \u00e8 da tempo sconsacrata ed adibita a magazzino comunale. Fu costruita nel 1528 in seguito ad un voto sciolto per la scampata peste. \u00c8 sormontata da uno stupendo soffitto ligneo a cassettoni, opera di artigiani locali. Custodiva una statua in legno policromo di \"San Rocco\" (datata 1528) proveniente dalla bottega del Maestro di Magione, oggi esposta al Museo dei Bronzi Dorati e della Citt\u00e0 di Pergola.\nUbicata in uno dei quartieri pi\u00f9 antichi della citt\u00e0, risale al 1300 ma fu rifatta quasi completamente nella seconda met\u00e0 del XVIII secolo. Oggi sede della Compagnia del Santissimo Crocifisso (nota anche come Compagnia del Cristo Morto) presenta un'unica navata con tre altari in stucco del 1777 opera di Benedetto Silva.\na venne completamente rimaneggiata e in buona parte riedificata nella seconda met\u00e0 del Settecento. Presenta un\u2019unica navata con tre altari in stucco realizzati da Benedetto Silva nel 1777. Custodisce tre tele del pergolese Antonio Concioli: \"Trinit\u00e0\" (sul presbiterio dell'altare maggiore), il \"Martirio dei santi Gervasio e Protasio\" e il \"Martirio di san Vitale\" (sulle pareti laterali).\nArchitetture civili.\nLa struttura urbanistica medievale di Pergola, oltre ai numerosi luoghi di culto ed a torri o resti di torri, conserva numerosi esempi di \"Porta del Morto\"; la cosiddetta Porta del Morto \u00e8 una stretta apertura ad arco acuto, ricavata a fianco dell'ingresso principale dell'abitazione; si presenta con la soglia sopraelevata dal livello stradale di circa 80-90 centimetri. Durante l'epoca medioevale la \"Porta del Morto\" restava murata ed era aperta e riaperta solo per far passare la salma del familiare. Era diffusa nel Centro Italia ed attualmente se ne trovano testimonianze, oltre che a Pergola, a Gubbio, Fabriano, Cortona, Assisi e Citt\u00e0 di Castello.\nImponente manufatto di particolare interesse, che ha visto l'intervento del celebre architetto senese Francesco di Giorgio Martini.\nSempre nel corso, si erge il grandioso edificio del XVIII secolo, aperto da un alto porticato.\nEntrando, sul primo ballatoio dello scalone, in una nicchia era murata la statua di San Secondo (oggi conservata al Museo dei Bronzi Dorati e della Citt\u00e0 di Pergola) di scuola Umbra del 1400. Nella sala consiliare si trovano una pala d'altare robbiana risalente al 1500, una \"Madonna col Bambino e i santi Francesco e Ubaldo\", tela di maniera del Barocci, oltre a numerosi quadri che ritraggono personalit\u00e0 locali.\nDa segnalare inoltre una tela dipinta dal pittore bolognese Giulio Cesare Procaccini raffigurante \"Bestabea al bagno\".\nL'edificio si trova in via Angel dal Fuoco, soprannome di Angelo da Pergola, condottiero del 1400, cui \u00e8 anche intitolato il teatro, del 1696, dopo un lungo lavoro di restauro, \u00e8 stato riaperto al pubblico nel 2002 con uno spettacolo di Valeria Moriconi.\nSociet\u00e0.\nEtnie e minoranze straniere.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\n \nSecondo i dati ISTAT al 31 dicembre 2009 la popolazione straniera residente era di 557 persone, al 31 dicembre 2010 di 578 persone.\nDialetto.\nIl dialetto parlato nel comune di Pergola si distingue nettamente dalle restanti parlate della provincia di Pesaro-Urbino; esso \u00e8 infatti derivato in buona parte dal dialetto eugubino (Pergola fu fondata da Gubbio nel 1234) a cui deve molti termini e modi di dire, che nelle Marche sono condivisi solo dai comuni di Serra Sant'Abbondio e Cantiano, entrambi sotto l'influenza della citt\u00e0 umbra fra il XIII e il XIV secolo. Se i restanti dialetti pesaresi-urbinati rientrano interamente nel gruppo gallo-italico, la collocazione del pergolese \u00e8 controversa: probabilmente sarebbe da considerare un dialetto dalla originaria base gallo-italica, su cui si sono impiantati cospicui influssi centrali; tra i tratti peculiari, la caduta delle vocali atone si registra solo in fonosintassi, e mai in fine di enunciato, similmente al dialetto perugino (ad es. \"ho comprat' un mazz' de rose\"), lo scempiamento consonantico \u00e8 inesistente o debole, e appaiono alcuni tratti tipicamente centrali, come la -c- intervocalica pronunciata come \"-sc-\" (tratto ancora assente anche nell'anconetano e che compare solo da Fabriano, Jesi ed Osimo) e il cambio ls, rs, ns in \"lz, rz, nz\"; fenomeno che nelle Marche \u00e8 riscontrabile proprio al di sotto della linea Falconara-Ostra-Pergola-Cantiano. La -s- intervocalica \u00e8 inoltre pronunciata sempre sorda (casa, cosa, rosa si pronunciano alla spagnola) al contrario dei dialetti gallo-piceni. Infine la cadenza risulta simile in parte a quella umbra e in parte a quella di Ancona e provincia, mentre presenta ben poche somiglianze con quella pesarese-urbinate.\nIl celebre animatore pergolese Simone Massi ha dedicato al dialetto pergolese un \"Abbecedeario\" raccogliendo oltre 12.000 vocaboli dialettali.\nCultura.\nAnimav\u00ec - Festival internazionale del cinema di animazione poetico.\n\u00c8 un festival internazionale di cinema d'animazione nato nel 2016.\nL'idea \u00e8 di rappresentare, a livello internazionale, il \u201cCinema di animazione artistico e di poesia\u201d, ovvero quel genere di animazione indipendente e d'autore che si propone di raccontare per suggestione, prendendo le distanze in maniera netta dall'animazione commerciale e di massa. L'obiettivo \u00e8 di essere una vetrina sulla corrente pi\u00f9 interessante del genere, riferendosi esclusivamente a lavori che si rivolgono all'anima dello spettatore. Opere in cui ogni singolo fotogramma \u00e8 concepito come una piccola opera d'arte.\nIl direttore artistico \u00e8 Simone Massi, Giannalberto Bendazzi \u00e8 il presidente onorario.\nIl festival \u00e8 organizzato dall\u2019Associazione Culturale Ars Animae diretta da Mattia Priori, Leone Fadelli e Silvia Carbone.\nLa manifestazione, inoltre, si avvale di un comitato d'onore nel quale figurano: Pierino Amedano, Franco Arminio, Andrea Bajani, Luca Bergia, Max Casacci, Valentina Carnelutti, Dilo Ceccarelli, Erri De Luca, Nino De Vita, Goffredo Fofi, Daniele Gaglianone, Gang, Valeria Golino, Nastassja Kinski, Emir Kusturica, La Macina, Neri Marcor\u00e9, Mau Mau, Laura Morante, Marco Paolini, Aleksandr Petrov, Lyudmila Petrushevskaya, Umberto Piersanti, Alba Rohrwacher, Francesco Scarabicchi, Silvio Soldini, Oreste Tagnani, i fratelli Taviani, Mikl\u00f3s V\u00e1mos, Daniele Vicari, Emily Jane White, Massimo Zamboni.\nIl festival gode dei patrocini del Ministero dei Beni e le Attivit\u00e0 Culturali, della Regione Marche, dell'Accademia del Cinema Italiano, del Sngci, dell'Amministrazione Comunale di Pergola e della Provincia di Pesaro e Urbino. Per l'elevato livello culturale, le edizioni del 2016, 2017 e 2019 ha ricevuto una medaglia di rappresentanza da parte del presidente della Repubblica Sergio Mattarella.\nOltre al Concorso internazionale \u00e8 prevista una seconda sezione riservata agli allievi della Scuola d'arte di Urbino.\nBlooming Festival.\nDal 2017 nel mese di giugno la cittadina ospita il Blooming Festival. Un festival di cultura digitale nel quale il borgo diviene parte dell\u2019evento. \nArtisti e designer portano le installazioni, le proiezioni e i concept negli spazi della citt\u00e0: palazzi storici, chiese, grotte sotterranee.\nCentro buddhista tibetano.\nIl Centro buddhista tibetano \"Ngagyur Rigdzin Dudjom Drodul Ling\" si trova a Pergola ed \u00e8 l'unico centro in Italia con un maestro della tradizione Nyingma del lignaggio di Dudjom Rinpoche. \u00c8 diretto da Rigdzin Namkha Gyatso Rinpoche.\nEconomia.\nIstituti bancari.\nNella citt\u00e0 ha sede la Banca di Credito Cooperativo di Pergola e Corinaldo (nata dalla fusione nel 2018 fra la Banca di Credito Cooperativo di Pergola e la Banca di Credito Cooperativo di Corinaldo). L'istituto \u00e8 stato fondato il 19 giugno 1966 come Cassa Rurale ed Artigiana di Pergola dalle ceneri della Cassa Comunale di Credito Agrario. Alla fine del 2019 la banca ha sedici filiali suddivise fra le provincie di Pesaro (6), Ancona (9) e Perugia (1).\nPrima della Cassa Rurale nella cittadina era sorta la Cassa di Risparmio di Pergola (costituita il 9 settembre 1847 su decreto del pontefice Pio IX e poi confluita nella Cassa di Risparmio di Pesaro per volere del regime fascista). Sempre nel territorio pergolese, seppur per breve tempo, ha operato la Cassa Rurale di Bellisio Solfare (costituita il 30 giugno 1926, fu messa in liquidazione il 27 gennaio 1935 fino a cessare definitivamente l\u2019attivit\u00e0 il 10 aprile 1939).\nVino.\nSin dalle origini della citt\u00e0, la zona di Pergola \u00e8 nota per i suoi vitigni.\nLa produzione, pur non in grandi quantit\u00e0, si fa apprezzare per la qualit\u00e0. Negli anni Ottanta venne attribuita la DOC al Tristo di Montesecco. Un vino bianco nato dalla composizione di trebbiano, malvasia, riesling italico, pinot grigio, considerato allora fra i migliori vini italiani. L'azienda produttrice ha chiuso e, almeno per adesso, il Tristo di Montesecco non \u00e8 pi\u00f9 commercializzato.\nNel frattempo \u00e8 salito alle cronache un altro vino tipicamente pergolese. Nel 2005 la locale vernaccia, chiamata anche popolarmente \"vernaccetta\", ha ottenuto il riconoscimento di denominazione di origine controllata nelle versioni rosso, novello e passito con il semplice ma significativo nome di \"Pergola doc\". Il vino deriva da un clone aleatico di antichissime origini, probabilmente importato con la fondazione delle citt\u00e0 nel 1234 da parte di Gubbio.\nAlla fine del 2007 i produttori locali hanno dato vita ad un Consorzio per la tutela e la promozione di questo pregiato vino.\nFra i vini dolci da segnalare il vin santo e il visner (noto anche come visciolata o vino di visciole). Produzioni tradizionali particolarmente apprezzate, divenute \"Presidio Slow Food\".\nRilevante anche la festa del vino, che si svolge tradizionalmente l'ultimo fine settimana di luglio, giunta nel 2010 alla XL edizione.\nTartufo.\nIl territorio \u00e8 zona di produzione del tartufo. Nel mese di ottobre si tiene la Fiera del Tartufo Bianco Pregiato di Pergola (F.T.B.P.P.). Nata nel 1996, nel 2013 la Fiera del Tartufo Bianco Pregiato di Pergola ha ottenuto il riconoscimento di Fiera Nazionale (del Tartufo Bianco Pregiato di Pergola: F.N.T.B.P.P.).\nParco eolico.\nA Pergola, in localit\u00e0 Piano Rotondo, \u00e8 in fase di realizzazione un parco eolico costituito da 10 aerogeneratori che generano una potenza nominale totale di , con una produzione annuale stimata di circa , sufficiente a coprire il consumo di circa abitanti.\nAmbiente.\nGrotte ipogee.\nNel dicembre del 2006, in localit\u00e0 Monte Rotondo, al confine fra i comuni di Pergola e Sassoferrato, il Gruppo Amici della Montagna ONLUS e il Gruppo Speleo CAI Fabriano hanno trovato delle grotte ipogee con numerose conformazioni carsiche.\nAcqua sulfurea.\nNella frazione di Bellisio Solfare, nei pressi del fiume Cesano, \u00e8 presente una sorgente di acqua sulfurea da tempo al centro di studi per la possibile realizzazione di uno stabilimento termale.\nInfrastrutture e trasporti.\nStrade principali\nPergola \u00e8 raggiungibile in auto, per chi proviene dal nord Italia e dalla costa adriatica, uscendo al casello autostradale Marotta Mondolfo dell'Autostrada A14 e percorrendo la Strada statale 424 della Val Cesano per 35 km. Mentre per chi proviene dal centro Italia (Roma, Perugia e costa tirrenica) si pu\u00f2 percorrere la Strada statale 3 bis Tiberina fino all'uscita di Strada statale 318 di Valfabbrica Ancona; si percorre per intero la Strada statale 318 di Valfabbrica che prosegue senza soluzione di continuit\u00e0 sulla Strada statale 76 della Val d'Esino da cui si deve uscire allo svincolo Campodiegoli Cancelli Sassoferrato; prendere la rotatoria in direzione Campodiegoli Sassoferrato Arcevia. Si percorre la strada provinciale 16 per 35 km passando per Sassoferrato e giungendo infine a Pergola.\nTrasporto Pubblico\nPergola \u00e8 servita da autobus di linea giornalieri (esclusi i giorni festivi) espletati dalla societ\u00e0 di trasporto pubblico locale Adriabus (linea 35/35A fino a Fano e linea 99 da Fano a Pesaro) che la collega alle Stazioni di Pesaro (per i treni AV), Fano e di Marotta-Mondolfo. Per la Stazione di Fabriano (treni per Foligno-Roma, per Macerata-Civitanova Marche e per Ancona) il servizio di autobus di linea \u00e8 svolto (ad esclusione dei giorni festivi) dalla societ\u00e0 ATMA Ancona (linea Pergola - Sassoferrato - Fabriano).\nFerrovia Pergola-Fabriano.\nLa ferrovia, nata all'interno di un progetto a pi\u00f9 ampio respiro che avrebbe dovuto collegare l'entroterra marchigiano con l'Emilia-Romagna, \u00e8 stata inaugurata il 28 aprile 1895.\nUn secondo tratto, fra Pergola e Urbino passando per Cagli e Fermignano, fu aperto il 20 settembre 1898 mentre i lavori di prosecuzione oltre la citt\u00e0 ducale in direzione della Romagna, andati per lungo a rilento, furono sospesi definitivamente tra il 1920 e il 1930.\nLa Fabriano-Pergola-Urbino-Fano fu gravemente danneggiata alla fine della seconda guerra mondiale (specie nel tratto di Cagli) dai soldati tedeschi in ritirata.\nLa linea venne quindi riattivata a tratti: la Fabriano-Pergola nel 1948, mentre il 2 febbraio 1956 fu la volta della Fermignano-Urbino. Non fu invece riattivato il tronco intermedio tra Pergola e Fermignano, privando il collegamento di continuit\u00e0.\nAttualmente la linea \u00e8 a binario unico, non elettrificata, con tutte le stazioni sprovviste di biglietteria.\nFino ad ottobre 2011 si contavano tre coppie di treni al giorno dal luned\u00ec al venerd\u00ec e due coppie il sabato. Dopo una sospensione temporanea della linea, che aveva fatto temere la definitiva chiusura, dal 6 febbraio 2012 la tratta \u00e8 stata riaperta con due coppie di treni al giorno dal luned\u00ec al sabato. La domenica ed il periodo estivo le corse sono sospese.\nI treni sono tutti regionali e le corse sono limitate tra le stazioni di Pergola e quella di Fabriano.\nAnche a causa della forte concorrenza degli autobus e di una sorta di abbandono da parte di Trenitalia, l'utenza \u00e8 oggi molto limitata ed il tronco di linea \u00e8 considerato un ramo secco, a costante rischio di chiusura nonostante l'importanza strategica.\nNegli ultimi anni lungo la linea sono stati spesso organizzati treni storici con le carrozze trainate dalle locomotive a vapore custodite nel deposito di Fabriano.\nIl 13 novembre 2013, a causa di un limitato smottamento del sedime avvenuto nei pressi della fermata di Monterosso Marche, la circolazione dei treni \u00e8 stata sospesa. Ad aprile 2015 sono state smontate, per tutta la lunghezza della linea, le barriere dei passaggi a livello rendendo di fatto impercorribile la tratta.\nIl 26 settembre 2021, grazie alla Regione Marche che ha commissionato i lavori a Fondazione FS Italiane con Rete Ferroviaria Italiana compartimento di Ancona, la linea \u00e8 stata riaperta alla circolazione di treni turistici con il transito di un treno storico trainato da locomotiva diesel D345 e carrozze Terrazzini in partenza da Ancona giungendo a Fabriano poi Sassoferrato e Pergola.\nSport.\nCalcio.\nLa citt\u00e0 aveva una squadra di calcio: l\"U.S.Pergolese 1923\", nata nel 1923 con trascorsi in Serie D; nell'ultima stagione 2018/2019 della sua storia ha disputato il girone marchigiano di Eccellenza; infatti per l'inizio della stagione 2019/2020 non presenta iscrizione al campionato regionale di Eccellenza scomparendo dal panorama calcistico marchigiano dopo 96 anni di gloriosa attivit\u00e0. A lungo \u00e8 stata presente anche una seconda squadra l\"AVIS Pergola Green\", rimasta attiva fino alla stagione 2016/2017 quando militava in Seconda Categoria. \nNella stagione 2019/2020 figurano due club, entrambi iscritti in Terza categoria Girone C: la \"Junior Pergolese\", fondata nel 2015 inizialmente come societ\u00e0 di puro settore giovanile, e la \"Fc Pergolese 1923\" fondata nell'agosto 2019.\nIl 24/11/2019 si \u00e8 giocato per la prima volta nella storia del calcio pergolese un derby in gara ufficiale tra squadre della citt\u00e0 di Pergola che ha visto prevalere la Junior Pergolese sulla Fc Pergolese con un rotondo 3-0 davanti ad una cornice di pubblico che non si vedeva dai tempi in cui la gloriosa Unione Sportiva Pergolese militava nel Campionato Nazionale Dilettanti. A fine stagione 2019/2020 la Junior Pergolese \u00e8 promossa in Seconda categoria..\nA luglio 2020 le due societ\u00e0 cittadine si uniscono sotto il nome di Unione Calcio Pergolese Asd, societ\u00e0 che disputer\u00e0 il campionato di Seconda Categoria.\nNella stagione 2021/2022 compare inoltre una nuova societ\u00e0, denominata Volante, che milita in Terza Categoria."}
{"id": "1014477", "revid": "767487", "url": "https://it.wikipedia.org/wiki?curid=1014477", "title": "Texas (film 2005)", "text": "Texas \u00e8 un film del 2005, diretto dal regista esordiente Fausto Paravidino e prodotto dalla Fandango.\nIl film racconta la vita di un gruppo di amici di un piccolo paese della Provincia di Alessandria, Rocca Grimalda, nell'arco di tre notti, una di novembre, una di dicembre vicina al Natale, l'ultima a febbraio. \nIl film \u00e8 stato presentato al Festival di Venezia (nomination per regista esordiente ai David di Donatello 2006).\nTrama.\nUn gruppo di amici si ritrova ogni sabato sera nella villetta di Elisa. Bevono qualche bicchiere, scherzano, demoliscono la casa, fanno tutto quello che devono fare per non accorgersi che stanno diventando grandi. Tutti quanti vivono nella grande periferia, una periferia cos\u00ec lontana dalla citt\u00e0 da non potersi quasi chiamare periferia. Nell'arco di pochi mesi si consuma per il gruppo il brusco passaggio dall'adolescenza all'et\u00e0 adulta tra rancori, paure e insicurezze.\nDistribuzione e festival.\nIl film \u00e8 uscito il 14 ottobre 2005. Il film rientra tra quelli selezionati al 2\u00ba Festival de cinema italiano in Brasile.\nColonna sonora.\nLa musica \u00e8 stata affidata a tre diverse realt\u00e0 musicali: Nicola Tescar, Marcello Milanese e Dada Swing.\nTra i brani non originali risalta il successo tutto britannico del 1964 di Dave Berry, \"The Crying Game\", riportato in classifica negli anni '90 da Boy George grazie al film omonimo (intitolato in Italia \"La moglie del soldato\"), e servito nel disco anche come traccia fantasma, stavolta interpretata dall'attrice Iris Fusetti e eseguita e riarrangiata da Marcello &amp; The Machine."}
{"id": "1014478", "revid": "48344", "url": "https://it.wikipedia.org/wiki?curid=1014478", "title": "Basofilo", "text": ""}
{"id": "1014480", "revid": "73198", "url": "https://it.wikipedia.org/wiki?curid=1014480", "title": "Half Life Episode One", "text": ""}
{"id": "1014486", "revid": "31176", "url": "https://it.wikipedia.org/wiki?curid=1014486", "title": "Mondiali di Calcio Italia 1990", "text": ""}
{"id": "1014487", "revid": "110157", "url": "https://it.wikipedia.org/wiki?curid=1014487", "title": "Arrondissement di Turnhout", "text": "L'arrondissement di Turnhout (in olandese \"Arrondissement Turnhout\", in francese \"Arrondissement de Turnhout\") \u00e8 una suddivisione amministrativa belga, situata nella provincia di Anversa e nella regione delle Fiandre.\nComposizione.\nL'arrondissement di Turnhout raggruppa 27 comuni:\nSociet\u00e0.\nEvoluzione demografica.\n\"Abitanti censiti\""}
{"id": "1014488", "revid": "110157", "url": "https://it.wikipedia.org/wiki?curid=1014488", "title": "San Giusto (Trieste)", "text": "Il colle di San Giusto \u00e8 il centro storico di Trieste. Gi\u00e0 nel primo secolo vi si trovava una grande basilica civile romana, il che lascia presumere che sulla riva del mare sottostante esistesse gi\u00e0 allora un abitato abbastanza grande.\n\u00c8 situato come simbolo della citt\u00e0, sulla collina, la parte pi\u00f9 antica di Trieste.\nNei secoli XIV e XV fu eretta una fortezza sul colle e la citt\u00e0 fu cinta con mura. Dato che la cinta muraria comprendeva solo un versante della collina ed un tratto di riva ai suoi piedi, la Trieste medievale si identifica, sostanzialmente, con il colle di San Giusto.\nDati storici.\nI pi\u00f9 antichi reperti archeologici sul colle di San Giusto sono i resti di un propileo (antico portale monumentale greco) risalente al primo secolo. I resti sono oggi visibili, attraverso una grata, inglobati nel campanile della cattedrale omonima. Il propileo fu eretto in cima all'allora principale strada cittadina (l'odierna via della Cattedrale) che saliva dalla riva del mare fino al punto pi\u00f9 elevato della citt\u00e0.\nNon \u00e8 noto per\u00f2 che cosa si trovasse sulla sommit\u00e0 stessa del colle, cio\u00e8 dietro tale ingresso monumentale che misurava ben 17,20 metri in larghezza e 5,28 metri in profondit\u00e0. Verosimilmente si trattava di un tempio, oppure un complesso di templi, dedicati a Giove, Giunone e Minerva, smantellati durante i secoli. Le colonne oggi visibili nel campanile costituivano l'estremit\u00e0 anteriore sinistra del complesso, mentre si possono visitare i resti della parte destra e della scalinata che li collegava, scendendo sotto la chiesa attraverso l'adiacente Orto Lapidario. Per quanto si sa, questo \u00e8 l'unico propileo romano conservatosi in Europa.\nRisalgono al primo secolo anche i resti di una basilica civile, di cui si vedono, a poca distanza dal campanile, i ceppi di varie colonne. Questo edificio, costruito in direzione nord-sud, era molto grande, pi\u00f9 di 20 metri in larghezza e quasi 100 metri in profondit\u00e0, il che fa presumere una certa consistenza della popolazione.\nMentre il propileo, sebbene inglobato in costruzioni posteriori, \u00e8 abbastanza conservato, della basilica civile rimangono solo due file di ceppi colonnari. Molto probabilmente tutto il resto fu riutilizzato nel secolo V come materiale per la costruzione della basilica paleocristiana, eretta a pochi metri di distanza, ma in direzione est-ovest, che incorpor\u00f2 anche il propileo utilizzandolo come base per il campanile.\nNon ci sono molti dati storici su questa chiesa che si presume andata demolita dalle incursioni barbare. Ci\u00f2 che ne rimase, la parte posteriore e il campanile, fu utilizzato per ricavare una chiesa pi\u00f9 piccola (cio\u00e8 meno larga), consacrata a Santa Maria, Madre di Dio. Ma sono pi\u00f9 che altro ricostruzioni storiche, dato che fino all'XI secolo non ci sono dati certi. Le uniche testimonianze sono i molti reperti archeologici, tra l'altro una pavimentazione musiva con pietre bianche rosse e nere, e un'iscrizione che testimonia il restauro della chiesetta avvenuto nel 547 per intervento del vescovo Frugifero, primo vescovo triestino conosciuto.\nStoricamente parecchio pi\u00f9 tardo \u00e8 il sacello di san Giusto, costruito appositamente per contenere le reliquie del santo patrono della citt\u00e0. Gli storici non concordano sull'esatta data della sua costruzione, ma la pongono comunque entro il secolo X, ad eccezione della cupola che risale al secolo XII, ed ai mosaici interni attribuibili al secolo XIII. In data imprecisata la cappella venne allungata fino a diventare una chiesa vera e propria, ma sembra certo che ciononostante venisse sempre considerata facente parte della chiesa di Santa Maria che si trovava di fronte, dall'altra parte della strada principale della citt\u00e0.\nLa cattedrale.\nLa \"Cattedrale di San Giusto\" \u00e8 il principale edificio religioso cattolico della citt\u00e0. Come riporta la maggior parte degli storici triestini, l'aspetto attuale della cattedrale deriva dall'unificazione delle due preesistenti chiese di Santa Maria e di quella dedicata al martire san Giusto, che vennero inglobate sotto uno stesso tetto dal vescovo Roberto Pedrazzani da Robecco tra gli anni 1302 e 1320, per provvedere la citt\u00e0 di una cattedrale imponente.\nL'austera facciata della chiesa \u00e8 arricchita da un enorme rosone di pietra carsica, elaborato sul posto dai maestri scalpellini. Sia il campanile che la facciata della chiesa sono generosamente coperti con reperti del periodo romano, con i quali si intendeva ingentilire la pesantezza della costruzione. Alla chiesa \u00e8 addossato il basso campanile, sulla cui parete si trova la statua di San Giusto.\nLa fortezza.\nCome testimoniano le rovine di vari manufatti (la basilica, l'anfiteatro, l'acquedotto), gi\u00e0 in epoca romana Trieste doveva essere un centro abitato notevole, in quanto certamente uno sperduto villaggio non avrebbe necessitato di costruzioni tanto imponenti. Si pu\u00f2 parlare gi\u00e0 di citt\u00e0, visto che fin dall'anno 33 a.C. l'imperatore Ottaviano la fece circondare da mura, come testimonia il Portale di Riccardo nella parte vecchia di Trieste.\n\u00c8 possibile perci\u00f2 presumere che sul colle di San Giusto si trovasse oltre alla basilica pure un tempio e sicuramente una postazione militare. Dalla sommit\u00e0 del colle si gode infatti un'eccellente vista sul mare che all'epoca costituiva un grande vantaggio strategico.\nMa se la presenza di un tempio \u00e8 suggerita dal propileo, la postazione militare rimane solo un'ipotesi, perch\u00e9 non esiste alcuna testimonianza in merito. Se ne parla appena dopo il 1369, anno in cui i Veneziani occuparono la citt\u00e0. Nel 1371 il Senato veneziano decret\u00f2 la costruzione di due castelletti: il primo fu eretto a tempo di record, due anni, sul colle di San Giusto, ed il secondo (dopo un primo progetto non approvato) fu ricavato da tre torri delle mura cittadine sul mare e fu chiamato Ad marina (in quanto situato vicino al mare). Ma ambedue andarono distrutti gi\u00e0 nel 1380 per opera dei genovesi.\nIl Parco della Rimembranza.\nTra gli interventi urbanistici del Ventennio, spicca certamente la sistemazione del Parco della Rimembranza sul colle di San Giusto, su progetto dell'ingegner Vittorio Privileggi (1933-1935). Venne iniziata con la creazione della larga Via Capitolina, una strada panoramica che sale dolcemente attorno al colle fino a raggiungere la cattedrale.\nTutto il versante del colle tra questa strada ed il castello venne consacrato alla memoria dei \"caduti in tutte le guerre\" e disseminato da grezzi cippi di pietra carsica con i nomi di combattenti noti ed ignoti. In cima si erge il monumento ai Caduti, complesso scultoreo di Attilio Selva e Enrico Del Debbio, dedicato ai volontari triestini caduti nella prima guerra mondiale.\nPresente pure una targa ai caduti triestini della prima guerra mondiale che combatterono per l'Impero Asburgico, la maggioranza dei caduti triestini.\nDall'altra parte del colle il parco si conclude con un'alta fontana, simile ad un obelisco. La fontana, progettata sempre da Privileggi, fu installata sulla sua sommit\u00e0 nel 1938 in occasione della visita di Mussolini, ed era originariamente illuminata da luci tricolori. Non era prevista la creazione di un'opera che durasse nel tempo, dato che la si intendeva abbattere dopo la dipartita del Duce. Ma cos\u00ec non fu e la snella fontana svetta tuttora sopra la lunghissima gradinata che scende verso piazza Goldoni (1907 - architetti Ruggero ed Arduino Berlam); dopo un lungo periodo di inattivit\u00e0 e due restauri, la fontana \u00e8 di nuovo in funzione dal 2006.\nLa gradinata \u00e8 costituita da due ali di scale che abbracciano un parco rettangolare, composto da piante multicolori disposte in modo da rappresentare lo stemma di Trieste, un'alabarda bianca su sfondo rosso, disegno che si vede molto chiaramente dalla piazza sottostante. La gradinata monumentale, denominata \"scala dei giganti\", sbocca in piazza Goldoni ai lati dell'imboccatura della galleria che passa sotto il colle."}
{"id": "1014501", "revid": "1442080", "url": "https://it.wikipedia.org/wiki?curid=1014501", "title": "Teodemondo", "text": "Biografia.\nNel 469, alla morte di Remismondo si apr\u00ec un periodo in cui non si hanno informazioni sicure sulla storia sueba. Si conosce, per certo il nome del re Teodemondo, si suppone anche che in conseguenza della conversione all'arianesimo di Remismondo si sia aperta una fase di lotte interne al regno suebo, e si suppone pure che oltre a Teodemondo si siano succeduti almeno altri tre re, i cui nomi sarebbero:\nIl periodo oscuro termin\u00f2 con l'ascesa al trono di Carriarico, nel 550."}
{"id": "1014503", "revid": "599013", "url": "https://it.wikipedia.org/wiki?curid=1014503", "title": "Bgm", "text": ""}
{"id": "1014504", "revid": "767487", "url": "https://it.wikipedia.org/wiki?curid=1014504", "title": "Palazzo Mollard-Clary", "text": "Il Palazzo Mollard-Clary \u00e8 un edificio barocco nel centro di Vienna, nella Herrengasse 9.\nStoria e descrizione.\nL'edificio sorge sul sito propriet\u00e0 della famiglia Mollard gi\u00e0 dal XVI secolo. L'edificio odierno venne commissionato nel 1695 dal conte Ferdinand Ernst von Mollard, vicepresidente della \"Hofkammer\" (Camera aulica) , all'architetto italiano Domenico Martinelli che lo costru\u00ec fra il 1696 e il 1698.\nIl corridoio del Piano nobile viene decorato con dei dipinti ad olio a fondo oro raffiguranti \"Scene mitologiche\" attribuite ad Andrea Lanzani.\nNel 1760 l'acquist\u00f2 il conte Clary-Aldringen che lo ristruttur\u00f2 aggiungendo la facciata. \nL'imperatore Giuseppe II vi teneva i suoi famosi \"round tables\". \nDal 2005 la Biblioteca Nazionale Austriaca utilizza il palazzo per ospitare il Museo dei globi, la Raccolta di musica e il Museo di Esperanto e Raccolta delle Lingue artificiali."}
{"id": "1014508", "revid": "838137", "url": "https://it.wikipedia.org/wiki?curid=1014508", "title": "Background music", "text": ""}
{"id": "1014510", "revid": "116201872", "url": "https://it.wikipedia.org/wiki?curid=1014510", "title": "Miglioramento genetico", "text": "Per miglioramento genetico si intende il processo di modifica del patrimonio genetico al fine di migliorare le caratteristiche utili all'uomo nelle specie coltivate o allevate. I coltivatori e gli allevatori scelgono gli individui giudicati migliori attraverso la scelta di fenotipi considerati migliori. Attualmente, grazie alle moderne tecniche biotecnologiche, tale processo risulta essere una combinazione delle osservazioni fenotipiche con le conoscenze genotipiche rese disponibili dallo studio dei genomi.\nStoria del miglioramento genetico.\nL'uomo ha modificato gli esseri biologici fin dalle origini della coltivazione e dell'allevamento, circa 12.000 - 14.000 anni fa; grazie ad esso ne ha accentuate, progressivamente, le capacit\u00e0 di produrre derrate utili al proprio sostentamento e i propri bisogni materiali ed immateriali (specie ornamentali e animali di compagnia).\nIn questi millenni l'uomo \u00e8 stato in grado di aumentare significativamente le rese del frumento o del mais, la capacit\u00e0 di produrre latte in vacche e capre, o carne come nel caso del suino, andando a modificare la struttura genetica e fenotipica di queste colture e specie rispetto ai loro equivalenti selvatici. La vacca primitiva allattava il proprio nato con 200-400 chilogrammi di latte, la vacca di un allevamento moderno produce 12.000 chilogrammi di latte. La modifica delle entit\u00e0 biologiche coltivate o allevate \u00e8 stata in parte consapevole, in gran parte inconsapevole, o istintiva. Costituisce modificazione inconsapevole la prima alterazione fissata dai coltivatori dell'alta Mesopotamia nel frumento preferendo le stirpi in cui la rachide della spiga, lo scheletro che sostiene le cariossidi, restasse unito, e non si infrangesse spontaneamente, eliminando quelle a rachide scindibile, una caratteristica necessaria, ai frumenti selvatici, per disseminare i semi e riprodurre la specie.\nL'era antica.\nLa prima idea della possibilit\u00e0 di modificare intenzionalmente le peculiarit\u00e0 degli animali domestici \u00e8 attestata dal libro della Genesi, che narra che Giacobbe sarebbe riuscito a influenzare il colore degli agnelli procreati da pecore che, fecondate all'abbeverata, fissassero gli occhi, al pozzo, su verghe di mandorlo decorticate o complete della corteccia Troviamo il primo nucleo di un'autentica conoscenza dei meccanismi della riproduzione e degli accorgimenti per indirizzarli nel capolavoro dell'agronomia latina, l'opera di Columella, che dopo avere illustrato le idee pi\u00f9 curiose, sulla materia, di Aristotele, come l'influenza, sull'esito dell'incrocio, del vento verso il quale la pecora volga il muso mentre il montone la salta, illustra il singolare esperimento compiuto dallo zio Marco. Acquistati, da un circo, montoni africani di bellissimo colore, il patrizio iberico li accoppi\u00f2 a pecore spagnole ottenendo capi dal colore del padre, ma dalla lana ruvida, una peculiarit\u00e0 che avrebbe corretto con incroci ulteriori con maschi dalla lana fine: il primo resoconto, nella storia delle conoscenze umane, di un inconsapevole programma genetico che unisce razionalmente due procedimenti: l'incrocio e la selezione con reincrocio).\nDobbiamo al genio di Columella anche la formulazione dei primi criteri per la selezione dei vegetali. Spiegando come garantirsi la semente per il migliore raccolto futuro di frumento l'agronomo latino suggerisce di scegliere le spighe pi\u00f9 belle nel campo, un autentico procedimento di selezione genetica, e di separare, sull'aia, col vaglio, i semi pi\u00f9 corposi e pesanti, la condizione della semente di germinabilit\u00e0 maggiore.\nIl Rinascimento.\nQueste precauzioni di Columella verranno suggerite dagli autori successivi: le ripeter\u00e0 integrandole di nuovi consigli, il maggiore agronomo del Rinascimento, il francese Olivier de Serres).\nL'Ottocento.\nSe la precettistica per il miglioramento delle razze domestiche, vegetali e animali, non conosce progressi di autentica portata innovativa tra Columella e Oliver de Serres, trascorre poco pi\u00f9 di un secolo dall'opera francese ed ha inizio la prodigiosa stagione inglese della selezione animale. A opera di un ceto di affittuari di grandissima accortezza, dalla speciale passione per le forme del bestiame, si sviluppa, in Inghilterra e Scozia, il rimodellamento di tutte le razze allevate. L'Isola impazzisce per i propri animali: mentre proprietari patrizi e affittuari selezionano pecore, bovini e suini, gli ippodromi sono teatro della selezione del prodigioso purosangue inglese, i patrizi selezionano, per le proprie cacce, un caleidoscopio di razze canine, i circoli dei colombofili esultano per la forma di un'ala o di un collo. \u00c8 in questo ambiente eccezionale che Charles Darwin, reduce dalla formulazione della propria teoria sulla selezione nelle condizioni di natura, dedica gli ultimi anni, e il proprio impareggiabile genio, a studiare le modifiche impresse alle razze animali dall'allevatore, pubblicando, nel 1868, quella \"Variation of animals and plants under domestication\" che gli studiosi del grande inglese, sedotti dal fascino della prima opera, conoscono, generalmente, poco e male. Alle prove del processo in corso, nel Regno, per la selezione degli animali, Darwin aggiunge tutte le notizie, ed il proprio commento, sulla selezione dei vegetali, ancora lontana dai successi conosciuti dalla selezione animale.\nAll'analisi pi\u00f9 acuta del procedere di quell'immenso esperimento collettivo che ha preso corpo nella selezione animale nell'Inghilterra dell'Ottocento, Darwin aggiunge la formulazione di un'ipotesi biologica per spiegare le fondamenta fisiologiche dei risultati conseguiti. \u00c8 una teoria che riveler\u00e0 presto la propria inconsistenza. Singolarmente, tre anni prima della pubblicazione dell'opera sulla selezione domestica dello scienziato inglese una modesta rivista scientifica della Boemia ha pubblicato uno studio dell'abate del convento agostiniano di Brno sull'ereditariet\u00e0 nei piselli. Lettore di tutta la pubblicistica scientifica europea, Darwin ha ignorato il modesto studio di Gregor Mendel, che offrir\u00e0 le fondamenta matematiche alla dottrina moderna dell'ereditariet\u00e0.\nPubblicata su una rivista priva di prestigio, la teoria di Mendel non sar\u00e0 conosciuta e impiegata proficuamente che all'alba del Novecento. Intanto i procedimenti pratici avranno avviato, anche nella sfera dei vegetali, il pi\u00f9 vigoroso moto di rinnovamento del patrimonio delle variet\u00e0 che l'uomo coltiva sui propri campi.\nPossiamo rilevare che l'Italia arriver\u00e0 tardissimo ad inserirsi sul fronte del miglioramento delle specie domestiche. Nell'intero corso dell'Ottocento l'espressione pi\u00f9 precoce di riflessione scientifica sui temi del miglioramento animale \u00e8 la relazione che il socio Paolo Predieri tiene, nel 1851, alla Societ\u00e0 agraria di Bologna analizzando vantaggi e svantaggi delle tre strade aperte per il miglioramento delle razze bovine, ovine e suine: la sostituzione totale con razze straniere, la sostituzione progressiva, la selezione delle razze indigene.\nL'Italia cercher\u00e0 di elidere il grande ritardo accumulato adottando la seconda strada: per abbreviare i tempi sacrificher\u00e0, cos\u00ec, la maggior parte delle razze tradizionali, oggi ridotte a gruppi esigui, campionario biologico di un catalogo zoologico di cui le ragioni dell'economia hanno preteso il sacrificio.\nMiglioramento genetico classico dei vegetali.\nIl miglioramento genetico classico sfrutta la variabilit\u00e0 genetica presente in natura all'interno di ogni specie per indirizzarne l'evoluzione nella direzione gradita dall'uomo.\nLe fonti di variabilit\u00e0 sono le variazioni mendeliane (o mutazioni puntiformi), la ibridazione e la poliploidia.\nLe mutazioni mendeliane sono cambiamenti improvvisi ed ereditabili all'interno del patrimonio genetico di un individuo. Questa mutazione pu\u00f2 essere vantaggiosa e quindi affermarsi, oppure dannosa od addirittura mortale; se la mutazione \u00e8 vantaggiosa e dominante aumenta la sua frequenza all'interno della popolazione di quella specie, se recessiva rimane latente ma potenzialmente destinata ad affermarsi; se la mutazione \u00e8 svantaggiosa dominante \u00e8 destinata a scomparire, mentre se \u00e8 recessiva rimane latente ma con la possibilit\u00e0 di permanere e di affermarsi. Il successo di una mutazione dipende ovviamente dalla interazione con l'ambiente in cui l'individuo mutato vive.\nLa ibridazione sfrutta il fatto che in natura le piante che si autofecondano, e che quindi trasmettono integralmente alla discendenza solo le proprie caratteristiche genetiche, sono rare, per cui i discendenti, derivando da genitori diversi, sono diversi tra loro e dai genitori e mescolano caratteristiche genetiche diverse.\nLa poliploidia \u00e8 l'aumento del numero di cromosomi tipico della specie secondo multipli del patrimonio originale: se il numero caratteristico di cromosomi di una specie \u00e8 2n (per esempio nell'uomo 2n=46, per cui n=23), si possono ottenere individui triploidi (3n), tetraploidi (4n) e poliploidi, ovviamente con caratteristiche diverse dagli individui naturali, ed il particolare un aumento delle dimensioni.\nLa selezione naturale opera la scelta degli individui pi\u00f9 adatti ad un certo ambiente all'interno della variabilit\u00e0 presente all'interno della specie, facendo riprodurre solo quelli ed eliminando gli altri; il miglioramento genetico invece opera una scelta tra le piante individuando quelle pi\u00f9 adatte ai nostri scopi (esempio alta produzione di granella, resistenza ad una malattia, ecc...), sfruttando la diversit\u00e0 degli individui presenti in una popolazione."}
{"id": "1014512", "revid": "254059", "url": "https://it.wikipedia.org/wiki?curid=1014512", "title": "Scuola ferrarese", "text": "La scuola ferrarese fu una scuola pittorica che nacque presso la corte estense a Ferrara nel Rinascimento ferrarese. Lo stile della scuola mut\u00f2 nel tempo, esportando e subendo influenze di artisti delle citt\u00e0 e delle regioni vicine: Mantova, Venezia, la Lombardia, Firenze e Bologna. La corte estense ospit\u00f2 alcuni dei pi\u00f9 importanti artisti della prima met\u00e0 del Quattrocento, quali il Pisanello, Jacopo Bellini, Leon Battista Alberti, Andrea Mantegna, Piero della Francesca e Rogier van der Weyden che gettarono le basi iniziali per la scuola ferrarese. Il vero fondatore della scuola ferrarese \u00e8 considerato Cosm\u00e8 Tura, mentre l'ultimo suo rappresentante \u00e8 considerato Carlo Bononi.\nMolte delle opere degli artisti della scuola furono disperse con la fine della signoria estense a Ferrara (1598)."}
{"id": "1014515", "revid": "305330", "url": "https://it.wikipedia.org/wiki?curid=1014515", "title": "Herbert Read", "text": "Biografia.\nDefinirlo unicamente poeta \u00e8 riduttivo, in quanto il suo spazio culturale \u00e8 vastissimo e va dalla filosofia alla storia dell'arte, sia come studio particolari che come sconfinamento nel campo dell'analisi psichica, alla politica sia come studioso che come militante: infatti \u00e8 un pacifista convinto nella seconda guerra mondiale e la sua filosofia relativa all'argomento \u00e8 legata all'impostazione anarchica.\nLa sua figura negli anni 1950 \u00e8 accanto a quelle di Thomas Eliot e di George Orwell. Dopo la morte del padre \u00e8 messo in una scuola per orfani di Halifax, sedicenne lavora in una banca di Leeds e, studiando di sera, si laurea all'universit\u00e0 di Leeds frequentata dal 1911 al 1914. La intrapresa attivit\u00e0 di poeta fu interrotta bruscamente nel corso della prima guerra mondiale, dopo la pubblicazione di \"Chaos\" (1915). Read combatt\u00e9 in Belgio e Francia, raggiunse il grado di capitano e fu decorato per il valore dimostrato. Durante la guerra fonda con Rutter un giornale con cui attacca le posizioni britanniche conservatrici. Dopo la guerra lavora in diversi settori ed approfondisce la conoscenza di Kropotkin e Jung. La sua produzione letteraria va di pari passo anche con attivit\u00e0 derivante dai settori professionali di cui si occupa, compresa la cura di importanti mostre. Alla fine della seconda guerra mondiale, dove ha assunto posizioni di pacifista militante, e maggiormente attorno agli anni cinquanta, abbandona alcune sue inclinazioni verso il marxismo, rimanendo comunque un progressista. In quel periodo si occupa di vari settori di lavoro letterario da lui sviluppati. Pi\u00f9 dettagliatamente, in ambito localistico e quindi ristretto, alcune sue intuizioni riguardanti lo studio sull'arte e l'aggressivit\u00e0, rielaborate e sviluppate, sono state utilizzate come parte del sostrato di studio psichico per la preparazione di interventi validi per appoggio e studio terapeutico a Genova presso Museattivo Claudio Costa"}
{"id": "1014519", "revid": "228587", "url": "https://it.wikipedia.org/wiki?curid=1014519", "title": "Dynamic Systems Development Method", "text": "Il Dynamic Systems Development Method \u00e8 una metodologia agile distribuita gratuitamente dal consorzio DSDM ai propri membri, \u00e8 fornito in pacchetto insieme ad un framework. Questo consorzio \u00e8 nato per definire e distribuire uno standard industriale per il framework RAD (Rapid Application Development).\nDSDM \u00e8 una metodologia che si integra facilmente con le altre metodologie agili (esistono risorse gi\u00e0 pronte per farlo con Extreme Programming, Prince2, RUP, ecc.). Il consorzio non suggerisce nessun particolare strumento per l'applicazione del suo metodo.\nPrincipi.\nIl metodo DSDM, che il consorzio definisce framework perch\u00e9 prevede di integrarlo al framework RAD, si basa su quattro principi:\nNell'ambito disegnato da questi principi si inseriscono le regole di base:\nL'assunto da cui si parte per ottenere un buon prodotto in tempi migliori \u00e8 che, anche se le prime versioni non saranno perfette, in generale \u00e8 meglio distribuirle subito perch\u00e9 l'80% del prodotto richiesto pu\u00f2 essere sviluppato nel 20% del tempo necessario a sviluppare il prodotto intero. Poi, nel resto del tempo, si potr\u00e0 terminare il lavoro e correggere gli errori che gli utenti segnaleranno.\nRuoli.\nDifferenza sostanziale rispetto alle altre metodologie leggere \u00e8 la definizione dei ruoli degli attori del progetto, ognuno dei quali pu\u00f2 essere coperto da pi\u00f9 persone (o viceversa, una persona pu\u00f2 ricoprire pi\u00f9 ruoli):\nIl Facilitator gestisce perci\u00f2 le riunioni di lavoro, che sono il punto importante del metodo e sono dette Facilitaded Workshops."}
{"id": "1014523", "revid": "123801936", "url": "https://it.wikipedia.org/wiki?curid=1014523", "title": "Windows Preinstallation Environment", "text": "Windows Preinstallation Environment (alias Windows PE o WinPE) \u00e8 una versione leggera di Windows XP, Windows Server 2003, Windows Vista, Windows 7, Windows Server 2008 utilizzata per l'installazione di \"workstation\" e server in grandi aziende. \u00c8 anche usato dagli OEM per preinstallare sistemi operativi Windows durante la produzione. Pu\u00f2 essere anche utilizzato come un'alternativa a MS-DOS, come sistema operativo, effettuando l'avvio del sistema da un CD o da una chiave USB, invece di effettuare il boot da un floppy disk o dal disco rigido.\nWinPE \u00e8 utilizzato anche per l'installazione dei sistemi supportati ed \u00e8 stato aggiornato con l'uscita di Windows 10.\nVersioni.\nLe seguenti versioni sono quelle maggiormente conosciute:"}
{"id": "1014551", "revid": "36426", "url": "https://it.wikipedia.org/wiki?curid=1014551", "title": "Chiesa di San Quirico in Castelvecchio", "text": ""}
{"id": "1014552", "revid": "438678", "url": "https://it.wikipedia.org/wiki?curid=1014552", "title": "Orta (fiume)", "text": "L'Orta \u00e8 un affluente di destra del fiume Pescara che a sua volta sfocia nel mare Adriatico\nIl corso del fiume.\nScorre per 40\u00a0km, nell'omonima valle, sgorgando dal Passo San Leonardo, tra il massiccio della Majella e quello del Morrone, nel territorio di Sant'Eufemia a Maiella. Riceve le acque dell'affluente Orfento e confluisce nel fiume Pescara.\nIdrografia e ambiente.\nIl letto del fiume scorre all'interno di una ampia valle, tra suolo argilloso e ghiaioso, con un tratto, localit\u00e0 \"Luchi\", all'interno di stretti canyon scavati nella roccia, e attraverso un canalone, localit\u00e0 Salle, dov'\u00e8 sormontato dal pi\u00f9 alto ponte del centro Italia; la portata risente, come tutti i piccoli corsi d'acqua, dell'apporto delle precipitazioni nevose e quindi dell'andamento climatico. \nIl bacino del fiume \u00e8 interessato da diverse centrali idroelettriche. Riceve le acque dell'affluente Orfento, con il quale condivide il tipico ambiente fluviale appenninico. Il corso del fiume \u00e8 compreso nel Parco Nazionale della Majella e nella riserva naturale \"Alta valle dell'Orta\". Numerose sono le specie faunistiche protette o coinvolte in operazioni di reinserimento: la Salamandra dagli occhiali, l'ululone dal ventre giallo, la trota fario, la lontra."}
{"id": "1014554", "revid": "62", "url": "https://it.wikipedia.org/wiki?curid=1014554", "title": "Diocesi di Trasfigurazione a Novosibirsk", "text": ""}
{"id": "1014561", "revid": "124455564", "url": "https://it.wikipedia.org/wiki?curid=1014561", "title": "Contea di Cook (Illinois)", "text": "La contea di Cook, in inglese Cook County, \u00e8 una contea degli Stati Uniti d'America, situata nell'area nord-orientale dello Stato dell'Illinois. La superficie della contea \u00e8 in larga parte urbanizzata da Chicago della sua area metropolitana ed \u00e8 la seconda contea per popolazione degli Stati Uniti.\nGeografia fisica.\nLa contea copre una superficie di di cui oltre il 42% \u00e8 costituito da acque interne.\nConfina a nord-ovest con la contea di McHenry, a nord con la contea di Lake, a est si affaccia sul lago Michigan, a sud-est confina con la contea di Lake dello Stato dell'Indiana, a sud e a sud-ovest confina con la contea di Will ed a ovest con le contee di DuPage e di Kane.\nIl territorio \u00e8 pianeggiante. Il fiume principale \u00e8 il Des Plaines che scorre da nord a sud per poi piegare verso sud-ovest per andare a sfociare nel fiume Illinois. Il fiume Chicago attraversa l'area metropolitana di Chicago prima di sfociare nel lago Michigan. \u00c8 costituito da veri rami. Il pi\u00f9 lungo \u00e8 quello settentrionale che scorre parallelo a lago Michigan fino ad incontrare il ramo che scorre verso la foce a est. Tra il ramo settentrionale del fiume Chicago ed il lago Michigan scorre il fiume Skokie finch\u00e9 quest'ultimo non sfocia nel fiume Chicago. Nell'area sud-orientale \u00e8 situato il lago Calumet il pi\u00f9 esteso della contea.\nStoria.\nI primi abitanti del territorio furono indiani di lingua algonchina. Il nome Chicago deriva dalla parola indiana \"shikaakwa\", un porro selvatico comune lungo le sponde del fiume Chicago. I primi europei ad arrivare nell'area furono gli esploratori francesi Jacques Marquette e Louis Jolliet nel 1673. I gesuiti francesi nel 1696 costruirono una missione che venne abbandonata due anni dopo. \nNel 1795 l'area di Chicago venne ceduta al Governo degli Stati Uniti dai nativi americani a seguito del Trattato di Greenville.\nNel 1803 l'esercito americano edific\u00f2 \"Fort Dearborn\" sul fiume Chicago. Nel corso della guerra del 1812 il forte fu evacuato e poco lontano dal forte i soldati americani e i civili caddero in una imboscata degli indiani Potawatomi in cui molti morirono. Il forte fu raso al suolo e venne ricostruito nel 1816.\nLa contea fu istituita nel 1831 e prese il nome da Daniel Pope Cook il primo deputato eletto dallo Stato dell'Illinois.\nNel 1803 la citt\u00e0 di Chicago aveva 300 abitanti. Con l'apertura dei canali di collegamento con la valle del Mississippi ed i Grandi Laghi, a cui fece seguito l'arrivo della ferrovia, la popolazione crebbe ed ebbe inizio lo sviluppo urbanistico e industriale di Chicago che ne fece una delle citt\u00e0 pi\u00f9 grandi e maggiormente sviluppate degli Stati Uniti.\nComuni.\nIl territorio della Contea di DuPage ricade interamente nell'area metropolitana di Chicago. Una piccola parte del territorio della citt\u00e0 di Chicago \u00e8 situata nella contea di Du Page. L'area metropolitana di Chicago denominata \"Chicagoland\" si estende oltre che sulla contea di Cook su altre nove contee ripartite tra gli Stati dell'Illinois, Indiana e Wisconsin.\nLa contea ha 119 comuni, 23 \"city\", 1 \"town\" e 95 \"village\":\nTownship.\nIl territorio della contea di Cook che non appartiene alla citt\u00e0 di Chicago \u00e8 suddiviso in 30 township:"}
{"id": "1014563", "revid": "125873688", "url": "https://it.wikipedia.org/wiki?curid=1014563", "title": "Ruggero di Salerno", "text": "Biografia.\nFiglio di Riccardo di Salerno (reggente della Contea di Edessa) e lontano parente di Tancredi di Galilea, divenne reggente del Principato di Antiochia, quando Tancredi mor\u00ec nel 1112, mentre il principe ereditario, Boemondo II d'Antiochia era ancora fanciullo.\nCos\u00ec come era toccato a Tancredi prima di lui, anche Ruggero dovette trascorrere gran parte della sua reggenza difendendo il principato dai continui attacchi dei vicini stati musulmani, in particolar modo di Aleppo.\nNel 1114, un terribile terremoto distrusse gran parte delle fortificazioni del principato e Ruggero ebbe molta cura nel ricostruirli tutti, con particolare attenzione a quelli posti lungo la frontiera.\nNello stesso anno, Ruggero sconfisse un esercito di Selgiuchidi guidati da Bursuq nella battaglia di Sarmin e nel 1115 ricacci\u00f2 indietro un secondo attacco a Tell Danith.\nInsieme a Joscelin I di Edessa, Ruggero prepar\u00f2 l'invasione del territorio di Aleppo, poich\u00e9 la citt\u00e0 era diventata alleata dell'emiro Ilghazi. Nel 1119, in tutta risposta, lo stesso emiro invase il Principato di Antiochia e, a dispetto degli avvertimenti del Patriarca latino di Antiochia, di aspettare rinforzi dal Regno di Gerusalemme o dalla Contea di Tripoli, Ruggero si lanci\u00f2 contro l'esercito nemico, e nella conseguente battaglia dell'Ager Sanguinis (\"del campo di sangue\") il suo esercito di 700 cavalieri, di cui 500 cavalieri armeni, e di 3.000 fanti, venne interamente massacrato dal nemico che uccise lo stesso Ruggero.\nSuccessivamente, l'esercito di Ilghazi si limit\u00f2 a saccheggiare la regione circostante senza dare l'assalto alla stessa Antiochia, come tutti si aspettavano, dando il tempo a Baldovino II di Gerusalemme di giungere da nord e prendere la reggenza del principato.\nIl periodo di reggenza di Ruggero fu immortalato nella cronaca di Galterius Cancellarius dal titolo \"Bella Antiochena\".\nRuggero spos\u00f2 Hodierne di Rethel, sorella di Baldovino II."}
{"id": "1014566", "revid": "31886", "url": "https://it.wikipedia.org/wiki?curid=1014566", "title": "Carriarico", "text": "Biografia.\nSal\u00ec al trono, nel 550, anno in cui si chiuse il \"periodo oscuro\" e si hanno nuovamente informazioni sul regno suebo di Galizia.\nDurante il suo regno e, molto probabilmente, anche sotto il regno dei suoi successori, Ariamiro e Teodemaro, in seguito all'influenza di san Martino, vescovo di Braga dal 561, il popolo svevo si convert\u00ec al cattolicesimo, ponendo cos\u00ec fine alla tensioni seguite alla conversione all'arianesimo di Remismondo.\nAl tempo di Carriarico il regno Svevo, approfittando dei problemi che aveva il regno dei visigoti si trovava nuovamente in fase di espansione ai confini orientali e meridionali e arrivava: \nMor\u00ec nel 559 e gli succedette Ariamiro.\nDiscendenza.\nDi Carriarico non si conosce alcuna discendenza."}
{"id": "1014572", "revid": "287204", "url": "https://it.wikipedia.org/wiki?curid=1014572", "title": "Quadruplice Alleanza", "text": "Con Quadruplice Alleanza si indicano:"}
{"id": "1014576", "revid": "10652", "url": "https://it.wikipedia.org/wiki?curid=1014576", "title": "Agaricus ovoideus", "text": ""}
{"id": "1014578", "revid": "10652", "url": "https://it.wikipedia.org/wiki?curid=1014578", "title": "Amidella ovoidea", "text": ""}
{"id": "1014580", "revid": "6923", "url": "https://it.wikipedia.org/wiki?curid=1014580", "title": "Giuseppe degli Aromatari", "text": "Biografia.\nNato da una famiglia appartenente al ceto medio, studi\u00f2 alle Universit\u00e0 di Perugia e Padova, dove riusc\u00ec a laurearsi.\nAllievo di Cesare Cremonini, entr\u00f2 in forte polemica contro Alessandro Tassoni disputando la sua opera \"Considerazioni sopra le rime del Petrarca\".\nCompil\u00f2 pure una raccolta \"Degli autori del ben parlare per Secolari e Religiosi\" edita a Venezia nel 1643.\nScientificamente rimase celebre per la sua unica opera, \"Disputatio de rabie contagiosa\" dove intu\u00ec che nei semi \u00e8 gi\u00e0 insita la futura pianta, rilevando inoltre, per lo stesso meccanismo, l'analogia esistente tra l'uovo degli animali e i semi delle piante.\nUna lapide lo ricorda ad Assisi sulla sua casa natale, anche per gli studi sull'idrofobia."}
{"id": "1014581", "revid": "486946", "url": "https://it.wikipedia.org/wiki?curid=1014581", "title": "Bureau International des Expositions", "text": ""}
{"id": "1014583", "revid": "10652", "url": "https://it.wikipedia.org/wiki?curid=1014583", "title": "Amanita solitaria", "text": ""}
{"id": "1014584", "revid": "1745361", "url": "https://it.wikipedia.org/wiki?curid=1014584", "title": "Testio", "text": "Testio () \u00e8 un personaggio della mitologia greca, re d'Etolia e figlio di Agenore (secondo Pausania che non cita la madre) o di Ares e Demonice (secondo Apollodoro e secondo Plutarco).\nDiscendenza.\nDai vari autori, a Testio \u00e8 stata attribuita una numerosa progenie di cui solo in alcuni casi sia i nomi dei figli che le numerose avventure sono le stesse. Si citano quindi i quattro maggiori autori mitologici con una breve introduzione alle loro biografie:\nMitologia.\nFu un alleato dei fratelli Tindaro ed Icario di Sparta nella guerra contro Ippocoonte e Strabone scrisse che Tindaro ed Icario si rivolsero a lui dopo essere stati cacciati dalla loro patria e che Testio li aiut\u00f2 in cambio di una parte delle terre conquistate. Strabone conferma anche che Leda spos\u00f2 Tindaro.\nPlutarco scrisse che visse a Sicione per un certo periodo e che poi rientr\u00f2 nella sua terra ed aggiunge che l'attuale fiume Acheloo per un tempo port\u00f2 il suo nome poich\u00e9 il personaggio si suicid\u00f2 annegandoci dopo aver compreso di aver ucciso il figlio Calidone ingiustamente. Plutarco scrive anche che il nome del fiume precedente a questo fatto era Axenos."}
{"id": "1014585", "revid": "767487", "url": "https://it.wikipedia.org/wiki?curid=1014585", "title": "Dsungaripterus", "text": "Lo dsungariptero (Dsungaripterus weii) \u00e8 uno pterosauro vissuto nel Cretaceo inferiore (circa 120 milioni di anni fa), i cui resti sono stati rinvenuti in Cina.\nUn cranio stranissimo.\nCome tutti gli pterosauri, lo dsungariptero era dotato di ampie ali membranose che gli permettevano di compiere notevoli voli. In questo lo dsungariptero assomigliava moltissimo ad altri pterosauri pi\u00f9 noti, come lo pterodattilo (\"Pterodactylus\"). L'apertura alare di questo animale era di tre metri circa, il che lo rendeva uno pterosauro di dimensioni medio-grandi. L'aspetto di questo pterosauro, per\u00f2, era davvero bizzarro: il cranio era enorme, con le mascelle rivolte verso l'alto come quelle dell'odierna avocetta (\"Recurvirostra avosetta\").\nI denti, stranamente piccoli e robusti, erano presenti solo nella parte posteriore delle fauci, mentre la parte anteriore era sprovvista di un qualsiasi tipo di dentatura e terminava in una sorta di \"becco\" appuntito. Probabilmente queste strane mascelle servivano allo dsungariptero per catturare i molluschi che vivevano in tane abbastanza profonde, i cui gusci venivano poi frantumati dai forti denti. Il cranio presenta altre particolarit\u00e0: una bassa cresta correva dalla regione degli occhi fino a quella nasale, dove terminava bruscamente. Un'altra cresta, breve e a forma di piccolo corno, era posta sulla parte posteriore del cranio. Queste strutture erano forse funzionali al volo dello dsungariptero.\nOltre alla specie tipica rinvenuta in Cina, ne \u00e8 stata descritta un'altra (\"Dsungaripterus brancai\") proveniente dalla famosa localit\u00e0 di Tendaguru, in Tanzania, in terreni del Giurassico superiore. Questi resti, per\u00f2, sono molto scarsi e probabilmente non appartengono al genere \"Dsungaripterus\", anche se forse sono da ascrivere a un genere simile."}
{"id": "1014596", "revid": "154639", "url": "https://it.wikipedia.org/wiki?curid=1014596", "title": "Ignoranza", "text": "Lignoranza (dal latino \"ignorantia\", a sua volta derivato dal privativo \"in\" e dal verbo greco \"gnorizein\" (conoscere) quindi letteralmente \"mancanza di conoscenza\") \u00e8 la condizione che qualifica l\"ignorante\", colui che ha trascurato la conoscenza di determinate cose che si potrebbero o dovrebbero sapere. \nNell'ambito di un sapere \"obbligatorio\" rientra la conoscenza della legge che non \u00e8 consentito ignorare. La locuzione latina \"ignorantia legis non excusat\" esprime sinteticamente la massima giuridica riguardo alla presunzione di conoscenza della legge. Il suo significato \u00e8: \u00ab\"La legge non scusa gli ignoranti\"\u00bb: si presume infatti che la legge sia sempre disponibile alla conoscenza della generalit\u00e0 dei cittadini. Il criterio, salvo eccezioni, viene giudicato ineludibile dalla giurisprudenza .\nIl termine ignoranza viene talora associato a quello di \"maleducazione\", intesa come rozzezza di modi o ignoranza di quelle \"buone maniere\" che, di solito, sono attribuite a coloro che hanno voluto o potuto effettuare un percorso educativo.\nL'ignoranza nella storia della filosofia occidentale.\nSocrate.\nParadossale fondamento del pensiero socratico \u00e8 il \"sapere di non sapere\", un'ignoranza intesa come consapevolezza del fatto che non esiste una verit\u00e0 definitiva e immutabile come quella che crede di possedere il saccente, ovvero il sofista che si ritiene e si presenta come sapiente, perlomeno di una sapienza tecnica come quella della retorica. Quella di Socrate \u00e8 una \"docta ignorantia\", un'ignoranza fonte di sapienza, che lo spinge, tramite il dialogo, a ricercare una verit\u00e0 che per\u00f2 continuamente gli sfugge tanto da convincersi, alla fine, di non sapere e proprio per questa consapevolezza di essere egli pi\u00f9 sapiente degli altri\nPlatone.\nIl tema dell'ignoranza acquista rilievo per Platone nel contrasto che nasce nel momento in cui la nostra ragione, pur concependo chiaramente ci\u00f2 che \u00e8 vero e giusto, non vede che il piacere e il bene coincidono e sceglie per ignoranza il male. Pu\u00f2 accadere cio\u00e8 quello che viene espresso dalla locuzione latina \"Video meliora proboque, deteriora sequor\" (\"Vedo il meglio e l'approvo, ma seguo il peggio\") che indica la contraddizione dell'essere umano, il quale, pur conoscendo ci\u00f2 che \u00e8 giusto, non riesce a seguirlo per la debolezza della sua volont\u00e0 di fronte alla forza attrattiva del male.\nQuesta \u00e8 la concezione chiamata \"intellettualismo etico\" che sostiene che, dal punto di vista morale, unica causa possibile del male sia l'ignoranza del bene: \u00ab\"So invece che commettere ingiustizia e disobbedire a chi \u00e8 migliore di noi, dio o uomo, \u00e8 cosa brutta e cattiva. Perci\u00f2 davanti ai mali che so essere mali non temer\u00f2 e non fuggir\u00f2 mai quelli che non so se siano anche beni.\"\u00bb; una volta conosciuto il bene, non \u00e8 possibile astenersi dall'agire moralmente realizzando il bene, che \u00e8 \"piacevole\" in quanto genera la \"eudemonia\", la serenit\u00e0 dell'animo. Il male, dunque, lo si agisce perch\u00e9, per ignoranza, lo si scambia con il bene, che, tuttavia, non pu\u00f2 essere stabilito a priori una volta per tutte, ma deve essere oggetto di una ininterrotta ricerca, da effettuare confrontandosi con gli altri tramite il dialogo.\nLa gravit\u00e0 di questo errato comportamento per Platone si traduce nel rapporto tra i cittadini \"ignoranti\" e lo Stato:\n\u00ab\"Questo disaccordo di piacere e dolore con il giudizio della ragione io dico che \u00e8 l'estrema ignoranza e la pi\u00f9 grande, perch\u00e9 \u00e8 nella parte pi\u00f9 grande dell'anima; infatti soffrire e godere sono per essa ci\u00f2 che il popolo e la folla sono per lo Stato. Quando dunque l'anima contraddice alle conoscenze, alle opinioni, alla ragione, a ci\u00f2 che per natura \u00e8 a capo, questa situazione io la chiamo stolta ignoranza, e nello Stato quando la plebe non obbedisce ai governanti e alle leggi, \u00e8 lo stesso come per un uomo per il quale i bei ragionamenti che sono nella sua anima non fanno nulla di pi\u00f9 che esserci e avviene tutto il contrario di quello che essi dicono, ed io affermo che \u00e8 proprio tutta questa ignoranza la pi\u00f9 grave, nello Stato e in ciascuno dei cittadini, e non quella degli umili artigiani; spero che mi intendiate. Questo dunque resti stabilito cos\u00ec come \u00e8 stato detto e accettato: che ai cittadini ignoranti di questa ignoranza non si debba attribuire nessun potere, si debba biasimarli come ignoranti anche se siano bravi ragionatori e ben esercitati in ogni cavillo e in tutti i mezzi che per loro natura danno agilit\u00e0 alla mente: e che gli altri cittadini che sono l'opposto di questi, si debba chiamarli *sapienti*, anche se non sappiano, come \u00e8 il proverbio n\u00e9 leggere n\u00e9 scrivere n\u00e9 nuotare; a loro si deve dare il potere perch\u00e9 sono intelligenti. Come potrebbe esserci, amici, senza quell'armonia anche la pi\u00f9 tenue ombra di intelligenza? Non \u00e8 possibile.\"\u00bb\nSeneca.\nPer Lucio Anneo Seneca l'ignoranza, intesa come la non consapevolezza della propria condizione umana, \u00e8 fonte di dolori. \u00ab\"Poni nello stesso piano coloro che l'indole ottusa e l'ignoranza di s\u00e9 hanno ridotto al livello di bestie e di esseri inanimati: non c'\u00e8 differenza fra queste persone e quegli, perch\u00e9 quegli esseri non hanno ragione, queste ce l'hanno depravata e volta al proprio male e alla propria rovina e nessuno pu\u00f2 dirsi felice se sta fuori dalla verit\u00e0\"\u00bb \u00ab\"Cos\u00ec come \u00e8 stoltezza e ignoranza della propria condizione il lamentarsi per qualcosa che ci manca, o ci colpisce, o meravigliarsi e sdegnarsi per i mali che capitano ai buoni come ai cattivi, vale a dire le malattie, i lutti, le infermit\u00e0 e tutte le altre disgrazie della vita umana. Sopportiamo dunque con animo generoso tutto ci\u00f2 che per legge dell'universo ci tocca di patire. Siamo stati vincolati da questo giuramento: sopportare le cose mortali e non lasciarci turbare da ci\u00f2 che non possiamo evitare.\"\u00bb\nSpinoza.\nBaruch Spinoza liquida come pregiudizi sia la credenza nella libera volont\u00e0, sia l'oggettivit\u00e0 dei concetti di bene e male. Semmai possiamo dire, che l'unico vero bene \u00e8 la conoscenza, e che l'unico (illusorio) male \u00e8 l'ignoranza:\n\u00ab\"L'origine del male \u00e8 nell'illusione, nell'ignoranza fondamentale [...] La liberazione dal male \u00e8 nella conoscenza, che separa il punto di vista dell'assoluto e dell'eterno (in cui non vi \u00e8 male, ma solo perfezione) da quello del relativo e dell'apparente (in cui il male \u00e8 reale)\".\u00bb\nL'essere umano distingue tra bene e male perch\u00e9 non ha una conoscenza univoca della realt\u00e0, altrimenti conoscerebbe solo il bene e per lui il male non esisterebbe. L'episodio di Adamo ed Eva vuol significare, per Spinoza, che il peccato originale dell'essere umano consiste proprio nell'ignoranza, che gli impedisce di avere una comprensione adeguata della realt\u00e0.\n\u00ab\"Comprendendo la realt\u00e0 noi la trasformiamo; penetrando con l'intelligenza il male, noi lo dissolviamo.\"\u00bb\nNoi dobbiamo vivere nel mondo non cercando un fine e pensando di poterlo trovare liberamente ma convincendoci che l'uomo \u00e8 compartecipe della natura divina e quindi pu\u00f2 vivere tranquillo e sereno \u00ab\"sopportando l'uno e l'altro volto della fortuna, giacch\u00e9 tutto segue dall'eterno decreto di Dio con la medesima necessit\u00e0 con cui dall'essenza del triangolo segue che i suoi tre angoli sono uguali a due retti...Non odiare, non disprezzare, non deridere, non adirarsi con nessuno, non invidiare in quanto negli altri come in te non c'\u00e8 una libera volont\u00e0 (tutto avviene perch\u00e9 cos\u00ec \u00e8 stato deciso)\"\u00bb\nQui auget scientiam auget et dolorem.\nNon ha senso quindi per Spinoza l'antico detto dell'Ecclesiaste: \"Qui auget scientiam, auget et dolorem\"' (Chi accresce la propria sapienza, aumenta anche le proprie sofferenze) ma vale il contrario: \"Chi aumenta il proprio sapere accresce anche la gioia di vivere\". Vincere l'ignoranza con la conoscenza non significa soltanto rendersi conto di far parte di una necessit\u00e0 cosmica per cui tanto vale accettare il proprio destino ma anche \u00ab\"incrementare la propria forza, dilatare il proprio io senza cancellarne la singolarit\u00e0, nel \"nos\" delle comunit\u00e0 umane o nella compagine dell'universo\"\u00bb \nDel tutto opposta la convinzione di Arthur Schopenhauer: \"...rispetto alla conoscenza in genere, e non gi\u00e0 al semplice sapere astratto, io intendo e adopro qui quel detto del Kohelet: Qui auget scientiam, auget et dolorem...\" per confermare che \u00ab\"Nella stessa misura dunque, onde la conoscenza perviene alla chiarezza, e la conscienza si eleva, cresce anche il tormento, che raggiunge perci\u00f2 il suo massimo grado nell'uomo; e anche qui tanto pi\u00f9, quanto pi\u00f9 l'uomo distintamente conosce ed \u00e8 pi\u00f9 intelligente. Quegli in cui vive il genio, soffre pi\u00f9 di tutti.\"\u00bb"}
{"id": "1014597", "revid": "1305772", "url": "https://it.wikipedia.org/wiki?curid=1014597", "title": "Monumento al Marinaio", "text": "Monumento al marinaio \u00e8 il nome di diversi manufatti architettonici presenti in diverse citt\u00e0. Pu\u00f2 riferirsi a:"}
{"id": "1014598", "revid": "7877127", "url": "https://it.wikipedia.org/wiki?curid=1014598", "title": "Classif. stellare", "text": ""}
{"id": "1014602", "revid": "682087", "url": "https://it.wikipedia.org/wiki?curid=1014602", "title": "FC Zorya Luhansk", "text": ""}
{"id": "1014612", "revid": "38120", "url": "https://it.wikipedia.org/wiki?curid=1014612", "title": "L'Impostore", "text": ""}
{"id": "1014616", "revid": "122246", "url": "https://it.wikipedia.org/wiki?curid=1014616", "title": "Eremo", "text": "L\u00e8remo (dal greco \"\u00e9r\u0113mos\") \u00e8 un luogo di difficile accesso, dove uno o pi\u00f9 individui, detti eremiti o anacoreti (dal greco \"anach\u014dr\u0113t\u0113s\", derivato da \"anach\u014dr\u00eain\", ritirarsi), si auto-escludono dalla societ\u00e0 solitamente per condurre una vita di preghiera e/o ascesi a stretto contatto con la natura.\nReligione.\nLa definizione di luoghi isolati di preghiera \u00e8 comune a numerose religioni, soprattutto nel Cristianesimo e nel buddhismo; sono infatti l'Italia, in particolare l'Abruzzo, e il Tibet ad avere la maggiore concentrazione di eremi.\nSant'Antonio abate, insieme a San Paolo di Tebe, \u00e8 considerato oltre che fondatore del monachesimo occidentale anche dell'eremitismo, essendosi ritirato nella condizione di anacoreta nel deserto.\nLa figura dell'eremita \u00e8 associata spesso a quella del monaco, ma non sempre \u00e8 legata ai voti religiosi di castit\u00e0, povert\u00e0 e obbedienza, oltre che ad una particolare regola.\nIl primo eremo, dice San Francesco d'Assisi, \u00e8 il nostro corpo, nel quale \u00e8 racchiusa e costretta l'anima. Conservando questa accezione, taluni eremi si sono sviluppati fino a divenire dei veri e propri monasteri.\nPapa Celestino V, al secolo Pietro da Morrone, \u00e8 stato il maggiore edificatore di eremi in Italia (soprattutto tra le montagne della Majella), legati all'ordine celestiniano, di cui era fondatore.\nStruttura.\nAgli inizi del Cristianesimo, III- IV secolo, l'eremo \u00e8 un rifugio nel deserto, una grotta o un riparo di fortuna; per alcuni eremiti, gli \"stiliti\", l'eremo \u00e8 costituito da una colonna inaccessibile.\nLa forma si \u00e8 evoluta poi in strutture murarie o in pietra a secco, sempre appoggiate a cavit\u00e0 o pareti rocciose. Ma le forme raggiungono nel Medioevo un'alta complessit\u00e0. Insieme all'arricchimento degli ordini che col tempo li gestiranno, le strutture crescono di dimensioni e sono dislocate su pi\u00f9 piani. L'appoggio alla roccia a questo punto non \u00e8 che un sostitutivo per una delle pareti portanti; gli esterni si arricchiscono di inserti lavorati in pietra e gli interni di affreschi e decorazioni.\nL'eremo viene quindi diviso in celle, che ospitano i singoli eremiti."}
{"id": "1014617", "revid": "638792", "url": "https://it.wikipedia.org/wiki?curid=1014617", "title": "Fosco (personaggio)", "text": ""}
{"id": "1014619", "revid": "118607319", "url": "https://it.wikipedia.org/wiki?curid=1014619", "title": "Garam masala", "text": "Il garam masala (\u0917\u0930\u092e \u092e\u0938\u093e\u0932\u093e in hindi) \u00e8 una mistura di spezie tipica della cucina indiana e cucina pakistana; il significato del nome \u00e8 \"spezia calda\", anche nel senso di \"piccante\".\nSi prepara tostando, macinando e miscelando alcune spezie tra cui la cannella, i semi di cumino, il coriandolo, i baccelli di cardamomo, i chiodi di garofano, i grani di pepe nero e la curcuma; ne esistono molte varianti tradizionali, commerciali o casalinghe. Quelle gi\u00e0 pronte possono essere composte da ingredienti pi\u00f9 o meno costosi, ad esempio peperoncini, aglio, polvere di zenzero, sesamo, semi di senape, finocchio e altri, spesso anche gi\u00e0 tostati. Questo particolare non ne aiuta la conservazione, anzi la preparazione siffatta pu\u00f2 perdere l'aroma pi\u00f9 rapidamente di quella domestica. Le spezie intere, che si mantengono fresche pi\u00f9 a lungo, possono venire macinate nel momento del bisogno con un mortaio o un qualsiasi macinino, anche elettrico.\nIl garam masala pu\u00f2 essere cotto insieme al cibo, ma diversamente da altre spezie spesso viene aggiunto al termine della cottura, in modo che l'aroma non si disperda. Non \u00e8 piccante nel proprio senso del termine, piuttosto parecchio pungente."}
{"id": "1014624", "revid": "33689", "url": "https://it.wikipedia.org/wiki?curid=1014624", "title": "Marco Aufidio Lurcone", "text": "Originario di Fundi (la moderna Fondi), Lurco era membro della \"gens\" plebea degli Aufidii (Alfidii), attiva tra la fine della Repubblica e l'inizio dell'Impero romano, quando raggiunse il rango consolare.\nNel 61 a.C., Lurco era tribuno della plebe. Durante il suo mandato fece promulgare una legge, la \"Lex Aufidia\" o \"Lex Aufidia de ambitu\"(Lex Alfidia de ambitu). Questa legge regolamentava le donazioni dei candidati alla plebe, obbligando il candidato che avesse promesso del denaro in cambio di voti e che avesse effettuato il pagamento a versare a vita 3000 sesterzi l'anno di multa, mentre esonerava dal pagamento quei candidati che non avessero pagato malgrado le promesse; Lurco ebbe una causa contro Publio Clodio Pulcro a causa di questa legge.\nNel 59 a.C. Lurco partecip\u00f2 al processo contro Lucio Valerio Flacco come uno dei testimoni della difesa, venendo poi dichiarato un brav'uomo e un buon amico da Marco Tullio Cicerone. Sesto Clodio Pulcro fu indagato e processato da Lurco nel 52-51 a.C., per aver portato il cadavere di Publio Clodio Pulcro nella Curia Hostilia, oltre che per altri atti di violenza.\nLurco fu il primo, a Roma, ad ingrassare e vendere pavoni, ottenendo rilevanti ricchezze da questo commercio.\nLurco ebbe una figlia, Alfidia, che spos\u00f2 Marco Livio Druso Claudiano, da cui ebbe una figlia, Livia Drusilla, che avrebbe sposato a sua volta Tiberio Claudio Nerone e poi Augusto; Lucro fu quindi bisnonno dell'imperatore Tiberio e del generale Druso maggiore."}
{"id": "1014627", "revid": "3082", "url": "https://it.wikipedia.org/wiki?curid=1014627", "title": "Alfidio Lurco", "text": ""}
{"id": "1014630", "revid": "466539", "url": "https://it.wikipedia.org/wiki?curid=1014630", "title": "Justin Hartley", "text": "Biografia e carriera.\nNato a Knoxville, nello stato dell'Illinois, e cresciuto nella localit\u00e0 di Orland Park, ha un fratello maggiore, Nathan, e due sorelle minori, Megan e Gabriela. Dopo essersi diplomato alla \"Carl Sandburg High School\", ha studiato alla \"Southern Illinois University of Carbondale\" e all'Universit\u00e0 dell'Illinois a Chicago, laureandosi in storia e teatro.\nInizia a recitare in televisione nella soap opera americana \"Passions\" a dicembre 2002, nel ruolo di Fox Crane, che interpreta fino a febbraio 2006. Sempre nel 2006 ottiene la parte di Aquaman nell'omonima serie spin-off (conosciuta anche come \"Mercy Reef\") di \"Smallville\", ma dopo il pilot la serie viene cancellata. Il canale The CW, per\u00f2, decide di fargli interpretare Oliver Queen/Freccia Verde in \"Smallville\" a partire dalla sesta stagione; l'attore, diventato un membro del cast fisso nell'ottava stagione, continua a recitare nella serie fino all'ultimo episodio nel 2011. Nel frattempo, prende parte come guest star a \"\" e \"Cold Case - Delitti irrisolti\", e recita nel film per la televisione \"Spellbound\".\nNel 2008, prende parte ai film \"Red Canyon\" e \"Austin Golden Hour\", e compare in dodici episodi della web serie \"Gemini Division\".\nNei due anni seguenti recita in diversi film tra cui MegaFault - La terra trema, mentre nel 2011 compare in un episodio della quinta e ultima stagione di \"Chuck\".\nNel 2012, oltre ad apparire in \"Castle\" e \"Hart of Dixie\", entra nel cast della serie medica \"Emily Owens, M.D.\", durata una sola stagione, nel ruolo del medico Will Collins.\nNel 2013 interpreta Patrick Osbourne nella terza stagione di \"Revenge\".\nNel 2014 recita nella seconda stagione di \"Mistresses - Amanti\" nel ruolo del chirurgo plastico Scott Trosman e vi ritorna per 3 episodi nel 2015. Dal 2014 al 2016 interpreta Adam Newman nella soap opera Febbre d'amore (The Young and the Restless).\nDal 2016 interpreta Kevin Pearson, uno dei protagonisti della serie \"This Is Us\", grande successo candidato ai Golden Globe come miglior serie drammatica. Grazie a questo ruolo si \u00e8 aggiudicato, insieme agli altri protagonisti, il premio come miglior cast di una serie drammatica agli Screen Actors Guild Awards 2018.\nVita privata.\nIl 1\u00ba maggio 2004 sposa l'attrice Lindsay Korman, conosciuta nel 2003 sul set di \"Passions\", che d\u00e0 alla luce una bambina, Isabella Justice, il 3 luglio 2004. Il 6 maggio 2012 annunciano il divorzio.\nIl 28 ottobre 2017 sposa in seconde nozze l\u2019attrice ed agente immobiliare Chrishell Stause.\nIl 22 novembre 2019 presenta istanza di divorzio presso il tribunale di Los Angeles per \"differenze inconciliabili\".\nDoppiatori italiani.\nNelle versioni in italiano dei suoi film, Justin Hartley \u00e8 stato doppiato da:"}
{"id": "1014637", "revid": "1979289", "url": "https://it.wikipedia.org/wiki?curid=1014637", "title": "Provincia di Pinar del R\u00edo", "text": "Pinar del R\u00edo \u00e8 una delle province pi\u00f9 selvagge di Cuba. \nLa provincia di Pinar del R\u00edo conta 730.626 abitanti su una superficie di 10.904,03 km\u00b2, e il suo capoluogo \u00e8 la citt\u00e0 di Pinar del R\u00edo.\nIn essa si trova la valle di Vi\u00f1ales, una cittadina famosa soprattutto per la paesaggistica che la circonda.\nL'elemento pi\u00f9 caratteristico sono i \"Mogotes\", collinette che emergono dalla pianura circostante. \nNel suo territorio \u00e8 presente una grossa pittura rupestre moderna che richiama quella preistorica (il \"Mural de la Prehistoria\"), nelle adiacenze vi sono alcune case rurali gestite con criteri antichi senza luce elettrica e altre modernit\u00e0. Vi sono numerose grotte sotterranee; una di queste, la Cueva del Indio, \u00e8 attraversata sotterraneamente da un fiume, ed \u00e8 percorribile in barca tramite visita guidata. \nIl turismo, che caratterizza l'economia di questa zona sollevandola anche dai gravi problemi tangibili in altre parti di Cuba, contribuisce a rendere gli abitanti di Vi\u00f1ales in larghissima parte favorevoli a Fidel Castro e alla sua politica.\nLa provincia di Pinar del R\u00edo include anche i diversi \"Cayos\", isolotti, alcuni dei quali collegati con la terraferma; tra questi, Cayo Jutias e Cayo Levisa, facilmente raggiungibili da Vi\u00f1ales.\nProseguendo verso l'estremit\u00e0 della provincia, e dell'isola, s'incontra la penisola di Guanahacabibes, che termina nel Cabo di Sant'Antonio.\nLa citt\u00e0 di Pinar del R\u00edo non ha particolare rilevanza storica n\u00e9 turistica, ma \u00e8 equidistante da Maria La Gorda (all'apice dell'isola) e dalL'Avana.\nIl sud della provincia \u00e8 in gran parte coperto da mangrovie, la parte orientale \u00e8 invece verde a seguito della costruzione di un parco naturale (a Las Terrazas) da parte di Cienfuegos.\nLa coltivazione del tabacco della provincia d\u00e0 alcune delle foglie pi\u00f9 pregiate per i sigari cubani.\nComuni.\nLa provincia di Pinar del R\u00edo \u00e8 suddivisa in undici comuni."}
{"id": "1014642", "revid": "599013", "url": "https://it.wikipedia.org/wiki?curid=1014642", "title": "Jean Stablinski", "text": "Carriera.\nGli esordi.\nDa dilettante ottenne discreti risultati come il terzo posto alla Corsa della Pace con due vittorie di tappa nel 1952. Sempre nel 1952 vinse due tappe al Giro del Belgio riservato agli indipendenti piazzandosi terzo nella classifica generale e primo in quella degli scalatori. Nel 1953 si aggiudic\u00f2 alcune corse minori in Francia e il Campionato nazionale per militari.\nProfessionismo.\nPass\u00f2 professionista nel 1953 con la squadra francese Gitane dove rest\u00f2 fino al 1955. In seguito corse sempre con squadre francesi: la Essour dal 1956 al 1958, la Helyett dal 1959 al 1961, la Saint Raphael dal 1962 al 1964, la Ford France nel 1965 e 1966, la Bic nel 1967 e nel 1968 chiuse la carriera alla Mercier dopo sedici anni di gare. Indoss\u00f2 la maglia della Nazionale francese tra il 1954 e il 1968\nNel 1954 vinse la Parigi-Bourges il suo primo successo da professionista.\nNella sua lunga carriera riusc\u00ec ad imporsi sia nelle prove in linea che nelle gare a tappe centrando una cinquantina vittorie. Conquist\u00f2 anche una sessantina di circuiti.\nSi laure\u00f2 Campione del mondo a Sal\u00f2 nel 1962 vincendo la gara con pi\u00f9 di un minuto di vantaggio sugli inseguitori. Vinse anche quattro volte il Campionato francese: nel 1960 e consecutivamente dal 1962 a 1964. Conta i successi in classiche classiche prestigiose come la Parigi-Bruxelles nel 1963 e l'Amstel Gold Race nel 1966.\nVinse anche tappe in tutti tre i grandi giri: due al Giro d'Italia, cinque al Tour de France, tre alla Vuelta a Espa\u00f1a dove nel 1958 conquist\u00f2 anche la classifica generale battendo l'italiano Pasquale Fornara.\nDopo il ritiro.\nDal 1969 al 1974 fu direttore sportivo della Sonolor."}
{"id": "1014647", "revid": "28592", "url": "https://it.wikipedia.org/wiki?curid=1014647", "title": "Culti pagani", "text": ""}
{"id": "1014662", "revid": "106456", "url": "https://it.wikipedia.org/wiki?curid=1014662", "title": "Provincia di Matanzas", "text": "Matanzas \u00e8 una provincia cubana che include la penisola di Varadero, con i suoi 20\u00a0km di spiaggia a nord e la Baia dei Porci a sud (dove vi fu lo sbarco degli americani nell'aprile del 1961).\nLa provincia di Matanzas conta 675.980 abitanti (2004) su una superficie di 11.802,72\u00a0km\u00b2, che ne fa la seconda pi\u00f9 grande provincia dell'isola.\nIl capoluogo Matanzas \u00e8 il centro culturale, economico e industriale della provincia; tre le zone di interesse, quella intorno a Plaza dela Vjgia, con il ponte di ferro battuto testimone della rivoluzione industriale cubana, quella intorno al Parque Central e il lungomare che, per tutta la sua lunghezza conta migliaia di affissioni rivoluzionarie.\nPer la citt\u00e0 si possono notare numerosi autobus ATM probabilmente inviati a seguito di spedizioni umanitarie.\nIl resto della provincia, nella penisola di Zapata, che d\u00e0 a sud-ovest, il suolo \u00e8 completamente paludoso; questa zona \u00e8 importante per l'allevamento di coccodrilli.\nComuni.\nLa Provincia di Matanzas \u00e8 suddivisa in 14 comuni."}
{"id": "1014668", "revid": "767487", "url": "https://it.wikipedia.org/wiki?curid=1014668", "title": "Punch (bevanda)", "text": "Il punch \u00e8 una serie di bevande alcooliche usate per lo pi\u00f9 come digestivo.\nUn altro uso \u00e8 riscaldato con fette di buccia di limone.\nEtimologia.\nIl termine parrebbe derivare da una parola sanscrita che significherebbe \"cinque\" (la radice indoeuropea \u00e8 la stessa del latino \"quinque\" e del greco \"pente\"), in quanto simili prodotti sarebbero stati scoperti dagli inglesi colonizzatori in India, ed erano costituiti da cinque ingredienti base. Secondo altri, la parola \"punch\" deriverebbe dal prestito linguistico \"panj\": una parola in lingua persiana che significa \"cinque\" in riferimento ai cinque ingredienti utilizzati per preparare la bevanda, ovvero alcool, zucchero, limone, acqua e t\u00e8 o spezie. Altri sostengono invece che la parola \"punch\" derivi dall'inglese \"puncheon\", lemma utilizzato dai marinai per indicare la quantit\u00e0 di liquido contenuto in grosse botti di legno.\nI 5 ingredienti.\nSuoi componenti per la fabbricazione sono:\nPu\u00f2 essere preparato o come macerato o, molto meno sovente, come distillato."}
{"id": "1014672", "revid": "60592", "url": "https://it.wikipedia.org/wiki?curid=1014672", "title": "Nicola Longo", "text": "Medico di fama.\nDiscendente di un'antica e nobile famiglia di origine napoletana e figlio del Magnifico Angelantonio Longo fu D.Andrea, regio tavolario ed Emanuella Risotti fu notar Nicola, segue gli studi letterari a Roma, poi segue gli studi in medicina a Napoli e si laurea con il Prof. Domenico Cotugno.Suo collega di corso fu il famoso mineralogista Nicola Covelli con cui rimase sempre in amicizia.\nEsercita la professione medica in Puglia e acquista una notevole fama, essendo spesso chiamato a consulto dagli altri noti colleghi pugliesi quali Lanza, Trinchera, Raho, Morea, de Santis ecc. Durante il viaggio che fece nel gennaio 1859, il re Ferdinando II delle Due Sicilie accus\u00f2 i sintomi della malattia che lo condusse in poco tempo alla morte. Trovandosi a Bari, fece chiamare i migliori medici della provincia e furono convocati, oltre Nicola Longo, anche Vincenzo Chiaia di Rutigliano e Enrico Ferrara di Bitonto.\nFerdinando II decise di farsi curare da Nicola Longo, il quale aveva notato un ascesso nella regione femorale inguinale pieno di pus. Dopo aver tentato inefficacemente una cura a base di risolventi al mercurio, propose un'operazione chirurgica. Ma la Regina, il Duca di Calabria e il medico di corte Ramaglia erano contrari e rimandavano di giorno in giorno l'operazione, oltretutto perch\u00e9 conoscevano la fama di liberale del Longo. Il Longo con schiettezza gli disse: \u201cMaest\u00e0, la sventura vostra in questa contingenza \u00e8 l'essere re. Se foste un infelice gettato in un ospedale a quest'ora sareste probabilmente guarito\u201d, alludendo ai medici che precedentemente per non spaventarlo, non gli avevano prospettato la realt\u00e0 del male. Ferdinando allora rispose: \u201cDon Nicola, mo me trovo sotto; facite chello che vulite\u201d.\u00bb. Nicola Longo insisteva fermamente nella necessit\u00e0 dell'operazione e chiese anche la collaborazione del chirurgo Vincenzo Modugno di Bitonto. Ma dopo aver titubato e rinviato l'operazione per un mese, Ferdinando II torn\u00f2 a Caserta, ormai in condizioni gravissime e fu sottoposto dai cinque medici di corte alla stessa operazione che il Longo avrebbe voluto eseguire due mesi prima, ma ormai era troppo tardi. Ferdinando II mor\u00ec il 22 maggio 1859.\nPer l'opera prestata, Nicola Longo si merit\u00f2 la gratitudine di Ferdinando II che gli don\u00f2 una tabacchiera d'oro cesellato con monogramma reale e corona borbonica in brillanti, custodito gelosamente ancora oggi dai suoi eredi.\nFervente patriota.\nNicola Longo era un fervente patriota e un carbonaro appartenente dal 1817 alla Vendita di Modugno chiamata \u201cSanto Spirito\u201d.\nPartecip\u00f2 ai moti risorgimentali del 1820 affluendo con gli altri carbonari modugnesi nella legione di Bari in qualit\u00e0 di tenente colonnello medico. La legione di Bari avrebbe dovuto aiutare il generale Guglielmo Pepe a resistere all'esercito austriaco venuto nel Sud Italia per reprimere il movimento che riusc\u00ec ad ottenere la costituzione. Tuttavia, l'impresa non riusc\u00ec nel suo intento e il governo borbonico, una volta ristabilito l'ordine, inizi\u00f2 con le repressioni nei confronti di quanti si erano distinti nelle insurrezioni. Il Decurionato (equivalente dell'amministrazione comunale) di Modugno riusc\u00ec ad occultare i nomi di quanti avevano preso le armi contro gli austriaci.\nL'epidemia di colera.\nDurante la grave epidemia di colera del 1836, Nicola Longo fu nominato presidente del Consiglio Sanitario della provincia. Egli organizz\u00f2 la lotta contro il temibile morbo e si rec\u00f2 personalmente nei luoghi, come Toritto e Barletta, dove l'epidemia era pi\u00f9 pericolosa e molti malati erano senza assistenza medica. Il metodo di cura e prevenzione dal morbo da lui stabilito fu utilizzato in tutto il Regno delle Due Sicilie, anche nelle altre cinque pandemie che si susseguirono e che afflissero il Regno in tutto il XIX sec.\nIn diverse occasioni prest\u00f2 la propria opera gratuitamente per curare i poveri.\nPartecipa alla cospirazione per l'unit\u00e0 d'Italia.\nDurante l'impresa di Giuseppe Garibaldi nel 1860 si costitu\u00ec in ogni Comune una Giunta Insurrezionale di cui fece parte anche Nicola Longo. In questo movimentato periodo della storia italiana, Nicola Longo fece del Palazzo Valerio-Longo il luogo di incontro dei cospiratori della Provincia, nonostante nella vicinissima Bari fossero stanziate delle truppe borboniche.\nImportanti risultano le lettere ritrovate che testimoniano la sua fama di liberale. In particolare due lettere inviate da Giuseppe Garibaldi a Nicola Longo. La prima in data 8 agosto 1860\ncontiene l'incitamento alla liberazione delle Province napoletane e l'altra in data giugno 1862 contiene l'incitamento alla liberazione delle province ancora schiave, Roma e Venezia.\nCon la sconfitta dei Borboni e l'unit\u00e0 d'Italia i liberali iniziarono le loro vendette contro coloro i quali avevano sostenuto i vecchi monarchi, ma a Modugno non si registrano atti del genere anche grazie all'azione di Nicola Longo e del sacerdote Nicola Trentadue (anch'egli patriota).\nNicola Longo fece parte del primo Consiglio Provinciale di Bari che si costitu\u00ec dopo l'unit\u00e0 d'Italia. Nicola Longo, gi\u00e0 insignito da Ferdinando II di Borbone del titolo di Cavaliere dell'Ordine Militare Costantiniano di San Giorgio durante il Regno delle Due Sicilie, fu altres\u00ec insignito da Vittorio Emanuele II a Cavaliere dell'Ordine della Corona d'Italia."}
{"id": "1014674", "revid": "1938966", "url": "https://it.wikipedia.org/wiki?curid=1014674", "title": "Pentecontaetia", "text": "Pentecontaetia (, \"cinquantennio\") \u00e8 il nome con cui si designa il periodo pari a circa mezzo secolo di pace e di progresso civile per la civilt\u00e0 greca e in special modo per Atene, compreso tra il 479 a.C., con la fine della seconda invasione persiana, e il 431 a.C., che segn\u00f2 l'inizio della Guerra del Peloponneso.\nPrologo.\nAlla base del periodo dorato che prende il nome di Pentecontaetia ci sono essenzialmente la vittoria greca delle Guerre Persiane, la progressiva perdita di potere persiana ed il consequenziale sviluppo egemone delle forze economico-militari di Sparta ed Atene.\nBattaglia di Salamina (480 a.C.).\nSuccessivamente alla sconfitta degli Spartani guidati da Leonida presso il passo delle Termopili, la flotta greca, guidata da Temistocle ed Euribiade di Sparta, \u00e8 costretta a liberare il blocco navale imposto alle navi persiane presso l'Artemisio attestandosi nei pressi dell'isola di Salamina; Atene viene evacuata ed i Persiani irrompono in citt\u00e0, devastandola. Nel frattempo, la flotta greca infligge una pesantissima sconfitta alla flotta persiana nello stretto che collega il golfo Saronico e la baia di Eleusi (battaglia di Salamina); costretta a ritirarsi in Asia e, di l\u00ec ad un anno, a liberare le poleis greche d'Oriente, la flotta di Persia subisce di nuovo una sconfitta presso Micale, mentre l'esercito greco guidato dal generale spartano Pausania travolge pesantemente le truppe persiane a Platea (479 a.C.), segnando la vittoria greca.\nLega delio-attica (477 a.C.).\nL'ascesa della polis ateniese a potenza egemone nell'area greca \u00e8 attestata dalla fondazione della lega navale delio-attica nel 477 a.C., costituita dalle flotte di Atene, degli Ioni e di Lesbo allo scopo di organizzare nel migliore dei modi la difesa greca contro i persiani sul fronte marittimo.\nSebbene la sede della lega fosse situata a Delo, si riconosce fin dall'inizio una certa influenza di Atene sulle scelte politiche ed economiche della lega, tanto che nel corso della Pentecontaetia il tesoro stesso della Lega viene trasferito da Delo ad Atene e l'intera organizzazione navale si evolve di fatto in una sorta di impero, oggetto e strumento della politica ateniese.\nPolitica ateniese durante la Pentecontaetia.\nTemistocle.\nDal 478 a.C. al 471 a.C. la personalit\u00e0 caratteristica nella polis di Atene fu Temistocle, il quale organizz\u00f2 la propria politica istituendo nuove cleruchie presso gli alleati della lega delio-attica. Le scelte del comandante della flotta ateniese non videro tuttavia la comprensione ed il pieno appoggio delle varie correnti politiche all'interno della polis di Atene, tant'\u00e8 che gli avversari Alcmeonidi e Filaidi riuscirono ad ostracizzarlo, condannandolo all'esilio temporaneo nel 471 a.C. e sostenendo la futura ascesa di Cimone.\nCimone.\nCimone, sostenuto dalla parte politica pi\u00f9 conservatrice di Atene, fu il successore di Temistocle durante il periodo che va dal 470 a.C. al 460 a.C. ed il principale fautore di una politica ateniese di fatto filospartana, poich\u00e9 rese pi\u00f9 distesi i rapporti diplomatici fra le poleis di Atene e di Sparta (Cimone viene infatti ricordato come uno dei maggiori estimatori dei costumi spartani fra gli ateniesi). Durante il suo governo continua la lunga coda delle guerre persiane, proseguendo il conflitto con la Persia ed ottenendo anche grandi successi fino alla vittoria dell'Eurimedonte nel 469 a.C.\nNello stesso periodo, l'impegno e l'ingerenza di Atene nella Lega delio-attica \u00e8 tale da permettere allo stesso Cimone di poter asservire gli alleati interni e punire le defezioni; di fatto, l'aumento dell'egemonia ateniese all'interno della Lega navale fu il principale fattore che permise l'ulteriore espansione del potere ateniese oltre i confini della polis ed il trampolino di lancio per i futuri successi politici di Pericle, che succedette a Cimone, il quale venne ostracizzato a sua volta come Temistocle, sebbene in questo caso a causa dell'eccessiva affinit\u00e0 politica con Sparta.\nPericle.\nDopo il breve arcontato di Efialte, divenne punto di riferimento politico la figura di Pericle nel periodo fra il 461 a.C. ed il 429 a.C.; \u00e8 considerato tuttora uno dei pi\u00f9 importanti uomini politici dell'antichit\u00e0. La sua attivit\u00e0 politica segu\u00ec inizialmente la traccia lasciata da Cimone, sebbene fosse ben nota la vicinanza di Pericle alla politica di Temistocle.\nCon Pericle la Lega delio-attica raggiunge l'apice della propria espansione ed il dominio ateniese all'interno della stessa diventa effettivo e totale, costituendo di fatto un impero d'Atene. Nel 454 a.C. Pericle ordina il trasferimento del tesoro della Lega da Delo ad Atene, potendo cos\u00ec finanziare la sfarzosa ricostruzione dell'Acropoli. Il 449 a.C. \u00e8 l'anno della pace fra Atene e la Persia (Pace di Callia), raggiunta con il riconoscimento della piena libert\u00e0 delle poleis in Asia in cambio della totale rinuncia ad ogni sorta di espansionismo antipersiano. Con la pace del 449 viene tuttavia siglata non soltanto la fine di ogni conflitto con i persiani, ma anche la scomparsa delle finalit\u00e0 iniziali della Lega delio-attica, la quale tuttavia non viene sciolta ma, anzi, diventa strumento dell'espansionismo di Pericle, ormai signore incontrastato di Atene.\nLa fine effettiva delle guerre persiane \u00e8 causa delle scelte politiche che vengono prese successivamente da Pericle, il quale promuove alcuni interventi militari presso Potidea nel 432 a.C. e Megara nel 431 a.C., stimolando gli attriti e la guerra fra la Lega delio-attica e la Lega peloponnesiaca guidata da Sparta (Guerra del Peloponneso).\nPentecontaetia per Tucidide.\nGrande \u00e8 l'interesse che lo storiografo ateniese ha nei confronti di questo periodo. Egli afferma programmaticamente che si tratta di un periodo che \"nessuno storico ha raccontato finora\" e che dunque va trattato, perch\u00e9 resterebbe altrimenti come un \"luogo abbandonato\": questo serve a Tucidide per giustificare l'inserzione della Pentecontaetia ad introduzione degli antefatti dello scoppio della Guerra del Peloponneso. Il riferimento evidentemente \u00e8 ancora una volta all'opera erodotea, che si interrompe appunto all'anno 478."}
{"id": "1014680", "revid": "290948", "url": "https://it.wikipedia.org/wiki?curid=1014680", "title": "Cremore", "text": ""}
{"id": "1014690", "revid": "287204", "url": "https://it.wikipedia.org/wiki?curid=1014690", "title": "Daath", "text": ""}
{"id": "1014695", "revid": "76963", "url": "https://it.wikipedia.org/wiki?curid=1014695", "title": "V\u00edctor Alba", "text": "Militante comunista e dirigente prima del Blocco Operaio e Contadino, poi del Partito Operaio di Unificazione Marxista, pass\u00f2 gran parte della sua vita in esilio in Francia e Messico.\nAffiliato in giovent\u00f9 al sindacato anarchico della Confederazione Nazionale del Lavoro, negli anni trenta in seguito alle letture leniniste si un\u00ec al Blocco Operaio e Contadino, antagonista del Partito Comunista di Spagna, dominato dalle tesi di Stalin. Successivamente, conflu\u00ec insieme alla sua organizzazione nel Partito Operaio di Unificazione Marxista, dove divent\u00f2 redattore de \"La Batalla\".\nDopo la guerra civile spagnola, fu incarcerato sotto il regime di Franco, ma al termine della seconda guerra mondiale riusc\u00ec a riparare in Francia e, da qui, in Messico."}
{"id": "1014700", "revid": "339392", "url": "https://it.wikipedia.org/wiki?curid=1014700", "title": "Pere Pag\u00e8s i Elies", "text": ""}
{"id": "1014701", "revid": "339392", "url": "https://it.wikipedia.org/wiki?curid=1014701", "title": "Pere Pages i Elies", "text": ""}
{"id": "1014718", "revid": "53481", "url": "https://it.wikipedia.org/wiki?curid=1014718", "title": "Gillet vertigo", "text": ""}
{"id": "1014719", "revid": "729019", "url": "https://it.wikipedia.org/wiki?curid=1014719", "title": "Modello Biba", "text": "Il modello di integrit\u00e0 \"Biba\" venne sviluppato nel 1977 da K.J. Biba del M.I.T., per aggirare le debolezze del modello di protezione per sistemi operativi di computer denominato modello di riservatezza di Bell-LaPadula, il quale non prevedeva la possibilit\u00e0 di eliminazione implicita degli oggetti di sicurezza \"scritti da loro\".\nIl modello di Biba comprendeva tre politiche, di cui una era il duale matematico del modello \"Bell-LaPadula\", ed il sistema consiste in una serie di soggetti, oggetti e livelli di integrit\u00e0. In generale, preservare l'integrit\u00e0 aveva tre obbiettivi:\nIl modello Biba implementa le protezioni definendo una serie ordinata di livelli di integrit\u00e0 per i soggetti e gli oggetti, rispettando la regola del: \"leggere sopra\" e \"scrivere sotto\":"}
{"id": "1014720", "revid": "1418004", "url": "https://it.wikipedia.org/wiki?curid=1014720", "title": "Show, don't tell", "text": "Show, don't tell (\"Mostra, non raccontare\") \u00e8 un'espressione di tecnica narrativa di derivazione anglosassone.\nViene utilizzata come raccomandazione per gli scrittori che fanno un uso eccessivo di spiegazioni e commenti a discapito dell'azione e dei dialoghi. Se lo scrittore usa azione e dialoghi per rivelare un personaggio, la trama dovrebbe risultare pi\u00f9 interessante al lettore. Quest'ultimo dovrebbe sentire di vedere la scena schiudersi di fronte a s\u00e9 e, in conseguenza di ci\u00f2, giungere a una propria interpretazione senza interferenze da parte dell'autore.\nTeoria.\nLo scrittore e insegnante di narrazione Giulio Mozzi mette in stretta relazione l'utilizzo di questa e di altre tecniche narrative, con la questione del cosiddetto \"realismo\" in narrativa. Nello specifico Mozzi afferma: \"La regola dell'antinoioso \u00e8 \"show, don't tell\", ossia \"presenta, non evocare\". Lo \"Show, don't tell\", che ha molto a che vedere con la scrittura cinematografica, \u00e8 una tecnica ma anche una scelta narrativa ben precisa. Federico Fellini affermava:\nTale affermazione rafforza il concetto di un'opera narrativa - letteraria o cinematografica, non c'\u00e8 differenza- che porta chi la consuma a farsi una propria opinione interagendo con l'opera, leggendola attraverso le proprie convinzioni e conoscenze. Ci\u00f2 non significa che l'autore non abbia una propria opinione, ma che deve guardarsi bene dal rischio di comparire in prima persona, privilegiando la scelta di quale fetta di realt\u00e0 mostrare. La regola del \"mostra, non raccontare\" \u00e8 anche un espediente narrativo per evitare l'intimismo e l'introspezione. Jean-Patrick Manchette, uno dei pi\u00f9 importanti giallisti europei, pur dichiarando esplicitamente le proprie convinzioni politiche, affermava: \"Non mi ficco negli arcani della psiche dei miei personaggi.\"\nQuando bisogna raccontare.\nCome tutte le regole, \"Show, don't tell\" ha le sue eccezioni. Secondo James Scott Bell: \"A volte lo scrittore utilizza le spiegazioni come scorciatoie, per muoversi rapidamente verso le parti pi\u00f9 importanti della narrazione o della scena. Mostrare \u00e8 essenziale per rendere le scene vivide. Se tentate di farlo costantemente, le parti che dovrebbero emergere non lo faranno, e i vostri lettori saranno sfiniti.\"\nMostrare richiede pi\u00f9 parole; raccontare pu\u00f2 coprire un arco di tempo pi\u00f9 ampio. Un romanzo che si regge solo sul mostrare si rivelerebbe molto lungo; quindi una narrazione pu\u00f2 contenere alcune legittime rivelazioni. Le scene importanti della storia dovrebbero essere drammatizzate mostrando, ma a volte ci\u00f2 che accade tra le scene pu\u00f2 essere raccontato in modo da far progredire la storia. Per esempio, se Bob \u00e8 un personaggio in una storia, potrebbe fare avere una lite con il suo capo, oppure guidare verso la casa della sua ragazza, o ancora avere una lite con la sua ragazza. \nLo scrittore potrebbe \"mostrare\" le liti con il capo e la ragazza di Bob, ma \"raccontare\" al lettore che Bob guida verso la casa della sua ragazza senza insistere troppo nella narrazione. Dal momento che niente di importante accade durante quel tragitto in macchina, lo scrittore ha solo bisogno di dire al lettore che c'\u00e8 quel tragitto. Lo scrittore potrebbe anche voler raccontare per rivelare al lettore che il narratore della storia - la voce narrante, non lo scrittore! - non \u00e8 affidabile. Il narratore pu\u00f2 \"dire\" che Bob \u00e8 un bravo ragazzo, ma pi\u00f9 tardi Bob si \"mostra\" una carogna. Allora il lettore pu\u00f2 decidere che il narratore della storia non vede Bob per ci\u00f2 che \u00e8.\nLa scrittrice statunitense Francine Prose su questa regola afferma che \"Spesso viene dato un cattivo consiglio ai giovani scrittori, ovvero che il lavoro dell'autore \u00e8 di mostrare, non di raccontare. Inutile dire che molti grandi romanzieri combinano il 'mostrare drammatico' con lunghe sezioni di piatta narrazione autoriale che mi pare sia ci\u00f2 che viene chiamato il raccontare. E l'avviso contro questo raccontare porta a una confusione che causa, agli scrittori in formazione, di pensare che ogni cosa dovrebbe essere messa in scena... quando in realt\u00e0 la responsabilit\u00e0 di mostrare dovrebbe essere assunta dall'energico e specifico uso del linguaggio.\nEsempi.\nUno dei primi esempi di tale suggerimento proviene da Henry James. Nella prefazione all'edizione newyorkese di \"Daisy Miller\", egli lasci\u00f2 un segno a penna ai margini delle sue note, ricordando a s\u00e9 stesso di 'Drammatizzare, drammatizzare!'.\nNell'applicare la regola \"mostra, non raccontare\", lo scrittore fa molto pi\u00f9 che raccontare al lettore qualcosa su un personaggio; egli svela il personaggio attraverso ci\u00f2 che questi dice e fa. Il mostrare pu\u00f2 essere ottenuto in diversi modi: scrivendo scene; descrivendo le azioni dei personaggi; rivelando il personaggio attraverso il dialogo; utilizzando i cinque sensi quando ci\u00f2 \u00e8 possibile.\nAnzich\u00e9 \"dire\":\nlo scrittore potrebbe \"mostrare\":\nOppure, anzich\u00e9 \"dire\":\nlo scrittore potrebbe \"mostrare\":\nMostrare drammatizza una scena in un racconto, facendo dimenticare al lettore che sta leggendo, aiutandolo a scoprire i personaggi, rendendo la scrittura pi\u00f9 interessante. \"\u00c8 come la differenza tra gli attori che recitano uno spettacolo e il solo drammaturgo, in piedi su un palco vuoto, mentre racconta dettagliatamente lo spettacolo al pubblico\"."}
{"id": "1014738", "revid": "4175", "url": "https://it.wikipedia.org/wiki?curid=1014738", "title": "Premio Cento", "text": "Il Premio Letteratura per Ragazzi \"Fondazione Cassa di Risparmio di Cento\" \u00e8 un concorso internazionale rivolto ad autori di libri per ragazzi (scuole elementari e medie) in lingua italiana, originali o tradotti. \nTra i pi\u00f9 noti scrittori ad aver vinto questo premio si pu\u00f2 citare Roberto Piumini (1979 e 1995), Bianca Pitzorno (1988), Daniel Pennac (1993), Susanna Tamaro (1995), J. K. Rowling (1998) autrice della saga di Harry Potter.\nOrigini.\nIl premio nasce nel 1979 su iniziativa della Cassa di Risparmio di Cento e della Facolt\u00e0 di Magistero dell'Universit\u00e0 degli Studi di Ferrara. Inizialmente composto da una giuria di esperti presieduta da Gianni Rodari, che ne decideva il vincitore, dal 1981 assunse l'attuale modalit\u00e0 di premiazione.\nAttualmente \u00e8 promosso e organizzato dalla Fondazione Cassa di Risparmio di Cento, con il patrocinio della Regione Emilia-Romagna, della Provincia di Ferrara, del Comune di Cento, delle Universit\u00e0 degli Studi di Ferrara e di Bologna \u00e8 giunto nel 2011 alla sua XXXIII edizione.\nModalit\u00e0 di premiazione.\nIl concorso prevede una prima fase di selezione fra tutte le opere pervenute di due terne finaliste ad opera di una Commissione giudicatrice attualmente composta da Guido Clericetti, Fulvia Sisti, Giovanni Genovesi, Mario Schiavato, Franco Frabboni, Tiziana Ferrario, Paolo Valentini e Folco Quilici. A decretare la graduatoria finale e quindi i vincitori sar\u00e0 una seconda fase che vede il coinvolgimento di due giurie popolari, una composta da alunni delle ultime tre classi della scuola primaria, l'altra da studenti delle tre classi della scuola secondaria di primo grado.\nAlbo d'oro.\n1979\n1980\n1981\n1982\n1983\n1984\n1985\n1986\n1987\n1988\n1989\n1990\n1991 \n1992\n1993\n1994\n1995\n1996 \n1997\n1998\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2011 \"(non assegnato)\"\n2012\n2013\n2014\n2015\n2016\n2017\n2018\n2019\n2020"}
{"id": "1014747", "revid": "110157", "url": "https://it.wikipedia.org/wiki?curid=1014747", "title": "Movimento Socialista della Catalogna", "text": "Il Movimento Socialista della Catalogna (\"Moviment Socialista de Catalunya\", MSC) fu un partito politico socialista catalano, fondato nel 1945 da militanti spagnoli in esilio in Francia. La maggior parte dei suoi affiliati provenivano dal Partito Operaio di Unificazione Marxista (\"Partido Obrero de Unificacion Marxista\", \"POUM\"), mentre altri confluirono dal Partito Socialista Catalano (\"Partit Socialista Catal\u00e0\"), dal Partito Socialista Unificato di Catalogna (\"Partit Socialista Unificat de Catalunya\"), dalla Sinistra Repubblicana di Catalogna (\"Esquerra Republicana de Catalunya\") e dal sindacato anarchico Confederazione Nazionale del Lavoro (\"Confederacion Nacional del Trabajo\"). Il suo organo stampa era l\"'Endavant\".\nNel 1968, dopo i fatti del maggio parigino, l'MSC si scisse in due correnti, una socialdemocratica con a capo Josep Pallach, che diede luogo successivamente al Raggruppamento Socialista e Democratico della Catalogna (\"Reagrupament Socialista i Democr\u00e0tic de Catalunya\"), l'altra marxista diretta da Joan Reventos divenuta poi Convergenza Socialista della Catalogna (\"Converg\u00e8ncia Socialista de Catalunya\"). Nel 1975 l'MSC cess\u00f2 di esistere."}
{"id": "1014749", "revid": "9314", "url": "https://it.wikipedia.org/wiki?curid=1014749", "title": "Moviment Socialista de Catalunya", "text": ""}
{"id": "1014750", "revid": "117890148", "url": "https://it.wikipedia.org/wiki?curid=1014750", "title": "British Midland International", "text": "British Midland International, conosciuta come bmi, era una compagnia aerea britannica.\nIn precedenza di propriet\u00e0 di Lufthansa Group; nel 2011 \u00e8 stata acquisita da International Airlines Group e dunque integrata completamente in British Airways a partire dal 28 ottobre 2012. Il giorno prima la compagnia fece il suo ultimo volo.\nLa compagnia era valutata tre stelle da Skytrax.\nStoria.\nFondata nel 1938 come \"Air School\" dal Capitano Roy Harben, la compagnia divenne \"Derby Aviation\" nel 1946. Con questo nome la compagnia si spinse al di fuori dei confini britannici, inaugurando nel 1956 il volo Birmingham-Ostenda e altri voli charter verso mete turistiche europee.\nTre anni pi\u00f9 tardi la compagnia fond\u00f2 la \"Derby Airways\", una compagnia aerea all-business con voli interni al mercato britannico che cominciarono lo stesso anno.\nDal 1\u00ba ottobre 1964 l'Aeroporto di East Midlands divent\u00f2 base della compagnia aerea che da quel momento si chiamer\u00e0 \"British Midland Airways\" o pi\u00f9 semplicemente \"BMA\".\nNel 1979 BMA firma degli accordi di code sharing con la compagnia di bandiera del Regno Unito, British Airways, con la quale collabora su diverse rotte, comprese la Birmingham-Bruxelles e la Birmingham-Francoforte sul Meno, raggiungendo per la prima volta il milione di passeggeri trasportati in un anno.\nNel 1999 Scandinavian Airlines vende le sue quote di BMA a Lufthansa Group: la compagnia entra in Star Alliance e nel 2002 si inserisce nel mercato del lungo raggio acquistando due Airbus A330-200 e nel mercato low-cost fondando bmibaby, raggiungendo cos\u00ec i 7,5 milioni di passeggeri annui.\nNel 2009 viene ceduta a BMI una compagnia aerea regionale, Business Air, successivamente rinominata bmi Regional.\nLufthansa Group per\u00f2, a seguito dell'elevato costo del carburante a causa della crisi economica mondiale del 2008 decide di mettere in vendita tutto il settore BMI, includendo dunque anche bmibaby e bmi Regional. Vengono offerte proposte sia da Virgin Atlantic che da British Airways tramite International Airlines Group, gruppo proprietario sia di British Airways che di Iberia. Entrambe le societ\u00e0 erano molto interessate all'acquisto di BMI, per possedere pi\u00f9 slot presso l'Aeroporto di Londra-Heathrow, hub principale di tutte e tre le compagnie aeree.\nIl 19 aprile 2012 BMI e bmibaby vengono cedute da Lufthansa Group a International Airlines Group, uscendo cos\u00ec dall'alleanza mondiale Star Alliance. bmi Regional, invece, verr\u00e0 venduta ad un'altra societ\u00e0. Il 9 settembre 2012 bmibaby chiude ogni operazione di volo, mentre BMI rimarr\u00e0 in vita sino al 27 ottobre dello stesso anno. Da quel giorno la compagnia viene integrata al 100% in British Airways, compresi slot e aerei, che verranno riverniciati nella livrea di British Airways.\nFlotta aerei.\nAl 27 ottobre 2012, la flotta BMI era composta dai seguenti aeromobili con un'et\u00e0 media di 7,7 anni:"}
{"id": "1014753", "revid": "27723", "url": "https://it.wikipedia.org/wiki?curid=1014753", "title": "Lingua kazaca", "text": ""}
{"id": "1014765", "revid": "1798099", "url": "https://it.wikipedia.org/wiki?curid=1014765", "title": "Luminescenza negli insetti", "text": "Gli insetti sono tra gli animali in cui si possono riscontrare pi\u00f9 spesso fenomeni di bioluminescenza, cio\u00e8 di emissione di luce causata da particolari reazioni biochimiche.\nLa possibilit\u00e0 di emettere radiazioni luminose \u00e8 propria di un modesto numero di specie ad abitudini notturne o che vivono in luoghi oscuri. Pu\u00f2 originarsi sia perch\u00e9 l'insetto possiede speciali organi fotogeni , sia come effetto collaterale del suo metabolismo , sia perch\u00e9 causata da batteri patogeni e quindi essere sintomo di malattia (es. larve di \"Mamestra\" attaccate dal \"Bacterium haemosphoreum\"), sia perch\u00e9 ospita batteri luminescenti simbiontici.\nLe specie luminose si riscontrano prevalentemente nell'ordine dei coleotteri (elateridi, drilidi, lampiridi, fengoidi), ma anche fra i collemboli, i rincoti omotteri cicadoidei, e le larve dei ditteri. Nelle larve di alcuni ditteri fungivoridi la luce proviene dal corpo adiposo o dall'estremit\u00e0 ingrossata dei tubi malpighiani, nei coleotteri fengoidi da agglomerati di enociti. Nei coleotteri summenzionati, che hanno differenziato organi luminosi, pu\u00f2 essere emessa luce in tutti gli stadi di sviluppo; nelle uova \u00e8 diffusa ed irraggia la loro superficie, trasparendo, a volte, dalle pareti addominali della femmina che le contiene; nelle larve, nelle pupe e negli adulti si concentra in aree determinate, diverse a seconda delle specie, e presenti in ambedue i sessi o anche unicamente, o prevalentemente, in uno.\nNelle larve dei lampiridi, ad esempio, vi sono due aree rotondeggianti ventrali nell'8\u00ba urite, o anche quattro aree (2 nel 1\u00ba urite e 2 nel 6\u00ba); negli adulti fasce ventrali nel 6\u00ba e 7\u00ba urite. Nelle larve degli elateridi piroforini esistono aree pari nel protorace; negli adulti due aree latero-posteriori pronotali ed una mediale nel 1\u00ba urosterno. Negli adulti di certi fengoidi le aree luminescenti (11-12 paia segmentali) sono collocate in serie laterali sull'addome.\nLa luce appare a volte fissa e mantenuta per un certo periodo di tempo, a volte emessa ad intervalli ritmici, con frequenza, durata ed intensit\u00e0 varie. Le lunghezze d'onda delle luci emesse oscillano tra il verde-blu e l'arancione rossastro, ma il medesimo insetto pu\u00f2 emettere luci diverse o anche di diverso colore da diversi apparati ed in diversi momenti . Questa luce non \u00e8 polarizzata ed agisce su tutti i fenomeni chimici e fisiologici come quella solare. Sebbene la sua intensit\u00e0 luminosa sia modesta, essa appare all'uomo vivissima, poich\u00e9 ha un'intensit\u00e0 massima alla lunghezza d'onda di 5000-6000 \u00c5ngstr\u00f6m, a cui l'occhio umano \u00e8 sensibilissimo .\nOrgani fotogeni.\nGli organi fotogeni hanno grandezze variabili; alcuni grandi quanto una capocchia di spillo ed altri, all'opposto, cos\u00ec estesi da formare masse occupanti l'intera superficie ventrale interna di parecchi segmenti addominali.\nNei lampiridi gli organi luminosi derivano da una trasformazione del tessuto adiposo mesodermale e sono formati da uno \"strato fotogeno\" che poggia sulla cuticola divenuta trasparente (\"finestra\"); esso si compone di grosse cellule produttrici di luce (\"fotociti\"), che hanno una organizzazione citologica inusuale: ciascun fotocito \u00e8 ricco di mitocondri, di ATP e di una proteina di riserva (\"luciferina\"), dalla cui ossidazione, catalizzata da un enzima (\"luciferasi\"), si sprigiona la luce.\nI fotociti sono riuniti in lobuli a forma di rosette intorno ai cilindri contenenti grossi rami tracheali che si ramificano direttamente da esse. Al di sopra di detto strato si trova uno strato \"fotoriflettore\" o \"isolante\", che contiene piccole cellule irregolari, opache, contenenti un grandissimo numero di granuli di urati e glicogeno.\nAmbedue gli strati sono attraversati perpendicolarmente da tubuli cilindrici nei quali decorrono rami di trachee addominali e diramazioni di nervi periferici. Le trachee possono percorrere lo strato dorsale senza modificare il loro comportamento, ma, una volta raggiunto lo strato ventrale, differenziano un ricco sistema di tracheole laterali che penetrano fra i fotociti e presentano, a volte, tracheoblasti.\nGli organi luminosi sono serviti da muscoli speciali che controllano l'accesso dell'emolinfa e, soprattutto, dell'aria. Il tutto permette una \"regolazione volontaria e riflessa della luminosit\u00e0\" in base soprattutto dell'apporto di ossigeno.\nMeccanismo di bio-chemio-luminescenza.\nLa luce quindi \u00e8 prodotta dalla ossidazione della luciferina da parte di ossigeno libero, in presenza di acqua e sotto l'azione catalitica della luciferasi che si trova nell'emolinfa. L'energia necessaria \u00e8 ottenuta con reazioni preliminari coinvolgenti l'ATP. Si tratta di luminescenza dovuta ad un processo biochimico e non alla presenza di batteri fotogeni, come si pensava nel passato . La quantit\u00e0 di luce emessa (fotoni) si pu\u00f2 valutare con procedimenti fotometrici; essa \u00e8 strettamente correlabile all'ATP, che \u00e8 contenuto in quantit\u00e0 abbastanza costanti nelle cellule viventi; mediante un fattore di conversione dall'ATP si pu\u00f2 risalire al numero di cellule che hanno partecipato alla reazione. Il test della bioluminescenza (\"Firefly test\" o \"test della lucciola\") \u00e8 adoperato in laboratorio per un rapido conteggio cellulare in ematologia (es.: enumerazione dei globuli rossi), in microbiologia (conteggi batterici), nonch\u00e9 per la valutazione degli inquinamenti batterici nelle acque reflue (mediante isotiocianato di fluoresceina) o per il controllo delle fermentazioni o per qualsiasi valutazione di ricchezza cellulare (nei semi, embrioni, ecc.).\nSignificati.\nLa funzione della bioluminescenza, nelle forme pi\u00f9 primitive, sembra non avere alcun significato biologico, essendo un effetto collaterale del metabolismo; nelle larve luminose di alcuni ditteri fungivoridi essa probabilmente serve da attrattivo per le prede; nei coleotteri lampiridi, fengoidi ed elateridi \u00e8 un evidente richiamo sessuale. Nelle lucciole l'accoppiamento ha luogo allorquando la femmina risponde sincronizzando la propria segnalazione luminosa (lampeggio di varia durata, a seconda della specie) a quella del proprio maschio. Le specie nordamericane del genere \"Photuris\", dopo l'accoppiamento con il proprio maschio, diventano fortemente carnivore e sono in grado di rispondere al segnale luminoso di maschi di altre specie, che accorrono finendo divorati; si tratta di mimetismo luminoso, che giunge sino, nel caso si avvicini un \"Photinus\", una specie molto piccola e dal segnale debole, a combinare la sintonizzazione con una riduzione di luminosit\u00e0, in modo da rendere l'imitazione il pi\u00f9 possibile verosimile."}
{"id": "1014768", "revid": "73322", "url": "https://it.wikipedia.org/wiki?curid=1014768", "title": "Carta riciclata", "text": ""}
{"id": "1014769", "revid": "1318658", "url": "https://it.wikipedia.org/wiki?curid=1014769", "title": "Pozzo di Messel", "text": "Il Pozzo di Messel (in tedesco: \"Grube Messel\") \u00e8 una miniera non pi\u00f9 utilizzata che si trova nei pressi di \"Messel\", una localit\u00e0 situata nel Circondario di Darmstadt-Dieburg, 35 chilometri a sud di Francoforte sul Meno, in Germania; qui si estraevano scisti bituminosi ma, a causa dell'enorme numero di fossili che sono stati trovati, il luogo riveste una notevole importanza dal punto di vista geologico e scientifico.\nIl 9 dicembre 1995 \u00e8 stato inserito nell'elenco dei Patrimoni dell'umanit\u00e0 nel corso della 19\u00aa sessione dell'UNESCO, unico sito incluso nella lista esclusivamente per i suoi fossili.\nStoria.\nLa lignite e successivamente gli scisti bituminosi venivano estratti intensivamente qui sin dal 1859. Il pozzo divenne noto per la ricchezza dei suoi fossili attorno al 1900, ma le escavazioni scientifiche sistematiche cominciarono solo dopo il 1970 quando, in seguito alla caduta dei prezzi del petrolio, la gestione mineraria si rivel\u00f2 non pi\u00f9 economica. L'escavazione degli scisti cess\u00f2 nel 1971 per essere rimpiazzata dalla produzione di cemento; questa attivit\u00e0 per\u00f2 fall\u00ec l'anno seguente. Si ipotizz\u00f2 allora di utilizzare la cava come discarica di rifiuti, ma senza risultati fino a che lo stato federato dell'Assia decise alla fine di acquistare il sito per metterlo a disposizione della ricerca scientifica. Nel periodo di tempo intercorso tra la fine dell'attivit\u00e0 estrattiva e il 1974, mentre si stava pensando di trasformare il sito in discarica, fu lasciato campo libero agli studiosi e appassionati di raccogliere fossili. Fu sviluppata la tecnica tuttora utilizzata del transfer, che permette il recupero dei fossili conservandone anche i pi\u00f9 piccoli dettagli.\nData la straordinaria abbondanza e soprattutto la qualit\u00e0 dei reperti ritrovati, il 9 dicembre 1995 l'UNESCO nel corso della sua 19\u00aa sessione decise di inserire il pozzo di Messel nella lista dei Patrimoni dell'umanit\u00e0.\nA partire dal 1996 gli appassionati che avevano raccolto campioni di fossili cominciarono a restituirli e fu deciso di concedere una sanatoria alla raccolta indiscriminata nella speranza che questo favorisse la restituzione di collezioni di fossili.\nCaratteristiche.\nIl pozzo cominci\u00f2 a divenire famoso per i fossili che vi si ritrovavano agli inizi del XX secolo, ma solo negli anni settanta si iniziarono ricerche scientifiche. Esso si trova a circa 60 metri al di sotto del terreno circostante e si estende su una superficie di quasi un chilometro quadrato. La formazione del Pozzo di Messel risale a circa 50 milioni di anni fa, nell'Eocene, quando questa regione si trovava 10 gradi pi\u00f9 a sud di dove si trova oggi, con una conseguente grande differenza sia dal punto di vista climatico che ecologico rispetto al presente. Qui c'era un gran numero di laghi, contornati da una vastissima foresta subtropicale in cui si svilupp\u00f2 una notevole biodiversit\u00e0 animale e vegetale.\nIl principale tipo di roccia che si trova nel sito \u00e8 composto dagli scisti bituminosi, formatisi per il lento deposito di fango e materiale organico morto sul fondo del lago. Questi sedimenti hanno uno spessore di circa 130 metri e poggiano su una base di arenaria, di et\u00e0 pi\u00f9 antica.\nProbabilmente intorno al Pozzo di Messel vi era nell'Eocene una regione attiva dal punto di vista sia tettonico che geologico, che ha portato alla formulazione dell'ipotesi che eventi come quello accaduto il 21 agosto del 1986 presso il lago Nyos, in Camerun, siano stati la causa del notevole accumulo di fossili di specie non acquatiche. Periodici spostamenti sotterranei potrebbero aver causato il rilascio di notevoli quantitativi di gas velenosi (come l'anidride carbonica o composti dello zolfo) nel lago e nel circostante ecosistema; questa sarebbe poi stata la causa della morte di uccelli e pipistrelli che si trovavano vicino alla superficie dell'acqua, oltre che di animali terrestri che si trovavano nei pressi della costa del lago.\nI fossili.\nNel Pozzo di Messel \u00e8 stato ritrovato il pi\u00f9 ampio campionario di flora e fauna risalente all'Eocene che si sia mai scoperto. Mentre in altri luoghi sono stati ritrovati al massimo scheletri parziali, qui per molte specie \u00e8 stata ritrovata addirittura l'impronta della pelliccia, oppure le penne o la pelle nel caso di animali che vanno soggetti a periodiche mutazioni.\nDi seguito vi \u00e8 un breve elenco dei principali fossili trovati nel sito:"}
{"id": "1014770", "revid": "729019", "url": "https://it.wikipedia.org/wiki?curid=1014770", "title": "Automatic vehicle monitoring", "text": "L'Automatic Vehicle Monitoring (AVM), \u00e8 un sistema che consente di monitorare diverse grandezze relative ai veicoli in movimento (es. posizione, percorso, velocit\u00e0, diagnostica dei componenti meccanici, ecc.). \u00c8 un sistema simile alla telemetria utilizzata nelle gare automobilistiche, ma \u00e8 impiegato nella maggior parte dei casi per la gestione di veicoli delle flotte di trasporto pubblico locale. \nI sistemi AVM non si limitano al monitoraggio delle grandezze fisiche caratteristiche del veicolo in movimento e sopra riportate, ma, nell'ambito del trasporto pubblico locale, effettuano anche il monitoraggio del servizio esercitato dal veicolo (in forma di singoli turni macchina). \nIn ogni caso l'AVM si basa sulla tecnologia Automatic vehicle location (AVL), che \u00e8 il sotto sistema che si occupa della telelocalizzazione dei veicoli (tipicamente a mezzo GPS). L'AVL \u00e8 quindi una componente dei sistemi AVM.\nStrumentazioni.\nL'AVM consiste in una serie di strumentazioni che offrono numerose funzioni, tra cui in particolare:\nQuesti strumenti si stanno rapidamente diffondendo anche in Italia in associazione con i sistemi di bigliettazione elettronica.\nProgrammazione.\nIn aggiunta alla gestione dell'esercizio, uno degli obiettivi principali dell'uso dei sistemi AVM \u00e8 quello di ottenere informazioni su dati relativi al motore, al consumo di carburante, alla pressione degli pneumatici ed altri parametri meccanici del veicolo. Questi dati possono essere ottenuti via CAN-bus (Controller Area Network) tramite una connessione diretta al sistema AVM o tramite sistemi aperti come UFDEX, che inviano e ricevono dati via SMS o GPRS in formato di testo ASCII. Molti sistemi AVM consistono di quattro parti, contenute in una singola unit\u00e0 logica di bordo oppure separate, ossia il ricevitore GPS, il modem GSM, le relative antenne (il sistema pu\u00f2 prevedere anche forme di comunicazione dati a corto raggio come il Wi-Fi, con relativa antenna) e un microcontrollore o un vero e proprio computer veicolare completo di terminale per l'operatore, che contiene il software AVM. Inoltre, la disponibilit\u00e0 di interfacce seriali di espansione di vario genere (ad esempio, le porte RS232 e RS485), in aggiunta al suddetto CAN-bus, rende possibile l'interconnessione del sistema AVM con vari apparati elettronici di bordo, come eventuali cartelli elettronici indicatori della linea e del percorso del mezzo, convalidatrici dei titoli di viaggio, sistemi contapasseggeri, sintetizzatori vocali e monitor multimediali, consentendone la gestione automatica e la diagnosi da remoto.\nAltre funzioni dei sensori sono fornire informazioni su tempo di guida e fermate (tramite rilevamento dell'apertura e della chiusura delle porte del mezzo) o verificare la presenza del guidatore nel veicolo."}
{"id": "1014771", "revid": "22475", "url": "https://it.wikipedia.org/wiki?curid=1014771", "title": "Acquedotto di Colognole", "text": "Lacquedotto di Colognole, detto anche Acquedotto Lorenese, \u00e8 stato il principale rifornimento idrico della citt\u00e0 di Livorno dal 1816 al 1912.\nFu avviato durante il granducato di Ferdinando III di Lorena, e la sua costruzione prosegu\u00ec sotto la direzione di vari architetti, tra problematiche e ripensamenti, fino all'unificazione d'Italia.\nSebbene l'opera sia stata inaugurata sotto il medesimo Ferdinando, un contributo significativo si ebbe durante il successivo granducato di Leopoldo II, a cui l'opera viene talvolta impropriamente associata col nome di Acquedotto Leopoldino; risalgono infatti all'epoca di Leopoldo una serie di interventi per il potenziamento dell'infrastruttura, tra cui i grandi serbatoi per l'accumulo, la depurazione e la distribuzione delle acque ideati da Pasquale Poccianti, che rappresentano alcuni tra i pi\u00f9 importanti episodi dell'architettura neoclassica in Toscana.\nPur essendo ancora parzialmente in funzione, diverse tratte dell'acquedotto versano oggi in condizioni di grave degrado a causa della scarsa manutenzione dei manufatti.\nStoria.\nIl notevole incremento della popolazione di Livorno nel corso del Settecento, unito al crescente bisogno d'acqua del suo porto, rese necessaria la costruzione di un nuovo acquedotto, in sostituzione delle antiche condotte seicentesche realizzate sotto il granduca Ferdinando I de' Medici. Fu Pietro Leopoldo, alla fine del XVIII secolo, ad avviare i primi studi sulle sorgenti presenti nel territorio livornese. Tuttavia, alla morte del fratello Giuseppe, il granduca fu richiamato a Vienna per essere incoronato imperatore austriaco, lasciando il trono della Toscana al figlio Ferdinando.\nLa scelta cadde sulle sorgenti di Colognole, sul versante orientale delle colline alle spalle della citt\u00e0; scartata l'idea dell'ingegner Bombicci di realizzare un dispendioso tunnel attraverso le colline tra Colognole e Livorno, prevalse il progetto dell'ingegner Giuseppe Salvetti, che ritenne pi\u00f9 sicuro aggirare il colle con un tracciato lungo circa diciotto chilometri.\nIl progetto del Salvetti fu approvato dal granduca Ferdinando III con motuproprio del 7 novembre 1792 e i lavori ebbero inizio nel 1793, con la costruzione delle prime arcate nella zona di Pian di Rota, sul rio Tanna e sul rio Corbaia, a cui fece seguito lo scavo di alcune gallerie.\nIl cantiere sub\u00ec un'interruzione nel 1799, quando il granducato fu invaso delle truppe francesi; il successivo passaggio della Toscana sotto il dominio Borbonico e la morte del Salvetti ostacolarono il proseguimento di lavori.\nSolo nel 1806 la regina d'Etruria Maria Luisa, dopo aver approvato una relazione dell'architetto Riccardo Calocchieri che mirava a concludere l'opera nella forma pi\u00f9 conveniente, affid\u00f2 la direzione dei lavori all'ingegner Ranieri Zocchi, dando nuovo slancio all'impresa dell'acquedotto; le attenzioni dell'ingegner Zocchi si concentrarono sul restauro delle condotte e sulla realizzazione delle opere di allaccio delle sorgenti.\nNel 1809, in epoca napoleonica, l'opera pass\u00f2 nuovamente di mano, sotto la diretta gestione della comunit\u00e0: il \"maire\" di Livorno ne decise l'affidamento all'architetto comunale Pasquale Poccianti.\nFrattanto, caduto Napoleone e restaurata la dinastia lorenese sul trono del Granducato di Toscana, Poccianti fu confermato nel suo ruolo e il 30 maggio 1816 le acque sorgive provenienti da Colognole raggiunsero la fonte della Pina d'Oro, nel sobborgo di Livorno ubicato fuori dalla Porta a Pisa. L'acquedotto per\u00f2 non poteva dirsi completato; pertanto, sotto il granducato di Leopoldo II, il principale artefice delle pi\u00f9 importanti opere pubbliche della Toscana, fu istituita una commissione per il compimento e la manutenzione dell'Acquedotto di Colognole.\nNel 1827 Poccianti deline\u00f2 le principali opere per la distribuzione, accumulo e depurazione delle acque. Alla relazione erano allegate le tavole con i progetti di alcuni imponenti serbatoi che dovevano purificare l'acqua lungo il percorso, garantendone un'adeguata distribuzione: la cisterna della Castellaccia (non realizzata) e, a Livorno, la Cisterna di Pian di Rota (successivamente distaccata dalla rete idrica), la Gran Conserva o Cisternone (ancor oggi funzionante) ed infine il Cisternino di citt\u00e0 (quest'ultimo mai entrato in funzione).\nTra tutte, il Cisternone sorprende per il chiaro linguaggio architettonico, che rimanda alle architetture romane e all'architettura neoclassica francese di \u00c9tienne-Louis Boull\u00e9e e Claude-Nicolas Ledoux.\nSi coglie inoltre in Poccianti, la volont\u00e0 di creare una sorta di percorso didascalico attraverso l'intera opera dell'acquedotto: partendo dal Cisternone, un ampio viale avrebbe condotto il visitatore fino alle sorgenti, incontrando lungo il percorso le gallerie, le arcate ed i casotti d'ispezione realizzati in forme di tempietti neoclassici. Tuttavia, le trasformazioni urbane della citt\u00e0, con la realizzazione della nuova cinta daziaria di Alessandro Manetti, ostacoleranno i progetti della passeggiata (poi viale Carducci), che sar\u00e0 realizzata in tono minore rispetto alle intenzioni di Poccianti.\nL'architetto muore nel 1858, lasciando la conclusione dell'acquedotto al suo allievo Angiolo della Valle, a cui si devono alcuni restauri e il potenziamento delle condotte nei primi anni dell'unit\u00e0 d'Italia.\nTracciato.\nL'Acquedotto ha origine dalle ricche sorgenti del torrente Morra, detto nel suo tratto iniziale Camorra (\"Caput Morrae\") presso Colognole; esso, con un percorso di ben diciotto chilometri, raggiunge Livorno. \nNegli edifici che proteggono le sorgenti e nelle cisterne di raccolta \u00e8 presente una fauna tipica delle cavit\u00e0 prive di luce, la cavalletta dello Schiavazzi (Dolichopoda schiavazzii), scoperta proprio nelle sorgenti dall'entomologo Giuseppe Schiavazzi (1868-1952).\nIl condotto in pietra attraversa le Parrane e si articola tra trafori ed arcate, in particolare in doppie arcate in localit\u00e0 Rio Corbaia. Nel tratto successivo, l'acquedotto attraversa le colline con trafori di notevole lunghezza, come quello di Bellavista e soprattutto quello del Fornello, che i suoi oltre 700 metri \u00e8 il pi\u00f9 lungo di tutto il percorso.\nLe condotte proseguono quindi lungo la via delle Sorgenti e giungono al Cisternino di Pian di Rota, dove troviamo il cosiddetto \"Purgatorio\" per il filtraggio delle acque, ultimato nel 1852 e distaccato dalla rete idrica nel 1893.\nDopo aver superato la valle della Fornace e del rio della Puzzolente con una serie di arcate, il percorso raggiunge la citt\u00e0, concludendosi, al termine di un lungo viale alberato (Viale Carducci) nel Cisternone o Gran Conserva, opera monumentale realizzata tra il 1829 ed il 1842 con lo scopo di garantire l'approvvigionamento idrico della citt\u00e0 e ai sobborghi.\nUn terzo serbatoio fu innalzato nel centro cittadino, ma in realt\u00e0 non \u00e8 entrato mai in funzione; dopo aver ospitato, dal dopoguerra, la \"Casa della Cultura\", \u00e8 stato successivamente riadattato come spazio pensato per catalizzare la partecipazione della cittadinanza nei diversi ambiti di intervento comunale.\nStato attuale.\nA partire dall'inizio del Novecento, con l'apertura dell'acquedotto di Filettole, le sorgenti di Colognole hanno rivestito sempre meno importanza per l'approvvigionamento della citt\u00e0 di Livorno. \nDagli anni settanta del Novecento, l'acquedotto alimenta direttamente solo le localit\u00e0 di Parrana San Giusto, Parrana San Martino (frazioni di Collesalvetti) e Valle Benedetta (frazione di Livorno), mentre le infrastrutture a valle, collegate alla rete idrica di Livorno, sono comunque impiegate per portare le condotte in pressione dalla citt\u00e0 fino alle zone limitrofe dell'entroterra.\nIl complesso \u00e8 interamente propriet\u00e0 del Comune di Livorno ed \u00e8 affidato alla gestione di ASA.\nMalgrado il valore storico, ingegneristico e architettonico del manufatto, molte sue parti versano comunque in stato di profondo degrado, tanto che alcune strutture risultano gravemente danneggiate a causa della folta vegetazione che si insinua tra le opere murarie; si registra infatti il crollo di gallerie e arcate monumentali, mentre alcuni elementi di pregio risultano completamente ricoperti dalla vegetazione cresciuta incontrollata.\nInoltre, in diversi punti le arcate sono recintate all'interno di appezzamenti privati, nonostante la propriet\u00e0 degli enti pubblici si estenda anche su una fascia di rispetto di sette metri su ciascun lato della condotta.\nUn parziale intervento sulla vegetazione si \u00e8 comunque registrato tra il 2019 e il 2020, con interventi nella zona delle Parrane e di Pian di Rota."}
{"id": "1014772", "revid": "729019", "url": "https://it.wikipedia.org/wiki?curid=1014772", "title": "Lorica hamata", "text": "La lorica hamata \u00e8 la cotta di maglia di derivazione celtica usata dai legionari dell'esercito romano.\nOrigini.\nSecondo Varrone l'origine di questo tipo di protezione \u00e8 celtico.\nComposizione ed utilizzo.\nEra prevalentemente prodotta in acciaio, talvolta si adoperavano inserti in bronzo. Era composta da una fitta trama di anelli metallici di diametro variabile dai 6 agli 8\u00a0mm.\nIl peso totale poteva raggiungere i 15 chili.\nNel periodo imperiale appare generalizzato l'uso del rinforzo spallare (\"humeralis\"), ad imitazione del classico \"linothorax\" greco, che veniva chiuso sul petto da una coppia di ganci di solito lavorati artisticamente.\nI Romani usavano indossare una o due grosse cinture in cuoio solitamente borchiato, detto \"balteus\" o meno comunemente anche \"cingulum\", che permettevano, tra le altre cose, di scaricare una parte del peso dell'armatura sulle anche.\nLa lunghezza della \"lorica hamata\" tende a ridursi, nel passaggio dall'epoca repubblicana all'epoca imperiale, mentre la protezione delle gambe e del basso ventre viene sempre pi\u00f9 frequentemente affidata ad una serie di pterigi di cuoio, questo per consentire sempre il massimo della mobilit\u00e0 e la libert\u00e0 nei movimenti che sarebbe impedita da un usbergo sul modello del giaco. Gli anelli della maglia potevano essere intessuti tramite il ricorso a rivetti (appiattiti o larghi), che bloccavano con maggiore tenuta la trama, oppure semplicemente ricorrendo al meccanismo ad incastro (privo di rivettatura). Nel primo caso il procedimento di realizzazione era pi\u00f9 lento, ma assicurava una durata maggiore del manufatto, nel secondo caso il prodotto finale era meno resistente, ma in compenso i tempi di produzione erano di molto ridotti.\nTra i cavalieri (\"equites\"), al posto del rinforzo spallare classico, si diffuse l'uso di una sorta di mantellina che proteggeva la parte superiore del corpo, compresa la parte alta delle braccia, mentre per agevolare la posizione in sella veniva praticato un piccolo taglio laterale.\nNonostante richiedesse molte ore di lavoro per essere prodotta, se mantenuta in efficienza da una buona manutenzione poteva durare molte decine d'anni.\nUso nel tempo.\nLa \"lorica hamata\", l'armatura ad anelli, aveva diffusamente protetto i legionari a partire dal IV secolo a.C. e continu\u00f2 ad essere utilizzata senza soluzione di continuit\u00e0 ben oltre la fine del mondo romano (e per tutto il medioevo fino all'avvento delle armi da fuoco), in virt\u00f9 della relativa semplicit\u00e0 di fabbricazione e della sua ottima vestibilit\u00e0. In et\u00e0 medievale and\u00f2 incontro a un appesantimento delle coperture; ci\u00f2 \u00e8 evidente nel gi\u00e0 citato giaco o nell'usbergo."}
{"id": "1014773", "revid": "44638", "url": "https://it.wikipedia.org/wiki?curid=1014773", "title": "Sindrome cinese (film)", "text": ""}
{"id": "1014775", "revid": "1305772", "url": "https://it.wikipedia.org/wiki?curid=1014775", "title": "BMW (disambigua)", "text": ""}
{"id": "1014778", "revid": "95049", "url": "https://it.wikipedia.org/wiki?curid=1014778", "title": "Borgata Finocchio", "text": ""}
{"id": "1014780", "revid": "85712040", "url": "https://it.wikipedia.org/wiki?curid=1014780", "title": "Automatic vehicle location", "text": "Con l'espressione Automatic vehicle location (o AVL) si indica una tecnologia che consente di localizzare automaticamente i veicoli in diversi modi e per le necessit\u00e0 pi\u00f9 svariate. Si utilizzano come sinonimi anche i termini:\nUna delle principali applicazioni della tecnologia AVL \u00e8 quella legata all'uso dei sistemi AVM, cio\u00e8 di Automatic vehicle monitoring, in uso su numerose realt\u00e0 del trasporto pubblico locale e che utilizzano la localizzazione come elemento principale del monitoraggio. In genere, la geolocalizzazione del veicolo \u00e8 effettuata con il GPS, ed il meccanismo di trasmissione \u00e8 un satellite, una radio o una connessione dati via rete cellulare. Altre possibilit\u00e0 per determinare la posizione, ad esempio dove il GPS non \u00e8 utilizzabile, sono la navigazione stimata (\"dead reckoning\"), la guida inerziale o l'uso di lettori RFID, e spesso ne vengono utilizzati pi\u00f9 di uno in combinazione.\nI dati sul tracciamento vengono poi trasmessi utilizzando un qualsiasi sistema di telemetria. Il GSM e l'EVDO sono le tecnologie pi\u00f9 comunemente utilizzate per la telemetria, grazie al basso quantitativo di dati necessario per l'AVL, ed al relativo basso costo ed alla facile accessibilit\u00e0 di queste reti pubbliche. Il basso impiego di banda consente anche alla tecnologia satellitare di ricevere dati di telemetria a costi moderatamente superiori, ma attraverso una copertura globale dell'area in luoghi remoti non adeguatamente coperti da segnale radio terrestre. Le antenne impiegate nei sistemi odierni sono in genere polibanda, capaci cio\u00e8 di operare al tempo stesso nelle bande di frequenza dei sistemi di localizzazione e connessione dati a lungo e corto raggio, principalmente GPS, GSM (e generazioni successive come il GPRS) e Wi-Fi, ma anche altri (come GLONASS e Satcom).\nL'AVL (e soprattutto la sua evoluzione AVM), \u00e8 un potente strumento per gestire flotte di veicoli, siano essi di servizio, di emergenza o di squadre di costruzione, oltre che legati al trasporto pubblico (bus e treni).\nUn tipico sistema \u00e8 basato sul territorio in esame e utilizzato per tracciare simultaneamente flotte di veicoli. Il principale scopo del tracciamento \u00e8 fornire un servizio ben calibrato o gestire grandi quantit\u00e0 di veicoli. Ad esempio, per gestire una flotta di ambulanze un sistema AVL consente di individuare il mezzo di volta in volta pi\u00f9 vicino al punto nel quale \u00e8 richiesto l'intervento. \nTipi di sistema.\nRicerca della direzione.\nAlcuni cellulari o sistemi wireless PCS usano la ricerca della direzione (o triangolazione) dei segnali di trasmissione emessi dal dispositivo mobile. Questo viene usualmente indicato con radio direction finding o RDF. Nel caso pi\u00f9 semplice questi sistemi calcolano la distanza tra due punti fissi ed il dispositivo mobile, definendo un triangolo con questi tre punti. Con formule trigonometriche si riesce approssimativamente a localizzare il dispositivo mobile. Nei sistemi telefonici wireless, i telefoni trasmettono in continuazione il segnale, consentendo il tracciamento continuo e la raccolta di pi\u00f9 punti di localizzazione possibile.\nI sistemi \"LORAN-based\".\nMotorola realizz\u00f2 un sistema negli anni '70 basato sul sistema di navigazione marittima LORAN, della guardia costiera degli Stati Uniti. Il sistema LORAN fu realizzato per le navi, ma i livelli del segnale erano tali da poter essere adottati anche con ricevitori posti nelle automobili. Motorola commercializz\u00f2 il sistema con il nome \"Metricom\". Esso consisteva in un ricevitore LORAN a bassa frequenza ed in un modem di interfaccia connesso via radio. Il ricevitore e l'interfaccia calcolavano latitudine e longitudine in gradi decimali (formato base dei segnali LORAN). Questo veniva inviato via radio ad un sistema di controllo, che localizzava su una mappa la posizione approssimativa. Il sistema ebbe talvolta problemi con interferenze elettriche nelle aree urbane, che ne limitavano l'affidabilit\u00e0. Il sistema era inoltre poco adatto ad operatori di limitate dimensioni.\nI sistemi di stazionamento.\nPer tracciare e localizzare veicoli su percorsi predefiniti, si utilizza la tecnologia dei punti di stazionamento. Essa \u00e8 usata su strade e linee ferroviarie dove i veicoli che devono essere tracciati operano sempre sullo stesso percorso. Un transponder o un chip RFID lungo il percorso del veicolo viene contattato quando il treno o il bus attraversano il suo raggio d'azione. Quando ogni transponder \u00e8 superato, il veicolo in movimento scambia un segnale di tipo ACK con il trasmettitore a terra. Il trasmettitore a bordo registra il passaggio al sistema di controllo. Questo consente la supervisione da parte di un call center o di un centro spedizioni per monitorare l'avanzamento del veicolo e confrontarlo con il percorso orario programmato. Questi sistemi si usano in alternativa ai segnali GPS in ambiti dove questo non \u00e8 utilizzabile (es. gallerie, ecc.).\nI sistemi basati sul GPS.\nIl basso costo e l'ubiquit\u00e0 dei sistemi GPS ha consentito di realizzare sistemi di telelocalizzazione affidabili e accurati. I segnali GPS soffrono poco delle interferenze elettriche, e non richiedono di installare un sistema completo. Per ogni veicolo, occorrono solo un ricevitore per raccogliere il segnale dal satellite ed una radio per comunicare la posizione ad un centro di controllo.\nLa gran parte dei sistemi di telelocalizzazione privata inviano i dati dal ricevitore GPS a bordo del veicolo verso un centro di controllo lungo una frequenza radio privata. Questi sistemi sono utilizzati per attivit\u00e0 di tipo consegna pacchi o ambulanze. I sistemi pi\u00f9 piccoli, che non giustificano un sistema radio separato, usano cellulari o \"PCS data service\" per comunicare i dati di localizzazione dal veicolo al rispettivo centro di controllo, presso il quale avviene il monitoraggio. Nei sistemi pi\u00f9 semplici, i dati del GPS sono visualizzati su una mappa, aiutando gli operatori a localizzare ogni veicolo. Sistemi pi\u00f9 complessi inviano i dati in un sistema di elaborazione che automatizza il processo. Ad esempio, l'assistenza elettronica consente di verificare la localizzazione di una telefonata di assistenza e di selezionare un elenco delle sole ambulanze poste nelle vicinanze, per facilitare la scelta del mezzo per l'intervento.\nLocalizzatori Satellitari Open-Source.\nOpen GPS Tracker.\nUtilizzando un semplice telefonino cellulare e alcune comuni componenti elettroniche il progetto realizza un efficace sistema di rilevazione della posizione interfacciato con Google Maps.\nSenza l'utilizzo del cellulare ma semplicemente mediante collegamento GPRS si pu\u00f2 avere un collegamento diretto e continuo. \nOpenGTS.\n\u00c8 un progetto Open Source che propone un software liberamente utilizzabile per creare un sistema di tracciamento. I dispositivi AVL supportati sono diversi compresi dispositivi basati su Android.\nIn realt\u00e0 si tratta di un framework liberamente utilizzabile che permette di realizzare software di tracciamento e localizzazione personalizzati."}
{"id": "1014788", "revid": "1543377", "url": "https://it.wikipedia.org/wiki?curid=1014788", "title": "Caseidae", "text": "I caseidi (Caseidae) sono una famiglia di tetrapodi sinapsidi molto primitivi, vissuta nel periodo Permiano.\nI giganti del Permiano.\nCon una lunghezza che in alcune forme poteva sfiorare i 6 metri, i caseidi erano tra i pi\u00f9 grandi vertebrati terrestri della loro epoca, ma erano sorprendentemente primitivi. Generalmente questi animali sono classificati tra i pelicosauri, ma in effetti facevano parte di un gruppo di sinapsidi primitivo, i caseasauri (Caseasauria), che comprendeva anche forme carnivore come \"Eothyris\".\nTutti i rappresentanti della famiglia, ad eccezione del pi\u00f9 antico e primitivo rappresentante (\"Eocasea\"), erano dotati di piccole teste e corpi voluminosi. Il collo era cortissimo e dotato di vertebre cervicali piccole, mentre le zampe erano gigantesche. Alcuni caseidi, come \"Alierasaurus\", \"Angelosaurus\" e \"Cotylorhynchus\", superavano abitualmente i quattro metri di lunghezza e sembrerebbero aver occupato la stessa nicchia ecologica dei successivi pareiasauri. In sostanza, questi due gruppi \"inventarono\" la nicchia ecologica degli erbivori terrestri di dimensioni gigantesche.\nCaratteristiche.\nIl teschio dei caseidi \u00e8 particolare per la presenza di grandi finestre temporali, enormi narici esterne (che probabilmente ospitavano un qualche tipo di organo di senso), grandi fori pineali e una mascella superiore che andava ben oltre la fila di denti, formando cos\u00ec un vero e proprio rostro. La superficie esterna del cranio era ricoperta da fossette arrotondate e a volte da depressioni simili a crepe. I denti marginali erano piuttosto simili a quelli dei pareiasauri. Contrariamente a quelli della maggior parte degli altri sinapsidi, i denti erano piuttosto uniformi. Vi era generalmente una riduzione del numero di denti marginali.\nSviluppo ed estinzione.\nLa maggior parte dei caseidi erano animali molto massicci e decisamente impacciati; un'eccezione \u00e8 costituita da \"Caseopsis agilis\", della fine del Permiano inferiore del Texas, il quale, bench\u00e9 lungo tre metri, presentava un corpo slanciato e zampe adatte alla corsa. Al contrario, il contemporaneo \"Caseoides sanangelensis\", che viveva negli stessi ambienti, aveva sviluppato un corpo eccezionalmente robusto. Le forme pi\u00f9 piccole e antiche, come \"Casea\", erano gi\u00e0 dotate della caratteristica struttura robusta. I caseidi furono gli ultimi pelicosauri a scomparire, nel Permiano medio: l'ultimo caseide conosciuto, \"Ennatosaurus tecton\" del Permiano medio della Russia, era molto simile ai suoi antenati.\nDi seguito \u00e8 mostrato un cladogramma dei caseidi tratto dallo studio di Romano e Nicosia (2015):"}
{"id": "1014790", "revid": "124123", "url": "https://it.wikipedia.org/wiki?curid=1014790", "title": "Mikko Kozarowitsky", "text": "Carriera.\nInizia la carriera motoristica nella VW Gold Cup nella Formule Super V nel 1975. Nel 1976 tenta, senza grande successo, di passare in Formula 2 al volante prima di una Lola poi di una March con la Scuderia \"Project Four\" (il cui team manager era Ron Dennis). In 10 tentativi non si qualificher\u00e0 6 volte e tre sar\u00e0 costretto al ritiro.\nNel 1977 passa alla Formula 1. Con una March privata (\"team\" RAM) sar\u00e0 iscritto a cinque Gran Premi, ma cercher\u00e0 di qualificarsi solo in Svezia e in Gran Bretagna, senza peraltro farcela.\nL'anno seguente avrebbe dovuto essere ingaggiato dalla BRM, ma problemi finanziari della scuderia britannica gli impediscono di correre. Correr\u00e0 per qualche tempo ancora nella Formula Atlantic, senza successi di rilievo."}
{"id": "1014791", "revid": "1335892", "url": "https://it.wikipedia.org/wiki?curid=1014791", "title": "Rallentatore", "text": "Il rallentatore o ralenti (dal francese \"rallentato\"; talvolta erroneamente anglicizzato \"rallenty\", i termini corretti in inglese sarebbero \"slow-motion\" o \"supermotion\") \u00e8 un effetto cinematografico in cui un movimento \u00e8 riprodotto a una velocit\u00e0 pi\u00f9 lenta del reale. Questa tecnica cinematografica pu\u00f2 essere premeditata oppure aggiunta nel montaggio. Fu inventata dal Padre August Musger nel 1904. Prende il nome dal dispositivo montato sulla macchina da presa per accelerare sensibilmente il movimento della pellicola.\nTecnica cinematografica.\nSe l'utilizzo del rallentatore \u00e8 premeditato, ossia se viene previsto prima delle riprese e non in sede di montaggio, questa tecnica pu\u00f2 essere affinata utilizzando macchine da presa con prestazioni differenti da quelle classiche a 24 fotogrammi al secondo; vengono infatti frequentemente utilizzate macchine da presa in grado di fissare una quantit\u00e0 maggiore di frame al secondo (dette \"High Speed camera\"), cos\u00ec da rendere l'effetto pi\u00f9 preciso e senza salti di tempo, o \"scatti\". Per esempio, una ripresa a 1000fps ridistribuita a 24 fps, rende il movimento 43 volte pi\u00f9 lento del normale. Come termine di paragone, la classica scena hollywoodiana del salto con dietro un'automobile che esplode \u00e8 ripresa a 250-500 fps.\nSe il rallentamento \u00e8 aggiunto in fase di montaggio, invece, i 24 fotogrammi per secondo vengono \"ridistribuiti\" in un periodo di tempo maggiore, facendo perdere l'effetto ottico che ci fa apparire il movimento fluido.\nTecnica digitale.\nGrazie all'avvento dei computer e della digitalizzazione delle immagini, questa tecnica \u00e8 diventata pi\u00f9 semplice. Nel caso di un'animazione digitale \u00e8 possibile effettuare rendering con velocit\u00e0 arbitraria, mentre le videocamere ad alta velocit\u00e0 professionali sono ormai capaci di riprendere svariate migliaia di fotogrammi al secondo (fps).\nUtilizzi.\nUno dei primi film a fare uso di questa tecnica \u00e8 \"Taris o del nuoto\" (1931) di Jean Vigo, dove vengono usate delle riprese ralenti sul corpo del nuotatore, oggetto del film, Jean Taris.\nIl rallentatore \u00e8 spesso stato utilizzato nei film d'azione per sottolineare scene particolarmente dinamiche, come scene di combattimento o sparatorie. Uno dei primi esempi di questo utilizzo della tecnica \u00e8 nel film \"I sette samurai\" (1954) di Akira Kurosawa. Anche registi come Sam Peckinpah e John Woo hanno usato spesso questa tecnica nei loro film. Un famosissimo esempio recente di slow-motion digitale \u00e8 la scena dei proiettili del film \"Matrix\" (1999) dei fratelli Wachowski."}
{"id": "1014793", "revid": "44638", "url": "https://it.wikipedia.org/wiki?curid=1014793", "title": "Postamaterialismo", "text": ""}
{"id": "1014794", "revid": "22648338", "url": "https://it.wikipedia.org/wiki?curid=1014794", "title": "Nodo di Gordio", "text": ""}
{"id": "1014798", "revid": "1305772", "url": "https://it.wikipedia.org/wiki?curid=1014798", "title": "BMX (disambigua)", "text": ""}
{"id": "1014802", "revid": "1305772", "url": "https://it.wikipedia.org/wiki?curid=1014802", "title": "Polverara (pollo)", "text": "La Polverara \u00e8 una razza di pollo a cui \u00e8 stata ufficialmente riconosciuta l'origine italiana.\nOrigini.\nCome per la \"cugina\" gallina padovana, pare che le origini della gallina di Polverara vadano ricercate nell'est europeo. Nel 1300, l'astronomo e filosofo Giovanni Dondi dell'Orologio avrebbe riportato dalla Polonia dei meravigliosi polli ciuffati. Questi, col tempo fuoriusciti dalla sua tenuta in quel di Padova ed accoppiatisi con i polli allevati nei villaggi vicini, avrebbero dato origine a questa pregiata razza avicola. Tale teoria, che viene riportata da numerosi scrittori del passato (come Teodoro Pascal) e moderni (come Periqu\u00e9t) non ha finora, per\u00f2, trovato conferme storiche. Pare pi\u00f9 plausibile a tutt'oggi l'ipotesi secondo cui i polli ciuffati sarebbero giunti nella regione del padovano sotto forma di viatico vivente dei pellegrini dell'est europeo, che, diretti verso i luoghi sacri della cristianit\u00e0 in Italia, si fermavano nei monasteri della regione, come quello di Santa Maria della Riviera a Polverara. Recentemente \u00e8 stata scoperta la prima raffigurazione conosciuta di una gallina ciuffata nel padovano: si tratta di un affresco risalente al 1397 e presente nell'oratorio di San Michele Arcangelo a Padova. Nei secoli successivi, i polli ciuffati vennero ad essere allevati soprattutto nella zona di Polverara, divenendo tanto famosi per la loro bellezza e grossezza da divenire oggetto di dono al sultano Maometto II, colui che prese Costantinopoli. A darcene notizia \u00e8 Ermolao Barbaro, che verr\u00e0 poi ripreso da Ulisse Aldrovandi nella sua opera sull'ornitologia. Questi uccelli, forma ancestrale degli odierni Polli di Polverara, vennero per secoli chiamati galline padovane, e a causa della loro fama divennero merce per i traffici dei Veneziani che le vendettero in diverse zone dell'Europa (Belgio, Francia, Paesi Bassi). I polli di Polverara erano allevati all'aperto tutto l'anno, dormivano sugli alberi la notte e si nutrivano nelle campagne, liberi. Nel corso dei secoli questi animali conobbero alterne fortune, e furono pure citati nelle opere letterarie di Bernardino Scardeone e di Alessandro Tassoni. La razza entr\u00f2 in crisi verso l'inizio del Novecento, tanto che a stento si riusc\u00ec a salvarla. Un secondo tracollo, pi\u00f9 grave, si ebbe negli ultimi 50 anni, con la perdita di molti allevamenti amatoriali e l'ibridazione con polli di tipo meramente commerciale. Pressoch\u00e9 estinta nel 2000, la gallina di Polverara si salv\u00f2 grazie all'opera di Bruno Rossetto, che per cinquant'anni continu\u00f2 ad allevare questi avicoli, acquistati nel '54 dalla Sig.ra Ruzza.\nVerso la fine degli anni ottanta, venuti meno gli altri allevatori che, al pari di Bruno Rossetto, allevavano la razza, il ragionier Antonio Fernando Trivellato inizi\u00f2 il lavoro di recupero numerico della stessa, partendo inizialmente da incroci di Gallina Padovana e Cornish, ma inserendo il patrimonio genetico di alcuni capi ricevuti da Bruno Rossetto e quello di un'altra ventina di polli (ibridi di Polverara) reperiti tra mille difficolt\u00e0 nel territorio del padovano. Oggi grazie all'opera pionieristica di questi due allevatori e all'interesse del Comune di Polverara la razza vanta alcune migliaia di esemplari, distribuiti in 5 grandi allevamenti e tra numerosi altri avicoltori amatoriali. La Polverara \u00e8 anche una delle razze oggetto del progetto CO.VA., che si occupa di variet\u00e0 avicole venete minacciate.\nA Polverara uno dei maggior allevatori di queste galline \u00e8 il Sign. Francesco Pianta.\nCaratteristiche.\nLa gallina di Polverara ha una grande attitudine a produrre uova ed \u00e8 provvista di una cresta ridotta che dovrebbe, nei migliori esemplari, prendere la forma di una coppia di cornetti dispostri a \"V\" davanti al ciuffo. In alcuni esemplari un terzo cornetto pi\u00f9 piccolo sovrasta le narici. Il caratteristico ciuffo composto da piume fitte non \u00e8 dovuto, come nella gallina padovana, ad un'ernia cerebrale e ad una modifica del cranio. sono presenti barba e favoriti, i bargigli sono rudimentali se non assenti.\nPresente oggi con due variet\u00e0 di colore, la nera e la bianca, ufficialmente riconosciute dalla FIAV (Federazione Italiana Associazioni Avicole), in passato erano note altre colorazioni, come la camoscio o la dorata. In molti ceppi dall'incrocio di bianche e nere emergono esemplari blu, segno che sotto la colorazione bianca si celano ancora esemplari splash. Recentemente il rag. Trivellato ha affermato di aver ricostituito anche altre variet\u00e0 di colore. \nLa carne \u00e8 scura (morata) e dal sapore delicato. Il suo peso varia da 2,8/3 chilogrammi per i maschi ai 2 chilogrammi per le femmine.\nRiproduzione.\nLa gallina di Polverara depone uova bianche di circa 40 grammi di peso. Le galline di Polverara non sono buone chiocce - di norma solo una su dieci presenta l'istinto alla cova. Diventa quindi quasi indispensabile il ricorso ad una balia (gallina, tacchina) o ad una incubatrice artificiale. La schiusa delle uova avviene, come negli altri polli, dopo 21 giorni. I giovani impiegano molti mesi (fino a 9) prima di arrivare a completa maturazione."}
{"id": "1014804", "revid": "22475", "url": "https://it.wikipedia.org/wiki?curid=1014804", "title": "Amanita altipes", "text": "Amanita altipes \u00e8 un fungo basidiomicete della famiglia delle Amanitaceae.\nEtimologia.\nDal latino = \"altus\" = alto e \"pes\" = piede, con riferimento al gambo allungato.\nDescrizione della specie.\nCappello.\n4\u20139\u00a0cm di diametro, convesso a piano-convesso, largamente umbonato\nLamelle.\nLibere, biancastre a giallastre, intercalate da lamellule.\nGambo.\n9-16 x 0,5\u20131,8\u00a0cm, sub-cilindrico, squamoso, giallastro, con bulbo basale sub-globoso, 0,8\u20133,2\u00a0cm di diametro, di colore biancastro.\nAnello.\nPersistente, pendente, collocato 1\u20133\u00a0cm sotto l'apice del gambo, di colore giallo crema-giallastro.\nVolva.\nGiallastra, con squame giallastre.\nCarne.\nBianca, immutabile.\nDistribuzione e habitat.\nFruttifica solitario o gregario sotto Abies, Picea, Quercus, Betula e Salix, da agosto a settembre. \u00c8 una specie rinvenuta nella zona dell'Himalaya(Cina) ad un'altitudine di 2700\u20134000 m.\nCommestibilit\u00e0.\nSenza valore."}
{"id": "1014806", "revid": "32658", "url": "https://it.wikipedia.org/wiki?curid=1014806", "title": "Planetario provinciale Pythagoras", "text": ""}
{"id": "1014807", "revid": "287204", "url": "https://it.wikipedia.org/wiki?curid=1014807", "title": "Stephen Neale", "text": "\u00c8 un esperto di filosofia del linguaggio e ha scritto ampiamente sul significato e sull'interpretazione. Ha anche pubblicato dei lavori sulla storia della filosofia analitica ed \u00e8 una delle maggiori autorit\u00e0 sulla teoria delle descrizioni di Bertrand Russell, sulle filosofie di Paul Grice e di Donald Davidson, e sulle complessit\u00e0 delle argomentazioni formali della logica conosciute come \u2018slingshot\u2019. I suoi lavori pi\u00f9 conosciuti sono i libri \"Descriptions\" (1990) e \"Facing Facts\" (2001), e gli articoli \u201cMeaning, Grammar and Indeterminacy\u201d (1987) e \u201cTerm Limits\u201d (1993).\nCarriera accademica.\nAttualmente lavora presso la CUNY, dove \u00e8 Professore di Filosofia presso la Rutgers University, (1999-2007). In passato \u00e8 stato Professore di Filosofia presso l'University of California, Berkeley (1990-1999), presso il Birkbeck College, University of London (1996-1997), e presso la Princeton University (1988-1990).\nHa completato il dottorato di ricerca (PhD) in filosofia nel 1988 alla Stanford University, dove John Perry era il suo relatore. Ha ricevuto il Guggenheim Fellowship nel 2002. \u00c8 stato Borsista National Endowment for the Humanities nel 1998, e Borsista Rockefeller Foundation Scholar-in-Residence nel 1995.\nInoltre \u00e8 stato \"visiting professor\" e borsista presso diverse istituzioni universitarie: Stanford, Oxford, Londra, Oslo, Stoccolma e in Islanda.\nLavoro.\nIl lavoro di Neale riguarda soprattutto la filosofia del linguaggio, intesa in senso esteso in modo da intersecare significativamente con la linguistica generativa, la filosofia della mente, le scienze cognitive, la logica filosofica, la metafisica, la teoria dell'interpretazione legale e la teoria letteraria. I problemi filosofici circa l'interpretazione, il contesto, la struttura e la rappresentazione costituiscono il fulcro del lavoro di Neale. Ha difeso fortemente la teoria delle descrizioni di Russell, le teorie descrittive dell'anafora, la teoria del significato basato sulle intenzioni di Paul Grice, e un approccio generale al significato e all'interpretazione, che lui stesso denomina un \u2018pragmatismo linguistico'. Il suo lavoro pi\u00f9 autorevole finora riguarda la sottodeterminazione e l'indeterminatezza associate agli usi delle cosiddette descrizioni incomplete (un tema che attraversa buona parte del suo lavoro, dal libro \"Descriptions\" fino agli articoli \u201cThis, That and the Other\u201d e \u201cA Century Later\u201d del 2005), e un argomento \"slingshot\" usato originariamente da Kurt G\u00f6del (esaminato nel libro \"Facing Facts\"). Neale \u00e8 un intenzionalista e un pragmatista per quanto riguarda l'interpretazione del discorso sia orale che scritto, e a questo riguardo il suo lavoro \u00e8 fortemente radicato nella tradizione di Grice. Mentre probabilmente segue la linea di Quine per quanto riguarda l'indeterminatezza nel campo del significato, Neale segue Noam Chomsky nel suo approccio empirico alla sintassi e alla rappresentazione mentale. Certi aspetti della teoria sintattica e della logica formale sono importanti in alcuni suoi lavori. Per quanto riguarda la verit\u00e0, una posizione da realista (piuttosto che da pragmatista) pervade i suoi lavori, sebbene sia apertamente agnostico per quanto riguarda il valore esplicativo dei richiami a fatti individuali in discorsi filosofici sulla verit\u00e0.\nInterpretazione.\nUn interesse per il concetto di interpretazione sta alla base del lavoro di Neale. Le spiegazioni tradizionali dell'interpretazione non sono soddisfacenti, secondo lui, a causa di (1) una mancata interazione corretta con l'asimmetria epistemica delle situazioni in cui si trovano i produttori e i consumatori della lingua; (2) come conseguenza, una distinzione inadeguata fra il problema metafisico di che cosa determina ci\u00f2 che intende chi parla o scrive in un dato momento, dal problema epistemologico di come quel significato particolare viene determinato; (3) un mancato apprezzamento della rigidit\u00e0 dei vincoli per quanto riguarda la formazione delle intenzioni linguistiche; (4) una mancata comprensione delle forme pervasive di sottodeterminazione (come quelle studiate dai pragmatisti e dai teorici della rilevanza); (5) un mancato riconoscimento del fatto che una vera indeterminatezza del tipo associato a ci\u00f2 che sottintende chi scrive e chi parla, pu\u00f2 anche avere un effetto su quello che dice (ad esempio usando delle descrizioni definite incomplete); (6) una fiducia inappropriata in nozioni formali di contesto derivanti dagli indicali logici; (7) una fede ingiustificata in nozioni trascendenti di \u201cci\u00f2 che viene detto\u201d, \u201cci\u00f2 che viene sottinteso\u201d e \u201cci\u00f2 a cui si fa riferimento\u201d; e (8) un'abbastanza generalizzata sovrastima del ruolo che la semantica composizionale tradizionale pu\u00f2 avere nello spiegare come gli esseri umani usano la lingua per rappresentare il mondo e per comunicare. Questo pacchetto mette Neale in contrasto con i relativisti e i post-strutturalisti per quanto riguarda certi problemi, e con i semantici formali per quanto riguarda altri.\nInfluenze.\nHanno avuto un'influenza importante sul lavoro di Neale: John Langshaw Austin, Noam Chomsky, Donald Davidson, Gareth Evans, Jerry Fodor, Paul Grice, Saul Kripke, John Perry, W. V. O. Quine, Bertrand Russell, Dan Sperber e Deirdre Wilson.\nNeale ha diretto il lavoro di dottorato di, fra altri, i seguenti filosofi del linguaggio: Herman Cappelen (University of Oslo), Josh Dever (University of Texas, Austin), Eli Dresner (Tel Aviv University), e Angel Pinillos (Arizona State University)."}
{"id": "1014809", "revid": "767487", "url": "https://it.wikipedia.org/wiki?curid=1014809", "title": "Cap tourmente", "text": "Cap tourmente \u00e8 un film del 1993 diretto da Michel Langlois.\nPellicola drammatica canadese prodotta da Doris Girard, Bernadette Payeur, Marc Daigle e Yves Rivard per la \"Corporation de d\u00e9veloppement et de production (ACPAV) Inc.\".\nDistribuito in Canada a cura della Fp Distribution e visto negli schermi televisivi a cura di Super-Ecran e Radio-Canada.\nIl film ha debuttato al \"Toronto film festival\" nel settembre 1993 e successivamente ha partecipato al \"Berlin film festival\" del 1994.\nL'attore Roy Dupuis ed il regista Michel Langlois lavorano, con questo film, per la seconda volta assieme: la loro prima collaborazione risale infatti a 5 anni prima con il film \"Sortie 234\".\nTrama.\nGli O'Neil sono una famiglia molto unita. La madre Jeanne ed i suoi due bambini, Alex e Alfa, sereni ed uniti vivono isolati in una fattoria sulla costa nord del fiume \"Majestic St.Lawrence\".\nIl ritorno in famiglia di Alex, commerciante marinaio, con problemi mentali e serie disfunzioni familiari, come l'incesto, coincide proprio con l'improvviso arrivo di Jean-Louis, un vecchio amico di famiglia ed ex-fidanzato di Alfa. La vita tranquilla della fattoria viene sconvolta e su ognuno provoca un diverso effetto, un effetto rivelatore. Infatti sia la madre che la sorella continuano a trovare molto erotico Alex, ma lui \u00e8 troppo disturbato per realizzare quello che c'\u00e8 nella sua mente."}
{"id": "1014811", "revid": "1793900", "url": "https://it.wikipedia.org/wiki?curid=1014811", "title": "Ciclo dei Prodi di Villa Castelnuovo", "text": "Il Ciclo dei Prodi di Villa Castelnuovo \u00e8 un'opera affrescata databile verso la met\u00e0 del XV secolo, venuta alla luce nei ruderi di quella che doveva essere la sala di rappresentanza del castello di Villa Castelnuovo nel comune di Castelnuovo Nigra. I dipinti che compongono il ciclo sono stati staccati, trasportati su pannello e restaurati; essi vengono ora conservati a Cuorgn\u00e8 presso il Museo Archeologico del Canavese\nStoria e descrizione.\nGli affreschi di Villa Castelnuovo, casualmente scoperti verso il 1980, costituiscono un'importante testimonianza di quella cultura cavalleresca che ancora verso la met\u00e0 del XV secolo doveva essere assai viva presso le corti piemontesi.\nIl tema dell'affresco \u00e8 tra quelli pi\u00f9 cari alla cultura cortese del tempo: si tratta delle raffigurazione dei \"nove Prodi\", vale a dire di eroi - tre pagani, tre ebrei, tre cristiani - attinti dalla tradizione letteraria antica.\nSi tratta dunque dello stesso soggetto iconografico trattato, con una ben maggiore consapevolezza del raffinato limguaggio stilistico del gotico internazionale, nel Castello della Manta, nei pressi di Saluzzo.\nGli eroi antichi sono ritratti a grandezza naturale come cavalieri che, appena vestita l'armatura, sono pronti al combattimento. Quel che rimane dell'affresco recuperato mostra in maniera pressoch\u00e9 integrale quattro dei nove Prodi: si tratta di Giuda Maccabeo, Re Davide, Giulio Cesare ed un quarto eroe di cui non si \u00e8 conservato il cartiglio, ma che pu\u00f2 forse essere identificato (in virt\u00f9 delle tre corone che compaiono sul suo scudo) con Re Art\u00f9. Di un quinto e di un sesto personaggio sono visibili solo parti delle armature e dello scudo: uno porta l'emblema del sole (cosa che potrebbe far pensare che si tratti di Giosu\u00e8), l'altro quello delle tre frecce.\nNulla \u00e8 rimasto degli altri tre eroi che erano dipinti sulle stessa parete ed \u00e8 impossibile formulare ipotesi relative alla presenza o meno sulle altre pareti delle \"Eroine\" che accompagnano talvolta, come alla Manta, la raffigurazione dei Prodi.\nIl linguaggio pittorico di questi affreschi appare - soprattutto se confrontato con quello del Maestro del Castello della Manta - piuttosto ingenuo, anche se non privo di invenzioni sceniche e di attenzione realistica a determinati dettagli.\nGli eroi si ergono dagli spalti merlati di un castello, indossano (dipinte con sufficiente realismo) armature che erano in uso nel tempo e che, attraverso la visiera alzata dell'elmo, lasciano vedere il loro volto. L'attenzione alle insegne, cara alla cultura cortese cavalleresca, si esprime nella cura con la quale sono dipinti i grandi scudi colorati. Ad impreziosire la parata dei Prodi, compaiono in mezzo a loro alcuni alberi di melograno, mentre dalle aperture ad arco poste sotto i merli del castello, fanno capolino le teste di alcuni cani di razza.\nLa scena \u00e8 delimitata in basso da falsi tendaggi ed in alto da un ampio motivo decorativo composto da forme geometriche intrecciate, di colore rosso e giallo ocra.\nIn riferimento all'autore del ciclo pittorico di Villa Castelnuovo, databile nel secondo quarto del XV secolo, la critica ha proposto, sulla base di considerazioni storiche e stilistiche che appaiono sufficientemente provanti, una sua possibile identificazione con Giacomino da Ivrea\nSe la proposta attributiva \u00e8 corretta, il catalogo del pittore eporediese viene ad arricchirsi di un'opera che lo qualifica come pittore di scene cortesi dotato di un linguaggio pittorico che appare per certi versi superiore a quello dimostrato nei suoi molteplici affreschi dedicati all'arte sacra."}
{"id": "1014812", "revid": "22356", "url": "https://it.wikipedia.org/wiki?curid=1014812", "title": "Angelosaurus", "text": ""}
{"id": "1014814", "revid": "22356", "url": "https://it.wikipedia.org/wiki?curid=1014814", "title": "Caseopsis", "text": ""}
{"id": "1014817", "revid": "599013", "url": "https://it.wikipedia.org/wiki?curid=1014817", "title": "Bnc", "text": ""}
{"id": "1014820", "revid": "110157", "url": "https://it.wikipedia.org/wiki?curid=1014820", "title": "Hapag-Lloyd Express", "text": "Hapag-Lloyd Express GmbH, nota anche come HLX, era una compagnia aerea low cost con sede ad Hannover in Germania. Dal gennaio 2007 la Hapag-Lloyd Express \u00e8 stata integrata nella TUIfly.\nStoria.\nHLX, societ\u00e0 affiliata a TUI AG, era stata fondata nel 2002. \nIl sistema del prezzo di HLX era costruito in modo simile a quello di altre compagnie aeree concorrenti. Per ogni volo, veniva messo a disposizione un certo contingente di biglietti a prezzi convenienti, mentre il resto dei biglietti veniva venduto ad un prezzo pi\u00f9 alto, tuttavia spesso inferiore ai prezzi delle compagnie aeree \"tradizionali\".\nLa HLX faceva rotta su 20 mete in sette stati europei partendo dagli aeroporti di Colonia-Bonn, Hannover, Stoccarda, Amburgo, Berlino e Monaco di Baviera.\nLa compagnia utilizzava 15 aeroplani (principalmente Boeing 737) e tutti i voli erano eseguiti dalle societ\u00e0 Hapag-Lloyd Flug (anch'essa appartenente alla TUI SPA) e Germania (una societ\u00e0 di voli charter).\nIn un test della rivista tedesca \"test\", edizione 02/2005, della istituzione \"Stiftung Warentest\" (test dei prodotti) la HLX ha raggiunto il voto totale: \"buono\"\nA partire da aprile 2007, la Hapag-Lloyd Express \u00e8 stata progressivamente integrata con la Hapagfly. Le due compagnie, entrambe appartenenti alla TUI AG, volano ora sotto il nuovo marchio TUIfly, continuando ad offrire servizi low cost sulle principali tratte nazionali tedesche ed europee da e per la Germania.\nFlotta.\nLa flotta HLX era costituita dai seguenti aeromobili (estate 2006):"}
{"id": "1014841", "revid": "2051852", "url": "https://it.wikipedia.org/wiki?curid=1014841", "title": "Loris Facci", "text": "Carriera.\nSpecializzato nella rana, alto 1.87\u00a0m, pesa 72\u00a0kg. La sua squadra \u00e8 la Rari Nantes Novara.\nNel 2006 partecipa agli Europei di nuoto, dove arriva a toccare per primo nella finale dei 200 rana, ma viene squalificato per virata irregolare. Allenato da Fulvio Albanese, nel 2007 ai mondiali di Melbourne si classifica terzo, sempre nei 200 rana. Nel 2008 compete alle Olimpiadi di Pechino nei 200 rana, ottenendo il 3\u00ba e il 6\u00ba miglior tempo rispettivamente nelle batterie e nelle semifinali, classificandosi 7\u00ba in finale. Nel 2009 compete ai mondiali di Roma nei 200 rana, ottenendo il 3\u00ba miglior tempo nelle semifinali, siglando il record italiano, che detiene, e classificandosi 8\u00ba in finale. Dopo un periodo in ombra si riaffaccia alla ribalta del panorama natatorio nazionale ai Campionati Italiani Assoluti Primaverili 2012 di Riccione, dove ottiene due quarti posti, rispettivamente nella finale dei 100 rana con 1.02.80 e nella finale dei 200 rana con 2.14.15\nPalmar\u00e8s.\nCampionati italiani.\n12 titoli individuali, cos\u00ec ripartiti:"}
{"id": "1014843", "revid": "80565", "url": "https://it.wikipedia.org/wiki?curid=1014843", "title": "802.11n", "text": ""}
{"id": "1014857", "revid": "104458", "url": "https://it.wikipedia.org/wiki?curid=1014857", "title": "Arodingi", "text": "Gli Arodingi (o Arodi) furono una dinastia che regn\u00f2 sui Longobardi a met\u00e0 dell'VIII secolo, estinta dopo appena due re. Vi appartennero anche alcuni duchi di Bergamo. \nGli Arodi erano una stirpe longobarda a capo di una fara stanziata presso Brescia. Probabilmente discendevano dagli Arudi. A portare il casato degli Arodingi sul trono dei Longobardi fu, nel 636, il pi\u00f9 illustre dei suoi esponenti, Rotari figlio di Nanding. L'allora duca di Brescia ottenne immediata legittimazione sposando la vedova di Arioaldo, Gundeperga: la regina, figlia di Autari e Teodolinda, portava in dote il \"carisma\" della dinastia Bavarese, a sua volta erede dell'antica e gloriosa stirpe dei Letingi.\nSecondo la tradizione, alla morte di Arioaldo i duchi della corrente cattolica liberarono Gundeperga dal castello dove il marito l'aveva rinchiusa per farla governare per dieci mesi, prima di concederle il privilegio di scegliere il nuovo re e sposo. Le fonti non consentono di verificare la veridicit\u00e0 di questa tradizione, che se vere attribuirebbe a Gundeperga un ruolo identico a quello svolto nel 590 dalla madre. Il matrimonio con la regina cattolica indicava, comunque, la volont\u00e0 del nuovo re di proseguire in una politica di tolleranza verso i cattolici.\nAlla morte di Rotari (652) il trono pass\u00f2 al figlio Rodoaldo, che lo conserv\u00f2 appena per pochi mesi, senza lasciare tracce significative del suo governo. Pare che, circa sei mesi dopo la sua elezione, sia stato ucciso da un longobardo, del quale aveva insidiato la moglie. Al suo posto i duchi longobardi elessero Ariperto I, riportando cos\u00ec al trono un cattolico della dinastia Bavarese.\nAnche i duchi di Bergamo Wallari, Gaidulfo e Rotarit fecero parte della dinastia.\nI due sovrani Arodingi furono: "}
{"id": "1014859", "revid": "104458", "url": "https://it.wikipedia.org/wiki?curid=1014859", "title": "Arodi", "text": ""}
{"id": "1014861", "revid": "117625854", "url": "https://it.wikipedia.org/wiki?curid=1014861", "title": "Classe Moma", "text": "Le unit\u00e0 appartenenti alla classe Moma sono grandi navi da sorveglianza elettronica di concezione sovietica, costruite in Polonia tra il 1967 ed il 1974.\nAlcuni esemplari rimangono oggi in servizio con la Marina Russa e la Marina militare dell'Ucraina.\nAlcune varianti sono inoltre attive in Polonia.\nLe versioni costruite sono state due: progetto 861 e progetto 861M.\nProgetto 861.\nIl progetto 861 \u00e8 la versione base delle classe Moma. Si tratta di navi da sorveglianza costiera, le pi\u00f9 grandi in servizio oggi in Russia. Come tutte le navi russe (ma anche sovietiche) costruite per questo ruolo, vengono utilizzate anche per l'appoggio.\nQueste unit\u00e0 sono state largamente esportate e modificate per gli usi pi\u00f9 svariati. La classificazione russa \u00e8 Gidrogaficheskoye Sudno (nave da sorveglianza idrografica).\nOggi, molte unit\u00e0 sono state demolite e sei sono in riserva. Quelle ancora operative sono sette: \"Andromeda\", \"Askol'd\" (Flotta del Baltico), \"Antares\", \"Antarktida\" (Flotta del Pacifico), \"Kril'on\", \"Mars\" (Flotta del Nord) e \"Cheleken\" (Flotta del Mar Nero).\nIn Ucraina, inoltre, \u00e8 in servizio la \"U 602 Alchevsk\", trasferita dalla Flotta del Mar Nero nel 1997.\nIn Croazia \u00e8 operativa la \"Andrija Mohorovicic\", una volta appartenente alla marina della Iugoslavia. Entrata in servizio nel 1972, ha un dislocamento di 1.600 tonnellate. Oggi \u00e8 utilizzata principalmente per l'addestramento.\nIn Bulgaria, invece, risulta ancora attiva la \"Admiral Branimir Ormanov\", entrata in servizio nel 1977.\nProgetto 861M.\nLe unit\u00e0 di progetto 861M sono navi ELINT, risultato di una conversione effettuata tra il 1968 ed il 1974 della versione base. In tutto ne furono costruite una decina, di cui ne sopravvivono oggi solo quattro (le altre sono state demolite tra il 1994 ed il 1996).\nLa classificazione russa \u00e8 Mal'yy Razvedyatel'niye Korabl' (piccola nave per intelligence).\nLa conversione non \u00e8 stata uguale per tutte le unit\u00e0: infatti, le modifiche maggiori riguardano solo due navi, mentre per le altre gli interventi sono stati relativamente minori.\nIn generale, per quanto riguarda le caratteristiche tecniche, si pu\u00f2 dire che le dimensioni sono praticamente le stesse, mentre il dislocamento \u00e8 leggermente superiore (1.580 tonnellate). Anche la velocit\u00e0 \u00e8 leggermente superiore (16 nodi). Molto pi\u00f9 numeroso \u00e8 invece l'equipaggio, che pu\u00f2 variare tra gli 80 ed i 120 elementi.\nEstremamente completa \u00e8 la dotazione elettronica: un'antenna per intercettazioni EW, e numerose apparecchiature per missioni ELINT (Vitok-AK, MR-R-1-7, Vakhta-M, Vakhta-10, Vakhta-12, Vizir-M, Rotor-N, Uzel, Kaira).\nLe due unit\u00e0 in servizio nel Mar Nero furono utilizzate per operazioni di contrasto alle forze NATO durante l'operazione Allied Force.\nLe Quattro unit\u00e0 sono: \"Kil'din\", \"Liman\" (Flotta del Mar Nero), \"Ekvator\" e \"SSV-506\" (Flotta del Pacifico).\nInoltre, vi \u00e8 un'unit\u00e0, la \"U 511 Simferopol\" (ex \"Yupiter\"), in servizio con la Marina dell'Ucraina (a cui \u00e8 stata trasferita dalla Russia nel 1996). Ufficialmente questa nave \u00e8 utilizzata per l'addestramento. L'unit\u00e0 \u00e8 stata inoltre modificata con l'aggiunta di due postazioni antiaeree per SA-N-8.\nVarianti.\nLa grande diffusione di queste navi ha fatto s\u00ec che venissero realizzate un certo numero di varianti locali, in particolare in Polonia (dove venivano costruite). In questo Paese ne sono operative sette."}
{"id": "1014868", "revid": "1632387", "url": "https://it.wikipedia.org/wiki?curid=1014868", "title": "Anne Hathaway", "text": "Ha ottenuto il riconoscimento pubblico per i suoi ruoli da protagonista in noti film, quali \"Pretty Princess\" (2001), \"Principe azzurro cercasi\" (2004), \"Ella Enchanted - Il magico mondo di Ella\" (2004), \"I segreti di Brokeback Mountain\" (2005), \"Il diavolo veste Prada\" (2006), \"Amore &amp; altri rimedi\" (2010), \"Alice in Wonderland\" (2010), \"Il cavaliere oscuro - Il ritorno\" (2012), \"Interstellar\" (2014), e in precedenza nel film \"Rachel sta per sposarsi\" (2008), per il quale ha ricevuto la sua prima candidatura per l'Oscar alla miglior attrice e la vittoria di uno Critics' Choice Awards.\nNel 2010 vince un Emmy per il suo ruolo di doppiaggio nella serie TV animata \"I Simpson\". Nel 2012 ottiene ampi consensi per la sua interpretazione di Fantine nel film \"Les Mis\u00e9rables\", per il quale si aggiudica l'Oscar alla miglior attrice non protagonista, il Golden Globe per la migliore attrice non protagonista, il BAFTA alla migliore attrice non protagonista, il Critics' Choice Awards e lo Screen Actors Guild Award per la migliore attrice non protagonista cinematografica.\nBiografia.\nNata nel borough newyorkese di Brooklyn e cresciuta a Millburn (New Jersey) fin dall'et\u00e0 di sei anni, \u00e8 figlia di Gerald Hathaway, un avvocato e Kate McCauley, a sua volta attrice (Kate appare con la figlia nel film \"Principe azzurro cercasi\"). Sua madre fu proprio il modello che ispir\u00f2 la giovane Hathaway a seguirne le orme. Ha due fratelli, Michael e Tom. Il nonno materno, Joe McCauley, fu una delle personalit\u00e0 radiofoniche pi\u00f9 conosciute di Filadelfia. Di educazione cattolica, a 11 anni aveva accarezzato il sogno di consacrarsi come suora, ma a 15 anni abbandona il cattolicesimo. Venuta a conoscenza dell'omosessualit\u00e0 del fratello Michael, decise di non voler pi\u00f9 seguire questa fede. Da allora si \u00e8 sempre definita \u00abcristiana generica\u00bb (\"Non-denominational Christian\"), non riconoscendosi in alcuna delle confessioni cristiane esistenti.\nHa debuttato sul piccolo schermo nel 1999 nella serie televisiva statunitense \"Get Real\", mentre il suo primo ruolo al cinema \u00e8 stato nel 2001, nella commedia della Disney \"Pretty Princess\" dove ha interpretato una giovane adolescente, Mia Thermopolis, che scopre di essere la legittima erede al trono del regno immaginario di Genovia. Il regista Garry Marshall, aveva inizialmente selezionato Liv Tyler per il ruolo ma, in seguito ai consigli delle sue nipotine, punt\u00f2 sulla Hathaway. La pellicola fu accolta positivamente sia dai critici che al botteghino, incassando 165 milioni mondialmente. Nel 2004 \u00e8 stata protagonista della fiaba grottesca \"Ella Enchanted - Il magico mondo di Ella\", dove ha dimostrato le sue abilit\u00e0 canore ma che ha ricevuto recensioni miste e ha fallito al box office. Nello stesso anno \u00e8 stato distribuito il sequel \"Principe azzurro cercasi\", bocciato dalla critica ma che riscuote un buon successo. Solo nel 2005 la Hathaway ha cominciato a recitare nei panni di personaggi diversi da quelli delle prime commedie, come in \"Havoc - Fuori controllo\", nel quale interpreta una ragazza di buona famiglia che decide di darsi alla frequentazione di amici pericolosi, e in \"I segreti di Brokeback Mountain\", dove affianca Heath Ledger e Jake Gyllenhaal, film vincitore del leone d'oro a Venezia e candidato all'Oscar, dove interpreta Lureen, moglie di un cowboy segretamente gay.\nChiuso il contratto con la Disney, ha recitato nel film che l'ha resa veramente celebre sul grande schermo, \"Il diavolo veste Prada\" (2006), accanto a Meryl Streep. Il film \u00e8 stato un successo al botteghino, incassando pi\u00f9 di 625 milioni di dollari. Nel 2007 \u00e8 scelta dal regista Julian Jarrold per interpretare la scrittrice Jane Austen nel biopic \"Becoming Jane - Il ritratto di una donna contro\" a fianco di Maggie Smith e James McAvoy. L'anno dopo ha interpretato l'Agente 99 nel film \"Agente Smart - Casino totale\" di Peter Segal, mentre ha riscontrato meno successo l'incursione nel thriller \"Passengers - Mistero ad alta quota\" di Rodrigo Garc\u00eda (2008). Nel 2008 ha posato per una foto per il numero \"Speciale Moda\" di settembre dell'edizione francese di \"Vogue\". Nello stesso anno si \u00e8 presentata alla 65\u00aa Mostra internazionale d'arte cinematografica di Venezia, con il film \"Rachel sta per sposarsi\". Per la stessa pellicola \u00e8 candidata all'Oscar come miglior attrice protagonista. Inoltre, nel 2009 ha interpretato il ruolo di Emma nel film \"Bride Wars - La mia migliore nemica\" di Gary Winick.\nNel 2010 \u00e8 la Regina Bianca in \"Alice in Wonderland\" di Tim Burton, mentre nel 2011 \u00e8 uscito nelle sale italiane \"Amore &amp; altri rimedi\", che la vede protagonista assieme a Jake Gyllenhaal, con cui ha recitato ne \"I segreti di Brokeback Mountain\", e che le frutta una candidatura ai Golden Globe. Il 27 febbraio 2011 ha condotto insieme a James Franco l'ottantatreesima edizione degli Oscar. Nel 2012 interpreta Selina Kyle/Catwoman in \"Il cavaliere oscuro - Il ritorno\" di Christopher Nolan, uscito il 20 luglio 2012.\nNello stesso anno ottiene il ruolo di Fantine in \"Les Mis\u00e9rables\" di Tom Hooper (adattamento cinematografico del noto musical di Broadway, basato sul celeberrimo romanzo di Victor Hugo), uscito in Italia il 31 gennaio 2013, che la vede a fianco di Hugh Jackman e Russell Crowe. Questa interpretazione le ha valso la vittoria ai premi Oscar 2013, ai Golden Globe e ai BAFTA ed ai Screen Actor Guild Awards come migliore attrice non protagonista, vincendo cos\u00ec tutti i premi cinematografici pi\u00f9 prestigiosi nella sua categoria.\nNel 2014 \u00e8 nel cast del film fantascientifico \"Interstellar\" di Christopher Nolan con Matthew McConaughey e Jessica Chastain. L'anno successivo \u00e8 protagonista, insieme a Robert De Niro, della pellicola \"Lo stagista inaspettato\". Nel 2016 \u00e8 nel cast di \"Alice attraverso lo specchio\", sequel di \"Alice in Wonderland\" grande successo diretto da Tim Burton. Nel mese di giugno viene nominata ambasciatrice globale di buona volont\u00e0 dalla \"UN Women\", agenzia delle Nazioni Unite che si occupa dei diritti e dell'uguaglianza delle donne.\nNel 2018 \u00e8 nel cast di \"Ocean's 8\" accanto a Sandra Bullock e Cate Blanchett, la pellicola \u00e8 sequel e spin-off al femminile della trilogia Ocean's.\nNel 2019 partecipa a due film accolti negativamente dalla critica: \"Serenity - L'isola dell'inganno\" e \"Attenti a quelle due\".\nNel maggio dello stesso anno riceve la stella sulla Walk of Fame di Hollywood.\nVita privata.\nNel novembre 2008 la Hathaway inizia a frequentare Adam Shulman; il fidanzamento viene ufficializzato nel novembre 2011. I due si sposano il 29 settembre 2012 a Big Sur, in California, in una cerimonia interreligiosa ebraico-cristiana. La coppia ha due figli, Jonathan Rosebanks Shulman, nato il 24 marzo 2016, e Jack nato nel dicembre 2019.\nRecentemente ha ammesso che non ama sentirsi chiamare Anne, preferendo invece Annie, poich\u00e9 Anne \u00e8 il modo in cui la madre la chiama quando \u00e8 arrabbiata.\nRiconoscimenti.\nPremio Oscar\nGolden Globe\nPremio BAFTA\nDoppiatrici italiane.\nNelle versioni in italiano dei suoi film, Anne Hathaway \u00e8 stata doppiata da:\nDa doppiatrice \u00e8 sostituita da:"}
{"id": "1014869", "revid": "1573940", "url": "https://it.wikipedia.org/wiki?curid=1014869", "title": "Ennatosaurus tecton", "text": "Ennatosaurus tecton (ennatosauro) \u00e8 un tetrapode estinto, appartenente ai sinapsidi. Visse nel Permiano medio (Wordiano, circa 270 milioni di anni fa) e i suoi resti fossili sono stati ritrovati in Russia. \u00c8 considerato l'ultimo rappresentante dei caseidi.\nDescrizione.\nQuesto animale \u00e8 noto per alcuni scheletri di piccole dimensioni, appartenenti con tutta probabilit\u00e0 ad animali giovani. \u00c8 noto solo un cranio di un esemplare adulto, ritrovato nello stesso luogo; si suppone che la lunghezza di un \"Ennatosaurus\" adulto potesse superare i 4 metri di lunghezza. Come tutti i suoi parenti pi\u00f9 stretti (i caseidi), questo animale possedeva grandi zampe dotate di piedi larghi, una testa piuttosto piccola se rapportata al resto del corpo e denti dotati a una corona terminale a spatola caratterizzata da cuspidi.\n\"Ennatosaurus\" era l\u2019unico fra i caseidi (e probabilmente fra tutti i pelicosauri) a possedere due fossette profonde e allungate longitudinalmente nei centri vertebrali, visibili sia ventralmente che lateralmente.\nClassificazione.\n\"Ennatosaurus\" \u00e8 stato descritto per la prima volta da Efremov nel 1956. \u00c8 stato ascritto al gruppo dei caseidi (Caseidae), un gruppo di tetrapodi tipici del Permiano, considerati attualmente rappresentanti basali dei sinapsidi (il grande gruppo comprendente i mammiferi e i loro pi\u00f9 stretti parenti). In particolare, \"Ennatosaurus\" \u00e8 considerato il pi\u00f9 tardo rappresentante del gruppo, e visse insieme ad altri sinapsidi pi\u00f9 evoluti (i terapsidi).\nPaleobiologia.\n\"Ennatosaurus\" era un erbivoro che probabilmente usava le sue grandi zampe artigliate per dissotterrare le piante di cui si cibava. Molti fossili di giovani esemplari sono stati ritrovati in un solo sito, insieme al cranio di un adulto. Probabilmente questi esemplari furono sepolti simultaneamente dalla sabbia durante un evento catastrofico. Altri rettili vissuti nello stesso periodo e nella stessa regione includono il piccolo erbivoro (o insettivoro) \"Nyctiphruretus\" e il carnivoro \"Biarmosuchus\"."}
{"id": "1014870", "revid": "1776051", "url": "https://it.wikipedia.org/wiki?curid=1014870", "title": "Live at the Rainbow", "text": "Il primo video dal vivo ufficiale del gruppo heavy metal Iron Maiden \u00e8 uscito senza alcun titolo ma, viene comunemente chiamato Live at the Rainbow proprio perch\u00e9 venne registrato il 21 dicembre 1980 al \"Rainbow Theatre\" di Londra, con l'appena arrivato Adrian Smith alla chitarra, in sostituzione di Dennis Stratton. In esso compaiono anche brani come \"Wrathchild\" e \"Killers\", che compariranno nel successivo \"Killers\". Il brano omonimo presenta un testo diverso da quello contenuto nel disco, essendo la prima versione composta.\nAttualmente fuori commercio, questa performance live \u00e8 stata inserita nel doppio DVD della band \"The Early Days\"."}
{"id": "1014871", "revid": "124562480", "url": "https://it.wikipedia.org/wiki?curid=1014871", "title": "Dispositivo vigilante", "text": "Il dispositivo vigilante, pi\u00f9 conosciuto come dispositivo dell'uomo morto, definisce uno specifico apparecchio di sicurezza atto a controllare la presenza e lo stato vigile del conducente di un veicolo e, in particolare, del macchinista ai comandi di un treno.\nDispositivi del genere, all'inizio molto semplici, sono stati ideati sin dai primi decenni del XX secolo ed applicati per evitare che distrazioni o improvvisi problemi di salute del macchinista posto alla guida di un rotabile potessero provocare un disastro. In Italia vennero sperimentati vari sistemi e in particolare negli anni trenta l'ingegnere Gino Minucciani ne aveva approntato uno da installare sulle locomotive elettriche.\nIn Francia viene utilizzato un dispositivo vigilante che prende il nome di VACMA (\"Veille Automatique \u00e0 Contr\u00f4le du Maintien d'Appui\") che ha lo scopo di controllare la presenza e vigilanza del macchinista e permette l'uso dell'agente unico di guida.\nIn Italia l'uso del dispositivo vigilante era ideato ma non utilizzato dalle Ferrovie dello Stato nel secondo dopoguerra. A partire dal 2002 un dispositivo VACMA \u00e8 stato introdotto progressivamente da Trenitalia S.p.A. sui rotabili nonostante dure opposizioni da parte di alcuni dei sindacati di categoria. Dispositivi di vigilanza sono presenti oggi su metropolitane, tranvie e ferrovie sia in Italia che nel resto del mondo.\nFunzionamento del dispositivo.\nDi massima un dispositivo semplice di vigilanza funziona tramite un pedale da tenere premuto per garantire la possibile marcia del treno ed evitarne la frenatura a fondo. Un allentamento della pressione sul pedale veniva ritenuto sintomo di un malore o di un allontanamento del conducente alla guida.\nNel corso degli anni il sistema \u00e8 stato modificato sia per garantire un maggiore comfort, dato che il tenere sempre premuto il pedale provocava un eccessivo stress fisico, sia soprattutto per evitare che il conducente aggirasse il sistema mediante l'apposizione di un peso sul pedale a simularne l'azionamento; si \u00e8 giunti quindi ad un sistema in cui il macchinista appena partito con treno fermo deve premere e mantenere premuto il pedale e una volta premuto parte un conteggio di 55 secondi: se entro tale lasso di tempo il macchinista non fa alcun gesto (frenatura, tromba, pressione pulsanti o movimento mano sulla touche) il dispositivo vigilante richiede il temporaneo rilascio del pedale pena l'intervento del sistema di arresto del treno.\nContestazioni al sistema.\nL'introduzione del \"dispositivo vigilante\" o \"uomo morto\" nei rotabili delle FS era stata contestata da alcuni sindacati italiani con la motivazione dello stress causato al macchinista, obbligato a esercitare ripetitivamente una pressione sul pedale. Era stata presentata, senza successo, nel 2006 anche un'interrogazione al Senato tendente a proibirne la reintroduzione. I sindacati dei macchinisti ritenevano l'introduzione solo un pretesto per ridurre il numero di macchinisti. Di fatto, successivamente all'installazione del vigilante, non \u00e8 variato l'equipaggio dei treni; contemporaneamente e successivamente sono state installate apparecchiature come il SCMT e il SSC che vigilano e correggono direttamente l'errore umano.\nAttualmente sulla maggioranza dei convogli di Trenitalia il macchinista non pu\u00f2 scegliere (come inizialmente consentito) se mantenere il dispositivo in posizione VIG (funzione vigilante attiva - pressione all'avvio del treno e ogni 55 secondi) o in posizione di esclusione EVIG (funzione vigilante esclusa - pressione del pedale solo all'avvio del treno), in quanto Trenitalia ha disattivato questa possibilit\u00e0 nella quasi totalit\u00e0 dei convogli, rendendo il dispositivo di fatto inescludibile. Se il treno \u00e8 dotato di SCMT, il vigilante funziona solo se esso \u00e8 attivato, inoltre se l'SCMT \u00e8 in modalit\u00e0 manovra si ha l'obbligo di pressione del pedale ogni 30 secondi. Altri convogli, ad esempio i TSR, hanno il vigilante non dissociabile.\nAltre imprese ferroviarie italiane continuano ad utilizzare sui propri treni il dispositivo vigilante adottato con la funzione EVIG inibita per ovvie ragioni di sicurezza.\nApplicazioni non ferroviarie.\nIl dispositivo vigilante viene utilizzato con modalit\u00e0 analoghe anche per gli autocarri e nelle gru; ad esempio nelle manopole di comando di alcune gru \u00e8 presente un tasto che abilita il funzionamento della gru solo se costantemente premuto."}
{"id": "1014880", "revid": "330019", "url": "https://it.wikipedia.org/wiki?curid=1014880", "title": "Ampelio eremita", "text": "Biografia.\nNacque nella Tebaide, o forse ad Arezzo; una volta giunto a Bordighera decise di stabilirvisi per continuare nella propria vita fatta di eremitaggio, penitenza, preghiera e lavoro. Scelse, quindi, l'omonimo \"Capo\" dove visse tra gli scogli in una grotta od in una spelonca. Furono, in seguito, i monaci benedettini bianchi di San Colombano ad innalzare sopra quel luogo ritenuto santo una chiesa tuttora esistente.\nLa vita del santo - a cui sono attribuiti numerosi miracoli - \u00e8 stata narrata nell'antico passato da un monaco di San Colombano ed \u00e8 inserita nei cosiddetti \"Acta Sanctorum\". La morte di Ampelio viene ricordata il 5 ottobre.\nCulto.\nSecondo la religione cristiana sant'Ampelio resistette alle tentazioni del demonio brandendo un ferro rovente e cos\u00ec facendo ottenne da Dio il dono di essere insensibile alle scottature. \u00c8 per questo considerato il santo patrono dei fabbri-ferrai.\nNel 1140 le spoglie mortali di Sant'Ampelio furono traslate dalla chiesa bordigotta di \"Capo S. Ampelio\", in cui erano custodite, nella chiesa di Santo Stefano di Sanremo, di propriet\u00e0 benedettina e dipendente dalla genovese abbazia di Santo Stefano.\nPoco pi\u00f9 di un secolo dopo, nel 1258, l'arcivescovo Gualtieri dispose l'ulteriore traslazione delle spoglie direttamente nell'abbazia di Santo Stefano, a Genova. Nel 1529 l'abbazia genovese pass\u00f2 dai monaci benedettini ai monaci olivetani. Da allora i religiosi olivetani - la cui fondazione si deve a san Bernardo Tolomei - considerano il santo un appartenente al loro Ordine.\nIl corpo di Sant'Ampelio \u00e8 stato riportato nella citt\u00e0 di Bordighera il 16 agosto 1947 dove tuttora si trova nella parrocchia di Santa Maria Maddalena, nel centro storico."}
{"id": "1014886", "revid": "22356", "url": "https://it.wikipedia.org/wiki?curid=1014886", "title": "Caseidi", "text": ""}
{"id": "1014887", "revid": "55040", "url": "https://it.wikipedia.org/wiki?curid=1014887", "title": "Vacma", "text": ""}
{"id": "1014890", "revid": "767487", "url": "https://it.wikipedia.org/wiki?curid=1014890", "title": "Cutleria wilmarthi", "text": "La cutleria (Cutleria wilmarthi) \u00e8 un tetrapode estinto, appartenente ai pelicosauri. Visse nel Permiano inferiore (circa 300 - 290 milioni di anni fa) e i suoi resti fossili sono stati ritrovati in Nordamerica. \nDescrizione.\nQuesto animale \u00e8 noto per un singolo esemplare incompleto, che tuttavia permette di ricostruirne l'aspetto. L'intero animale doveva essere lungo circa un metro e mezzo, con un cranio alto e corto dotato di denti aguzzi. Rispetto ad altri animali simili come \"Haptodus\" e \"Palaeohatteria\", \"Cutleria\" se ne differenziava per alcune caratteristiche craniche. In particolare, questo animale era dotato di un osso lacrimale molto grande, con un processo suborbitale distinto. Altre caratteristiche che permettono di distinguerlo da pelicosauri simili sono il lungo processo anteriore del frontale (che formava almeno due terzi della lunghezza dell'osso) e il processo posteriore corto, un forame pineale vicino al limite posteriore del parietale, e denti marginali dotati di bordi taglienti. La scapola, inoltre, era larga nella parte distale. \nClassificazione.\n\"Cutleria wilmarthi\" \u00e8 conosciuto solo per l'olotipo (USNM 22099), frantumato ma conservato tridimensionalmente, con un cranio quasi completo e uno scheletro postcraniale parziale (compresa la colonna vertebrale, alcune costole, parte dei cinti ed elementi degli arti). \u00c8 stato ritrovato nei pressi di Placerville (Contea di San Miguel, Colorado) nella Formazione Cutler, risalente all'Asseliano - Sakmariano medio della serie cisuraliana, circa 299-290 milioni di anni. La prima descrizione di questo animale venne operata da Lewis e Vaughn nel 1965.\nAlla stessa specie venne inizialmente assegnato anche l'esemplare MCZ 2987, una punta di rostro e alcuni denti ritrovati a 2,5 km dalla localit\u00e0 tipo. Una ridescrizione degli sfenacodonti da parte di Michel Laurin (1993 e 1994), ha rivelato che questo materiale non pu\u00f2 essere assegnato ad alcuno sfenacodonte noto. Sebbene i denti siano anch'essi taglienti senza dentellature, sono pi\u00f9 bulbosi, non fortemente compressi lateralmente e non curvi distalmente. Poich\u00e9 il materiale \u00e8 molto frammentario, non \u00e8 stato istituito un nuovo genere.\n\"Cutleria\" venne inizialmente assegnato al clade Haptodontinae da Lewis e Vaughn (1965) sulla base di somiglianze con \"Haptodus baylei\" e \"H. longicaudata\" (ora noto come \"Palaeohatteria\"). Currie (1977) descrisse il secondo aptodontino dal Nord America, \"Haptodus garnettensis\", e due anni dopo, nel 1979, consider\u00f2 tutti gli aptodontini europei, cos\u00ec come \"C. wilmarthi\", conspecifici con \"Haptodus baylei\". Pi\u00f9 tardi, Laurin (1993 e 1994) hanno ritenuto il gruppo degli Haptodontinae un grado polifiletico di sfenacodonti basali, e hanno quindi riconvalidato \"Cutleria\" cos\u00ec come altri generi e specie.\nLaurin (1994) e Fr\u00f6bisch et al. (2011) hanno considerato \"Cutleria\" come \"sister taxon\" del gruppo degli Sphenacodontoidea, mentre un'analisi molto pi\u00f9 ampia compiuta da Benson (2012), ha indicato \"Cutleria\" lo sfenacodontide pi\u00f9 basale. Benson ha riconosciuto tre sinapomorfie tra \"Cutleria\" e gli sfenacodontidi pi\u00f9 derivati: il frontale \u00e8 superiore a 2,5 volte la lunghezza del parietale (cos\u00ec come era gi\u00e0 stato notato da Laurin nel 1994), una superficie superiore dell'osso temporale fortemente inclinato posteroventralmente (ma assente in \"Secodontosaurus\"), ed un centrale laterale che copre le estremit\u00e0 prossimali dal primo al terzo carpale distale. Tuttavia, solo un ulteriore step \u00e8 necessario per porre \"Cutleria\" al di fuori del clade Sphenacodontidae, come \"sister taxon\" di Sphenacodontoidea (ovvero il nodo \"Therapsida + Sphenacodontidae\"). Il cladogramma qui sotto mostra la posizione filogenetica di \"Cutleria\" tra i sinapsidi secondo Benson (2012)."}
{"id": "1014891", "revid": "1632387", "url": "https://it.wikipedia.org/wiki?curid=1014891", "title": "Caso (filosofia)", "text": "Per caso in filosofia s'intende ci\u00f2 che contraddistingue \nL'interpretazione deterministica della causalit\u00e0 si ritrova in quelle antiche correnti filosofiche che, concependo l'universo come creato da un Logos ordinatore, negano l'esistenza del caso in quanto tutto avviene \"per necessit\u00e0\", sostenendo che il caso \u00e8 soltanto una \"ignoranza delle cause\", come in tempi moderni sosterr\u00e0 l'astronomo Pierre Simon Laplace.\nDiversamente dal determinismo, l'indeterminismo riconosce l'esistenza del caso accanto alla necessit\u00e0, vedendo l'evoluzione cosmica come una loro alternanza con la quale il caso innova e la necessit\u00e0 conserva.\nEtimologia.\nIl termine italiano risale al latino \"casus -us\" che vuol dire \"caduta\". La parola latina ricalca quella greca \u03c0\u03c4\u03ce\u03c3\u03b9\u03c2 che per\u00f2 ha significato solo grammaticale. Il \"casus\" latino si riferisce invece sia alla grammatica e sia alla dinamica ontologica, nella seconda accezione indica qualcosa che inaspettatamente accade, che ci \"cade di fronte\".\nNella lingua greca il caso era reso dalla parola \u03c4\u03cd\u03c7\u03b7, ne abbiamo testimonianza in un frammento di Leucippo che recita: \nAnche Euripide rivela l'utilizzo di \u03c4\u03cd\u03c7\u03b7 in un frammento di una tragedia andata perduta, \"Ipsipile\", in cui si legge: \n&lt;poem&gt;\n\u00abO pensieri mortali o vano errare\ndegli uomini, \nche fanno essere a un tempo\ne la t\u00fdche e gli d\u00e8i. Perch\u00e9 se c'\u00e8 \nla t\u00fdche, che bisogno c'\u00e8 degli d\u00e8i?\nE se il potere \u00e8 degli d\u00e8i, la t\u00fdche non \u00e8 pi\u00f9 nulla.\u00bb &lt;/poem&gt;\nAristotele nella \"Fisica\" (II, 5, 196 a 25 e sgg.) opera uno sdoppiamento del caso come evento oggettivo accadente in natura e come percezione soggettiva di favore o sfavore (\"fortuna\" o \"sfortuna\") ad opera degli d\u00e8i. Egli pensa che se i fatti non hanno scopo o fine non rispondono a necessit\u00e0 e quindi sono fatti accidentali (Ivi, II, 6, 15-20). Ma in tal caso possono essere attribuibili o al vero caso che si verifica in natura, il taut\u03ccmaton, oppure alla fortuna, la t\u00fdche. Mentre sul taut\u03ccmaton l'uomo non pu\u00f2 influire, sulla t\u00fdche invece s\u00ec, dipendendo anche da sue \"scelte\". La differenza tra caso e fortuna \u00e8 cos\u00ec descritta (Ivi, II, 6, 35):\nNella lingua italiana il termine caso ha una inconsueta pluralit\u00e0, non diversamente dalle altre lingue, praticamente in assenza di una radice comune poich\u00e9 in francese \u00e8 reso da \"hasard\", in spagnolo da \"azar\", in inglese da \"chance\", in tedesco da \"Zufall\", in russo da \"sl\u00f9ciai\". Per limitarci all'italiano (analogamente alle altre lingue) il termine \u00e8 soggetto ad utilizzi vari e non sempre definiti o a sinonimi nel senso di casualit\u00e0, episodio, coincidenza, contingenza, esempio, evenienza, evento, eventualit\u00e0, fatalit\u00e0, fato, fortuna, frangente, imponderabile, ipotesi, occorrenza, possibilit\u00e0, probabilit\u00e0, sorte, vicenda, affare, combinazione, faccenda, questione, fatto, circostanza, situazione, accadimento, destino, traversia, congiuntura, problema, imprevisto, momento, emergenza, occasione, ecc.) tale da far pensare all'insita difficolt\u00e0 che il termine ha per una sua definizione concettuale che confina con l'irrazionalit\u00e0 propria di un avvenimento concepito comunemente come fuori dal controllo della ragione umana.\nIl caso nella statistica.\nIl caso ha rilevanza anche nell'analisi statistica quando, prendendo in esame un evento, per l'elevata presenza di cause che l'hanno determinato, o nell'impossibilit\u00e0 di risalire alla conoscenza del primo elemento che l'ha causato, o per la stessa natura indeterminata del fenomeno in esame, si sostiene l'impossibilit\u00e0 di prevedere gli effetti di quel singolo fenomeno e di dichiararne solo la probabilit\u00e0 statistica, riferita ad un insieme di fenomeni simili, nella quale s'include il caso.\nIl caso nella storia della filosofia.\nFilosofia antica.\nL'indeterminismo di Democrito per il quale \u00abTutto ci\u00f2 che esiste nell'universo \u00e8 frutto del caso e della necessit\u00e0\u00bb, viene ripreso da Epicuro con la sua teoria della parenklisis (\u03c0\u03b1\u03c1\u03ad\u03bd\u03ba\u03bb\u03b9\u03c3\u03b9\u03c2), termine successivamente tradotto da Lucrezio Caro con il termine latino \"clinamen\", per cui avviene una fortuita deviazione nella caduta verticale di atomi che causano cos\u00ec cozzi atomici che danno luogo a eventi casuali.\nUn tentativo di conciliare i termini contrapposti di caso, necessit\u00e0 e libert\u00e0 \u00e8 nel mito di Er che Platone colloca alla fine de \"La Repubblica\".\nEr \u00e8 un soldato morto in battaglia a cui capita di risorgere e raccontare ci\u00f2 che accade nell'aldil\u00e0: il tutto avviene sotto il comando di Lachesi, figlia di Ananke, la Necessit\u00e0. Conclusosi un ciclo di esistenze c'\u00e8 un'adunata di tutte le anime per cominciare una nuova vita. Un araldo lancia in aria dei numeri e ogni anima raccoglie il numero che le assegna l'ordine in cui sar\u00e0 chiamata. Nella vita di ciascuno quindi vi \u00e8 il condizionamento del caso ma poi ogni anima, anche le ultime, potr\u00e0 scegliere liberamente tra le varie opportunit\u00e0. Quindi la libert\u00e0 di scelta \u00e8 il secondo elemento della vita dell'uomo. L'anima una volta operata la scelta non potr\u00e0 pi\u00f9 tornare indietro e quindi la vita umana \u00e8 segnata anche dalla ineluttabilit\u00e0, dalla necessit\u00e0 delle scelte operate.\nCristianesimo.\nPer la filosofia cristiana l'intelletto umano poich\u00e9 non \u00e8 in grado di conoscere tutte le cause che determinano il mondo attribuisce al caso quello che in realt\u00e0 \u00e8 nei misteriosi disegni della Provvidenza divina che presiede e regola ogni avvenimento.\nFilosofia moderna.\nAnche Spinoza nega l'esistenza del caso poich\u00e9 \u00abIl mondo \u00e8 un effetto necessario della natura divina, e non \u00e8 stato fatto per caso\u00bb. Infatti nella coincidenza di Dio con la Natura non esiste nulla all'infuori di Lui e se a noi, esseri dal limitato intelletto, appare diversamente \u00e8 perch\u00e9 siamo incapaci di cogliere la mirabile armonia del tutto.\nLeibniz e Bossuet sostengono che se l'uomo crede che ci siano avvenimenti che si producono per caso questo \u00e8 dovuto alla \"contingenza\" della ragione umana incapace di elevarsi alla \"necessit\u00e0\" del sapere divino che ha tutto organizzato \"ab aeterno\" in un'armonia prestabilita del cosmo e della storia.\nDavid Hume conducendo la sua critica al principio di causa, arriva ad affermare che il rapporto causa-effetto non abbia nulla di necessario nel senso che non vi \u00e8 nessuna necessit\u00e0 che ad una precisa causa debba \"necessariamente\" corrispondere un preciso effetto. In realt\u00e0 accade che alla constatazione che ad una causa \"solitamente\" corrisponde un effetto, ci si \"aspetta\" che ad una causa simile corrisponda l'effetto simile \"previsto\", ma ci\u00f2 non \u00e8 detto che accada. Quindi il rapporto causa-effetto si traduce in uno \"stato d'animo soggettivo di attesa\" per cui al ripetersi di un determinato effetto si ritiene, senza alcuna assoluta certezza, che se ne debba verificare un altro simile e se questo avviene \u00e8 dovuto al caso e non alla necessit\u00e0.\nXIX secolo.\nAntoine Augustin Cournot.\nCon Antoine Augustin Cournot (1801\u20131877) si tenta di riportare il caso nell'ambito del principio di causalit\u00e0. Il matematico francese ipotizza nel suo \"Saggio sui fondamenti della conoscenza umana\" del 1851 che il caso si manifesti quando due o pi\u00f9 catene causali, indipendenti l'une dalle altre, s'incrocino in modo che, mentre le cause rimangono indipendenti, gli effetti delle singole catene si mescolino generando l'evento casuale. Dopo il dominio per pi\u00f9 di un secolo del determinismo di Laplace Cournot riporta l'ontologia di causa a due principi alternantesi: il caso e la necessit\u00e0. Egli scrive: \nCournot introduce due concetti di causalit\u00e0 che nel XX secolo si affermeranno come quelli di \"serie causale lineare\" e \"serie causale non-lineare\" in riferimento alla \"necessit\u00e0 causale\" e alla \"casualit\u00e0 causale\". Tutti gli indeterministi contemporanei fanno riferimento, chi pi\u00f9 chi meno, al concetto di \"caso\" come definito da Cournot.\nJohn Stuart Mill.\nAnche John Stuart Mill (1806-1873) si \u00e8 occupato del caso in \"A System of Logic\" del 1843, dove egli (III, VI, 2) vede analogamente a Cournot nella pluralit\u00e0 di cause non connesse (non-lineari) l'emergere ontologico del \"caso\". Egli scrive: \u00abQuest'imperfezione [del metodi di calcolo delle probabilit\u00e0] sorge dalla pluralit\u00e0 delle cause. Pu\u00f2 darsi che due casi in cui si \u00e8 incontrato il fenomeno a non abbiano in comune nessun antecedente eccettuato A; ma questo non prova che tra a ed A ci sia qualche connessione, dal momento che a pu\u00f2 avere molte cause e pu\u00f2 essere stato prodotto, in questi differenti casi, non da qualcosa che i casi avevano in comune ma da alcuni di quei loro elementi per quali differivano.\u00bb.\nCharles Sanders Peirce.\nCharles Sanders Peirce (1839\u20131914) matematico, filosofo e semiologo statunitense, nell'opera \"L'ordine della natura\" (1878) tenta di stabilire una connessione tra il caso e la necessit\u00e0: due concetti che di per s\u00e9 non hanno significato se presi singolarmente, poich\u00e9 l'uno \u00e8 comprensibile e ha senso in quanto richiama l'altro. Se si dicesse che tutto il mondo \u00e8 dominato dal caso ci\u00f2, alla fine, vorrebbe dire che saremmo in presenza di una realt\u00e0 univoca con caratteristiche di un rigoroso ordine molto maggiori del mondo reale in cui viviamo in cui vi \u00e8 la presenza sia del caso che della necessit\u00e0.\nIn realt\u00e0 noi parliamo di necessit\u00e0 o caso a seconda degli interessi con cui ci poniamo di fronte a un mondo dove non esiste alcuna necessit\u00e0, ed anzi il mondo \u00e8 immerso nel dominio del caso, dell'imprevedibilit\u00e0 e dell'irregolarit\u00e0: \u00e8 questa la concezione che Peirce denomin\u00f2 \"tichismo\" (da \u03c4\u03cd\u03c7\u03b7 = caso, fortuna) e che faceva riferimento ad una contemporanea polemica nata a proposito della teoria evoluzionistica di Charles Darwin secondo la quale le variazioni morfologiche degli esseri viventi erano dovute alla casualit\u00e0.\nIn questo modo infatti secondo Darwin dunque veniva escluso nella considerazione della natura ogni finalismo di un'azione provvidenziale di un Dio creatore mentre secondo altri scienziati, come Asa Gray (1810\u20131888) proprio l'apparente casualit\u00e0 confermava che questa era diretta in realt\u00e0 alla costituzione di un ordine voluto da un intelletto divino.\nXX secolo.\nJacques Monod.\nCon il libro \"Il caso e la necessit\u00e0\" (1971) Jacques Monod (1910\u20131976), biologo e filosofo francese, vincitore del premio Nobel per la medicina nel 1965, s'inseriva nella polemica sostenendo che: \nGli esseri viventi infatti rappresentano un sistema chiuso caratterizzati dall'\"invarianza\" e dalla \"teleonomia\" cio\u00e8 dalla capacit\u00e0 di trasmettere la propria struttura genetica alle generazioni successive. Quando si verifica una mutazione questa \u00e8 da ascrivere non ad una possibile interazione con l'ambiente ma piuttosto con eventi casuali verificatisi al suo interno: \nTuttavia, dal momento in cui la modifica nella struttura del DNA si \u00e8 verificata, una volta avvenuta la mutazione \u00abl'avvenimento singolare, e in quanto tale essenzialmente imprevedibile, verr\u00e0 automaticamente e fedelmente replicato e tradotto, cio\u00e8 contemporaneamente moltiplicato e trasposto in milioni o miliardi di esemplari. Uscito dall'ambito del puro caso, esso entra in quello della necessit\u00e0, delle pi\u00f9 inesorabili determinazioni. La selezione opera in effetti in scala macroscopica, cio\u00e8 a livello dell'organismo.\u00bb\nMonod quindi opera una sintesi tra il caso che origina le mutazioni e il rigido determinismo che opera nel meccanismo della selezione naturale nel momento in cui l'essere vivente mutato si deve mettere alla prova con l'ambiente.\nIlya Prigogine.\nIl fisico-chimico Ilya Prigogine (1917\u20132003), premio Nobel per la chimica nel 1977, che ha studiato a lungo i processi complessi negli stati di disequilibrio vedendovi strutture dissipative, avanza la teoria che il caso operando nel disequilibrio crei il nuovo mentre la necessit\u00e0 opera a valle fissando le novit\u00e0. Egli afferma: \nMurray Gell-Mann.\nNell'ambito della fisica subatomica Murray Gell-Mann (1929), lo scopritore dei \"quark\" e Premio Nobel per la fisica nel 1969,osserva che:\nGli fa eco l'astrofisico e cosmologo canadese Hubert Reeves che afferma:"}
{"id": "1014892", "revid": "118633665", "url": "https://it.wikipedia.org/wiki?curid=1014892", "title": "Leonzio Pilato", "text": "Discepolo di Barlaam, fu uno dei primi promotori dello studio della lingua greca nell'Europa occidentale e traduttore di Omero.\nE proprio alla sua traduzione di Omero in prosa latina realizzata per Boccaccio e mandata in seguito al Petrarca che \u00e8 legata molta della sua importanza, per Petrarca , come Boccaccio quasi del tutto ignorante di lingua greca, unica possibilit\u00e0 d'avvicinarsi al testo.\nHa anche fornito a Boccaccio il materiale per la sua opera \"Genealogia deorum gentilium libri\", sulla genealogia degli dei pagani.\nBiografia.\nPoco si conosce della vita di questo monaco calabrese prima dell'incontro con Petrarca e Boccaccio. La figura di Leonzio Pilato \u00e8 comunque rimasta in ombra per secoli a causa del fatto che i suoi manoscritti, insieme alle notizie su di lui, sono rimasti al chiuso delle biblioteche per secoli o andate perdute del tutto.\nSul luogo di nascita di Leonzio la confusione nacque dal fatto che egli amava definirsi \"Tessalo come il grande Achille\". Ispirato dall'amore che provava per la sua patria spirituale e letteraria, affermava cos\u00ec il suo essere figlio soprattutto di una cultura senza confini come quella greca. Egli era in verit\u00e0 nato a Seminara sulle colline poco sopra Reggio Calabria.\nIn una famosa lettera a Boccaccio, Petrarca ne individua l'origine come assolutamente calabrese:\nAllievo di Barlaam in giro per le corti.\nNon si sa con esattezza quando nacque ma si sa, dalle sue stesse parole, che Barlaam di Calabria, altro grande monaco Calabro, nato anch'egli a Seminara, lo volle come discepolo. Nel 1342 lo ritroviamo a Gerace quando Barlaam diviene Vescovo. Il Maestro, oltre la lingua e la letteratura greca, gli trasmise quell'amore per i viaggi che fece di \"Leonzio\" un errabondo.\nLasciata, insieme al suo maestro Barlaam, la Calabria, Leonzio Pilato fu ospite, non sempre gradito, delle corti umanistiche pi\u00f9 in vista: nella Napoli di Roberto d'Angi\u00f2 conobbe per la prima volta Giovanni Boccaccio, definito \"il suo discepolo pi\u00f9 amato\"; a Padova conobbe invece Francesco Petrarca\nFirenze, Siena e Venezia, gli valsero ognuna la conoscenza, oltre che di uomini nuovi, anche degli antichi, il Digesto di Giustiniano sopra tutte le altre cose. Verso il 1350 Leonzio si reca a Creta forse a perfezionare la sua padronanza della lingua greca classica.\nL'incontro con Petrarca e Boccaccio.\nNell'inverno del 1358 Leonzio, per seguire corsi di studio, si reca a Padova, dove un giurista lo presenta a Petrarca, alla ricerca di un traduttore delle opere di Omero: Leonzio comincia a tradurre i primi cinque libri dell'Iliade ma interrompe il lavoro per recarsi ad Avignone, sulla tomba del suo maestro Barlaam, mortovi di peste.\nNel 1359 si sposta a Venezia, preparandosi a passare ad Avignone in cerca di fortuna presso la Curia papale. Lo raggiunge Giovanni Boccaccio, inviatovi dal Petrarca nel tentativo di trattenerlo in Italia per continuare le traduzioni dell'Iliade e dell'Odissea. Per convincerlo Boccaccio gli promette la cattedra di greco nello Studio Fiorentino e uno stipendio. Poich\u00e9 le lezioni nello Studio Fiorentino iniziavano il 18 ottobre di ogni anno, \u00e8 certo che Pilato continua le traduzioni dall'autunno del 1360 fino al 1362, periodo in cui tiene cattedra traducendo brani di Euripide, forse di Aristotele e, soprattutto, Omero, con un metodo - versione in prosa e \u00ab\"verbum de verbo\"\u00bb - che lascia perplesso il Petrarca, che ne seguiva le vicende.\nNel novembre del 1362, terminata l'opera, Leonzio riprende la via di Venezia, presso Petrarca, senza consegnargli per\u00f2 le opere tradotte e commentate. Le porter\u00e0 con s\u00e9 pochi mesi dopo quando si imbarcher\u00e0 per Costantinopoli, da lui prescelta per la continuazione dei suoi studi. \nSulla via del ritorno da Bisanzio, nel dicembre del 1365, percorrendo la traversata verso Venezia, la sua nave fa naufragio in prossimit\u00e0 del golfo di Venezia. Leonzio muore e, insieme a lui, spariscono i libri che probabilmente aveva con s\u00e9.\nNel secolo XV secolo l'Eneide e l'Odissea fu impreziosita da Pietro da Montagnana."}
{"id": "1014896", "revid": "1543377", "url": "https://it.wikipedia.org/wiki?curid=1014896", "title": "Classe Pevek", "text": "Le navi appartenenti alla classe Pevek (progetto AOL 92 secondo la classificazione russa) sono petroliere militari di piccole dimensioni, progettate per fornire appoggio alle unit\u00e0 di superficie.\nLa classificazione russa per queste unit\u00e0 \u00e8 \"Voyenyy Tanker\" (petroliera militare).\nSviluppo.\nQueste piccole petroliere da appoggio furono costruite in 16 esemplari: due nel cantiere di Turku (Finlandia) e le altre in quello di Rauma (Finlandia).\nDal punto di vista delle caratteristiche tecniche, si tratta di una classe piuttosto omogenea, con una significativa eccezione. Infatti, una di queste, la \"Kokand\", aveva caratteristiche diverse: montava un tipo di radar diverso dal Don-2 delle altre unit\u00e0, e soprattutto era stata attrezzata per imbarcare un elicottero.\nIl servizio\nLe unit\u00e0 della classe Pevek furono immesse in servizio tra il 1956 ed il 1960.\nOggi ne sopravvivono due: la \"Iman\" (Flotta del Mar Nero) e la \"Olekma\" (Flotta del Baltico)."}
{"id": "1014897", "revid": "1893", "url": "https://it.wikipedia.org/wiki?curid=1014897", "title": "Piervincenzo Cortese", "text": ""}
{"id": "1014900", "revid": "94647", "url": "https://it.wikipedia.org/wiki?curid=1014900", "title": "Plessiva", "text": ""}
{"id": "1014901", "revid": "1776051", "url": "https://it.wikipedia.org/wiki?curid=1014901", "title": "Video Pieces", "text": "Video Pieces \u00e8 un video in formato VHS del gruppo heavy metal Iron Maiden, contenente quattro video promozionali.\nIl prodotto \u00e8 fuori catalogo e, il materiale registrato \u00e8 stato inserito nel doppio DVD della band \"The Early Days\"."}
{"id": "1014912", "revid": "1226", "url": "https://it.wikipedia.org/wiki?curid=1014912", "title": "I piatti del Festival delle sagre astigiane", "text": ""}
{"id": "1014935", "revid": "55040", "url": "https://it.wikipedia.org/wiki?curid=1014935", "title": "Uomo morto", "text": ""}
{"id": "1014941", "revid": "22356", "url": "https://it.wikipedia.org/wiki?curid=1014941", "title": "Thrinaxodontidae", "text": ""}
{"id": "1014944", "revid": "1318658", "url": "https://it.wikipedia.org/wiki?curid=1014944", "title": "\u00c9mile-Antoine Bourdelle", "text": "Biografia.\nAll'et\u00e0 di 24 anni aveva vinto una borsa di studio per l'\u00c9cole nationale sup\u00e9rieure des beaux-arts di Parigi.\nBourdelle fu assistente di Rodin, la fama di quest'ultimo ha ingiustamente spesso messo in secondo piano la figura del grande scultore francese, esempio della sua maestria sono \"L'arciere\", \"La Forza\" (braccio del combattente), \"Centauro morente\", fra i moltissimi lavori di pregio, in un'abbastanza recente mostra al Palazzo Ducale di Genova \u00e8 stata resa giustizia in ambito locale al grande scultore:\nper un'idea pi\u00f9 completa del suo lavoro occorre riferirsi a Parigi: ebbe numerosi incarichi pubblici e la monumentalit\u00e0 e i mezzi economici e tecnici di molte sue opere lo stanno a dimostrare, ma soprattutto in Italia \u00e8 ben poco conosciuto in quanto la \"cultura\" accademica non ha mai ben digerito il suo distacco dal seguire le stesse orme di Rodin.\nNon per niente ha nella sua opera parti e opere che si rifanno ad un arcaismo di origine greca con l'influsso della linea gotico-romanica francese, distaccandosi cos\u00ec nettamente dai coevi cubisti che si riferivano per certi aspetti ad altre dimensioni arcaiciste. In questa ricerca ci sono degli scritti anche brevi, ma sostanziali sullo stato mentale dello scultore che entra in contatto col \"Dio\", probabilmente il freudiano \"Oggetto d'Amore Primario \"(La madre), o un ambito mentale temporaneo nel lasso di tempo in cui vi \u00e8 la pratica scultorea richiamabile alle \"ancestrali\" impressioni avute dal rapporto con \"Oggetto d'Amore Primario\", di situazione analoga, ma con riferimento in ambito reale molto diverso e in et\u00e0 pi\u00f9 \"adulta\", ne parla anche Arturo Martini e traspare anche da scritti (ma soprattutto dalla plastica) di Henry Moore.\nNello specifico localistico ed in ambito ristretto, queste sue considerazioni, come quelle di Arturo Martini, tramite una rilettura con le attuali nozioni, ma soprattutto con l'applicazione pratica nella scultura, sono state utilizzate come parte del sostrato di studio psichico per la preparazione e la messa in opera di interventi validi per appoggio e studio terapeutico a Genova presso Museattivo Claudio Costa. Emile-Antoine Bourdelle \u00e8 sepolto presso il cimitero di Montparnasse a Parigi.\nMuseo.\nIl mus\u00e9e Bourdelle \u00e8 un museo che si trova al numero 18 della via Antoine Bourdelle nel XV \"arrondissement\" di Parigi, Francia."}
{"id": "1014945", "revid": "767487", "url": "https://it.wikipedia.org/wiki?curid=1014945", "title": "Classe Sibirykov", "text": "Le navi classe Sibirykov (progetto 873 secondo la classificazione russa) sono unit\u00e0 per ricerche oceanografiche di costruzione polacca.\nLa classificazione russa probabilmente \u00e8 EOS (Ekspeditsionnoye Okeanograficheskoye Sudno: nave per spedizioni oceanografiche).\nUtilizzo.\nQueste unit\u00e0, in pratica, si occupano della ricerca di minerali sui fondali marini. Si tratta di navi di grandi dimensioni, equipaggiate con due piccoli sottomarini ognuna.\nSono state costruite presso il cantiere navale polacco di A. Warski, presso Stettino.\nLe unit\u00e0 operative sono due.\nCollegamenti esterni.\nLa classe Sibirykov su warfare.ru"}
{"id": "1014946", "revid": "1543377", "url": "https://it.wikipedia.org/wiki?curid=1014946", "title": "Elisabetta d'Assia-Darmstadt", "text": "Moglie del granduca Sergej Aleksandrovi\u010d Romanov, il quinto figlio dello zar Alessandro II di Russia e di Maria Aleksandrovna (da nubile principessa Maria Massimiliana d'Assia-Darmstadt), Elizaveta era anche sorella maggiore di Aleksandra F\u00ebdorovna, l'ultima imperatrice di Russia.\nBiografia.\nInfanzia.\nElisabetta nacque il 1\u00ba novembre 1864, figlia secondogenita di Luigi IV, Granduca d'Assia e del Reno e della principessa Alice di Gran Bretagna, figlia della regina Vittoria. \nLe fu dato il nome di \"Elisabeth Alexandra Luise Alix\": \"Elisabeth\" sia in onore di Santa Elisabetta d'Ungheria (membro della casa d'Assia) che della nonna paterna, la Principessa Elisabetta di Prussia, e \"Luise\" e \"Alix\" in onore dei suoi genitori. Elisabetta in famiglia veniva chiamata \"Ella\".\nAnche se proveniva da una dei casati pi\u00f9 antichi e nobili della Germania, Elisabetta e la sua famiglia vissero una vita piuttosto modesta per gli standard reali. I bambini pulivano i pavimenti e le loro stanze, mentre la madre cuciva i vestiti per se stessa e per i bambini. Durante la guerra austro-prussiana, la principessa Alice spesso portava con s\u00e9 Elisabetta durante le visite ai soldati feriti in un vicino ospedale. In questo ambiente relativamente felice e sicuro, Elisabetta crebbe nelle abitudini nazionali inglesi, e l'inglese era diventata la sua prima lingua. Pi\u00f9 tardi nella vita, avrebbe detto a un amico che, all'interno della sua famiglia, lei e i suoi fratelli parlavano inglese con la madre e il tedesco con il padre.\nNell'autunno del 1878, un'epidemia di difterite sconvolse la casa d'Assia, uccidendo la sorella minore di Elisabetta, Maria il 16 novembre, e sua madre Alice il 14 dicembre. Elisabetta, che era stata mandata a casa della nonna paterna all'inizio dell'epidemia, fu l'unico membro della sua famiglia a non ammalarsi. Quando le fu finalmente permesso di tornare a casa, descrisse l'incontro come \"terribilmente triste\" e disse che tutto era \"come un sogno orribile\".\nAmmiratori e corteggiatori.\nAffascinante e con una personalit\u00e0 molto accomodante, Elisabetta \u00e8 stata considerata da molti storici e contemporanei una delle pi\u00f9 belle donne in Europa a quel tempo. In giovent\u00f9 attir\u00f2 l'attenzione di un suo cugino, il futuro imperatore tedesco Guglielmo II che all'epoca era uno studente dell'Universit\u00e0 di Bonn e nei fine settimana andava a visitare la sua zia Alice e i suoi parenti dell'Assia. Durante queste frequenti visite, si infatu\u00f2 di Elisabetta, inviandole numerose poesie d'amore, ma Elisabetta non era attratta da lui. Lo rifiut\u00f2 gentilmente e questo suo rifiuto fece abbandonare gli studi a Guglielmo, che ritorn\u00f2 in Prussia.\nOltre a Guglielmo II, Elisabetta aveva molti altri ammiratori, tra i quali Lord Charles Montagu, secondo figlio di William Montagu, VII duca di Manchester, e Henry Wilson.\nUn altro pretendente fu il futuro Federico II di Baden. La regina Vittoria lo descrisse come \"cos\u00ec buono e stabile\", con \"una posizione sicura e felice\", che quando Elisabetta lo rifiut\u00f2, la regina fu \"profondamente colpita\". La nonna di Federico, l'imperatrice Augusta, era cos\u00ec furiosa per il rifiuto di Elisabetta che le ci volle del tempo per perdonarla.\nAltri ammiratori includevano:\nMatrimonio.\nMa fu un granduca russo che alla fine vinse il cuore di Elisabetta. La prozia di Elisabetta, l'imperatrice Maria Alexandrovna di Russia, era spesso in visita in Assia. Durante queste visite, era di solito accompagnata dai suoi figli pi\u00f9 piccoli, Sergej e Pavel. Elisabetta li conosceva fin da quando erano bambini e, inizialmente, li vedeva come altezzosi e riservati. Sergej, in particolare, era un giovane molto serio e religioso, che fu attratto da Elisabetta dopo averla vista per la prima volta molti anni prima.\nIn un primo momento, Sergej fece poca impressione su Elisabetta. Ma dopo la morte di entrambi i genitori di Sergej, lo shock della sua perdita fece in modo che Elisabetta lo vedesse \"sotto una nuova luce\". Si diceva che Sergej era particolarmente attaccato a Elisabetta perch\u00e9 lei aveva lo stesso carattere della sua amata madre. Cos\u00ec, quando Sergej si dichiar\u00f2 per la seconda volta, lei accett\u00f2, con grande dispiacere di sua nonna, la regina Vittoria.\nLe nozze vennero celebrate il 15 giugno 1884 presso la cappella del Palazzo d'Inverno a San Pietroburgo. Divenne granduchessa Elizaveta Feodorovna. In occasione del loro matrimonio, lo zarevic Nicola, vide per la prima volta la sua futura moglie, sorella minore di Elisabetta, la principessa Alix.\nGranduchessa di Russia.\nLa nuova granduchessa fece una buona prima impressione sulla famiglia del marito e sul popolo russo. \"Tutti si innamorarono di lei dal momento in cui \u00e8 venuta in Russia dalla sua amata Darmstadt\", scrisse uno dei cugini di Sergej. La coppia si stabil\u00ec nel palazzo Beloselsky-Belozersky a San Pietroburgo; poi, nel 1892, Sergej fu nominato governatore generale di Mosca da suo fratello maggiore, lo zar Alessandro III, e la coppia and\u00f2 a risiedere in uno dei palazzi del Cremlino. Durante l'estate, andavano a Il'yinskoe, una tenuta fuori Mosca che Sergej che aveva ereditato da sua madre.\nLa coppia non ebbe figli. Insieme al marito adott\u00f2 e crebbe i granduchi Maria Pavlovna e Dmitrij Pavlovi\u010d, a seguito della scomparsa della loro madre, Alexandra Georgievna, morta nel mettere al mondo quest'ultimo, e del secondo matrimonio del loro padre, giudicato scandaloso dalla corte.\nIl 18 febbraio 1905 Sergej fu assassinato nel Cremlino dal socialista-rivoluzionario, Ivan Platonovi\u010d Kaljaev. L'evento fu uno shock terribile per Elisabetta. La nipote Maria ricord\u00f2 che il volto di sua zia era \"pallido e impietrito\" e non avrebbe mai dimenticato la sua espressione di tristezza infinita. Il giorno dell'omicidio del marito, Elisabetta si rifiut\u00f2 di piangere. Ma Maria ricord\u00f2 come la zia lentamente si abbandon\u00f2 ai singhiozzi. Molti della sua famiglia e gli amici temevano che avrebbe avuto un esaurimento nervoso, ma ella recuper\u00f2 rapidamente la sua equanimit\u00e0. In seguito Kaljaev venne condannato e impiccato il 23 maggio 1905.\nVita religiosa.\nDopo l'assassinio del marito, Elisabetta indoss\u00f2 il lutto e divenne vegetariana. Nel 1909, vendette la sua magnifica collezione di gioielli ed altri beni di lusso; anche il suo anello di nozze non venne risparmiato. Con il ricavato apr\u00ec il Convento delle Sante Marta e Maria e ne divenne la badessa.\nIn seguito apr\u00ec un ospedale, una cappella, una farmacia e un orfanotrofio sul suo terreno. Elisabetta e le sue sorelle lavorarono instancabilmente tra i poveri e gli ammalati di Mosca. Visitava spesso i bassifondi di Mosca e fece tutto il possibile per contribuire ad alleviare le sofferenze dei poveri.\nPer molti anni, l'istituzione di Elisabetta ha aiutato i poveri e gli orfani a Mosca promuovendo la preghiera e la carit\u00e0 delle donne devote.\nNel 1916, Elisabetta ebbe il suo ultimo incontro con la sorella, la zarina Alessandra, a Carskoe Selo. Durante quell'incontro privato, l'istitutore e i figli dello zar ricordarono che durante la discussione Elisabetta espresse le sue preoccupazioni per l'influenza che Rasputin aveva su Alessandra e sulla corte imperiale, e la preg\u00f2 di ascoltare gli avvertimenti suoi e degli altri membri della famiglia imperiale.\nNel 2010 uno storico afferm\u00f2 che Elisabetta poteva essere consapevole che l'omicidio di Rasputin avrebbe avuto luogo e, in secondo luogo, sapeva chi avrebbe commesso quel particolare omicidio quando scrisse una lettera e la mand\u00f2 allo Zar e due telegrammi al Granduca Dmitrij Pavlovi\u010d e Zinaida Jusupova, la sua amica. I telegrammi, scritti la notte dell'omicidio, rivelano che la Granduchessa era a conoscenza di chi fossero gli assassini prima che le informazioni fossero rese pubbliche e dichiar\u00f2 di ritenere che l'omicidio fosse un \"atto patriottico.\"\nMorte.\nNel 1918 Vladimir Lenin ordin\u00f2 alla \u010ceka di arrestare Elisabetta. Fu quindi esiliata prima a Perm', poi ad Ekaterinburg, dove trascorse alcuni giorni e si un\u00ec ad altri prigionieri: il Granduca Sergej Michajlovi\u010d; i Principi Ivan Konstantinovi\u010d, Konstantin Konstantinovi\u010d, Igor' Konstantinovi\u010d e Vladimir Pavlovi\u010d Palej; Fyodor Remez, segretario personale del granduca Sergio, e Varvara Jakovleva, una suora del convento di Mosca della Granduchessa. Furono tutti portati ad Alapaevsk il 20 maggio 1918, dove furono ospitati nella Scuola Napolnaya alla periferia della citt\u00e0.\nA mezzogiorno del 17 luglio, l'ufficiale della \u010ceka Pyotr Startsev ed alcuni lavoratori bolscevichi si recarono nella scuola, prelevarono dai prigionieri tutto il denaro in loro possesso ed annunciarono loro che sarebbero stati trasferiti quella notte nel complesso della fabbrica dell'Upper Siniachikhensky. Alle guardie dell'Armata Rossa fu detto di andarsene e gli uomini della \u010ceka le sostituirono. Quella notte i prigionieri furono svegliati e condotti su carri lungo una strada che portava al villaggio di Siniachikha, a circa 18 chilometri da Alapaevsk dove sorgeva una miniera di ferro abbandonata con una fossa profonda 20 metri. Giunti sul luogo, gli uomini della \u010ceka bastonarono tutti i prigionieri e li gettarono agonizzanti nella fossa, dopodich\u00e9 gettarono delle bombe a mano dentro di essa.\nSecondo il racconto personale di Vasily Ryabov, uno degli assassini, Elisabetta e gli altri sopravvissero alla caduta nella fossa, costringendo Ryabov a lanciare una granata dietro di loro. In seguito all'esplosione, ha affermato di aver sentito Elisabetta e gli altri cantare un inno ortodosso dal fondo del pozzo. Innervosito, Ryabov lanci\u00f2 una seconda granata, ma il canto continu\u00f2. Alla fine una grande quantit\u00e0 di legno di spazzole fu gettato nella fossa e dato alle fiamme.\nNelle prime ore del 18 luglio 1918, il capo della \u010ceka di Alapaevsk, Abramov, ed il capo del Soviet regionale di Ekaterinburg, Beloborodov, che erano stati coinvolti nell'esecuzione della Famiglia Imperiale, si scambiarono una serie di telegrammi nei quali pianificarono di dire che la scuola di Alapaevsk era stata attaccata da una \"banda non identificata\". Un mese dopo, Alapaevsk venne conquistata dall'Armata Bianca dell'ammiraglio Aleksandr Kol\u010dak. Lenin accolse con gioia la notizia della morte di Elisabetta, sottolineando che \"la virt\u00f9 con la corona \u00e8 un nemico pi\u00f9 grande per la rivoluzione mondiale che un centinaio di zar tiranni\".\nDestino dei resti.\nL'8 ottobre 1918, i soldati dell'Armata Bianca scoprirono i resti di Elisabetta e dei suoi compagni, ancora all'interno della fossa nella quale erano stati assassinati. Nonostante fossero rimasti l\u00ec per quasi tre mesi, i corpi erano in condizioni relativamente buone. Si pensava che la maggior parte fosse morta lentamente a causa di ferite o di fame, piuttosto che a causa del successivo incendio. Elisabetta era morta per le ferite subite nella sua caduta nella miniera, ma prima della sua morte aveva ancora trovato la forza di fasciare la testa del morente principe Ivan con il suo soggolo. Con l'avvicinarsi dell'Armata Rossa, i loro resti furono portati via e sepolti nel cimitero della missione ortodossa russa a Pechino, Cina. In seguito il corpo di Elisabetta fu portato a Gerusalemme dove venne tumulato nella Chiesa di Maria Maddalena.\nCanonizzazione.\nElisabetta fu canonizzata dalla Chiesa Ortodossa fuori dalla Russia nel 1981 e nel 1992 dal Patriarcato di Mosca come \"Santa martire Elisabetta Feodorovna\". I suoi santuari principali sono il Convento di Marfo-Mariinsky, che fond\u00f2 a Mosca, ed il convento di Santa Maria Maddalena sul Monte degli Olivi, che con il marito contribu\u00ec a fondare e dove sono custodite le sue reliquie insieme a quelle di suor Varvara Jakovleva\nCommemorazione.\n\u00c8 una dei dieci martiri del XX secolo provenienti da tutto il mondo che sono raffigurati nelle statue sopra il grande portale occidentale della abbazia di Westminster, a Londra, ed \u00e8 anche rappresentata in the restored nave screen installato nella Cattedrale di St Albans nell'aprile 2014.\nUna statua a lei dedicata \u00e8 stata eretta nel giardino del suo convento a Mosca dopo la dissoluzione dell'Unione Sovietica. La sua iscrizione recita: \"Alla granduchessa Elisabetta Feodorovna: con pentimento.\"\nRiabilitazione.\nL'8 giugno 2009, il Procuratore generale della Russia ha ufficialmente riabilitato Elisabetta Feodorovna, insieme ad altri Romanov: Michail Aleksandrovi\u010d, Sergej Michajlovi\u010d, Ivan Konstantinovi\u010d, Konstantin Konstantinovi\u010d e Igor' Konstantinovi\u010d. \"Tutte queste persone sono state sottoposte a repressione sotto forma di arresto, espulsione e trattenute dalla \u010ceka senza addebito\", ha dichiarato un rappresentante dell'ufficio."}
{"id": "1014947", "revid": "834", "url": "https://it.wikipedia.org/wiki?curid=1014947", "title": "Biochemical oxygen demand", "text": ""}
{"id": "1014954", "revid": "1543377", "url": "https://it.wikipedia.org/wiki?curid=1014954", "title": "Alberto Alesina", "text": "Biografia.\nFormazione e carriera.\nDopo aver ottenuto il diploma al liceo classico Giovanni Berchet di Milano, frequenta il DES (Discipline Economiche e Sociali) all'universit\u00e0 Bocconi di Milano nel 1976 nello stesso corso di Renato Soru, laureandosi nel 1981. \nNel 1986 consegue un PhD in economia presso l'Universit\u00e0 di Harvard e continua l'attivit\u00e0 accademica negli Stati Uniti. Dal 2003 al 2006, Alesina \u00e8 stato presidente del dipartimento di economia e titolare della cattedra \"Nathaniel Ropes\" di economia politica ad Harvard. \u00c8 stato ricercatore in visita presso diverse istituzioni tra cui il Massachusetts Institute of Technology (MIT), l'Universit\u00e0 di Tel Aviv, l'Universit\u00e0 di Stoccolma, la Banca mondiale e il Fondo monetario internazionale (FMI). Nel 2006, Alesina ha partecipato al progetto \"Stock Exchange of Visions\". \nFigura tra gli studiosi italiani di economia con maggiore indice H.\nDagli anni novanta compare periodicamente in televisione sulle reti nazionali come ospite a programmi politici e culturali (\"Ballar\u00f2\", \"L'infedele\", \"Porta a Porta\", ecc.) e come editorialista per \"il Sole 24 ORE\" e il \"Corriere della Sera\". \u00c8 stato inoltre tra i fondatori della politica economica online e della rivista di ricerca \"Voxeu.org\" e di \"Lavoce.info\". Ha pubblicato editoriali su importanti quotidiani di tutto il mondo. \nIl lavoro di Alesina ha trattato una variet\u00e0 di argomenti, tra cui i cicli di economia politica, l'economia politica della politica fiscale e dei deficit di bilancio, il processo di integrazione europea, le politiche di stabilizzazione nei paesi ad alta inflazione, le unioni monetarie, gli effetti economici delle politiche ridistributive, le differenze nello stato sociale negli Stati Uniti e in Europa, le differenze nel sistema economico negli Stati Uniti e in Europa, l'effetto dei sistemi elettorali sulle politiche economiche, i determinanti della scelta di diversi sistemi elettorali.\nAlesina era membro del \"National Bureau of Economic Research\" (Cambridge, Massachusetts), del \"Centre for Economic Policy Research\" di Londra e dell\"Econometric Society\". \u00c8 stato inoltre eletto membro dell\"American Academy of Arts and Sciences\" nel 2006.\nPubblicazioni.\nAlesina ha pubblicato cinque volumi e ne ha curati molti altri. I suoi volumi accademici pi\u00f9 conosciuti sono \"The Size of Nations\" (MIT press), \"The Future of Europe: Reform or Decline\" (2006, MIT Press) e \"Fighting Poverty in the US and Europea: A World of Difference\" (2004, Oxford University Press). \n\u00c8 stato condirettore del \"Quarterly Journal of Economics\" per otto anni e redattore associato di numerose riviste accademiche. \nNel 2006 pubblica \"Goodbye Europa\", un saggio scritto a quattro mani con l'economista Francesco Giavazzi, dedicato ad illustrare i problemi attuali dell'integrazione europea ed un loro possibile contenimento o soluzione.\nNel 2007 pubblica, sempre con Francesco Giavazzi, \"Il liberismo \u00e8 di sinistra\", un saggio in cui sostiene che riforme liberiste, se scritte ed attuate bene, possano risollevare lo status di quelle categorie sociali pi\u00f9 deboli meglio di quanto possano fare l'assistenzialismo ed il collettivismo.\nSempre nel 2007 pubblica, assieme ad Andrea Ichino una proposta di tassare le donne in modo minore rispetto agli uomini (\"Gender Based Taxation\"). Tale provvedimento non avrebbe costi sulle casse dello stato e - secondo gli autori - dovrebbe contribuire al raggiungimento delle pari opportunit\u00e0 tra uomo e donna.\nNel novembre 2009 pubblica il libro \"L'Italia fatta in casa\", scritto con Andrea Ichino, sul delicato tema della forza lavoro italiana che vive tra le mura domestiche e come essa incide sull'economia nazionale.\nIl libro scritto a sei mani con Giavazzi e Carlo Favero, \"Austerit\u00e0, quando funziona e quando no\", pubblicato nel 2019 da Rizzoli, ha ottenuto il premio Hayek.\nAusterit\u00e0 espansiva.\nNel 2009, insieme a Silvia Ardagna, Alesina ha pubblicato \u00ab\"Large Changes in Fiscal Policy: Taxes Versus Spending\"\u00bb, un lavoro accademico molto citato, e molto influente, con cui gli autori intendevano mostrare come misure di austerit\u00e0 e di rigore non danneggino le economie, ma, anzi, al contrario, aiutino la ripresa economica (cosiddetta \"austerit\u00e0 espansiva\"). Secondo l'economista Paul Krugman, premio Nobel per l'economia, l'articolo dei due economisti ha avuto una grande influenza sui decisori politici e, insieme a \"Growth in a Time of Debt\" di Carmen Reinhart e Kenneth Rogoff (2010), ha contribuito a creare il clima per l'ondata di austerity fiscale che, a partire dal 2010, ha dilagato sull'Europa durante l'imperversare della crisi economica iniziata nel 2008.\nNel suo articolo, Krugman fa notare come, mentre entrambi i lavori hanno fornito la giustificazione tecnica per una serie di misure recessive e socialmente inique in tutta Europa, a un successivo approfondito esame si sono mostrati entrambi profondamente fallaci, perch\u00e9 viziati da errori concettuali e fattuali, dimostrati, tra gli altri, da analisti economici del Fondo Monetario Internazionale e del \"Roosevelt Institute\". La teoria dell'\"austerit\u00e0 espansiva\" di Alesina e Ardagna \u00e8 stata \"demolita\" da Olivier Blanchard, economista capo del Fondo Monetario Internazionale, che mostr\u00f2 come lo studio fosse viziato da una grossolana sottostima, pari a una unit\u00e0, dei moltiplicatori usati nell'analisi. Krugman ha descritto il lavoro dei 'Bocconi Boys' Alesina e Ardagna come \"un assalto frontale e pieno all'affermazione keynesiana secondo cui i tagli alla spesa pubblica sulle economie deboli producono ulteriore debolezza\".\nMorte.\nMuore il 23 maggio 2020 all'et\u00e0 di 63 anni a causa di un arresto cardiaco mentre si trovava a New York di ritorno da una camminata in montagna, insieme a sua moglie."}
{"id": "1014957", "revid": "287204", "url": "https://it.wikipedia.org/wiki?curid=1014957", "title": "Elettrologia", "text": "Lelettrologia \u00e8 la parte della fisica che spiega come le cariche elettriche si muovono lungo un conduttore e dove esse si situano ed \u00e8 perci\u00f2 la scienza che studia l'elettricit\u00e0 e il comportamento degli elettroni."}
{"id": "1014965", "revid": "124885521", "url": "https://it.wikipedia.org/wiki?curid=1014965", "title": "Tiberio Claudio Nerone (pretore 42 a.C.)", "text": "Biografia.\nMembro della gens Claudia sia da parte di padre sia di madre, Nerone era discendente diretto del console Tiberio Claudio Nerone figlio del censore Appio Claudio Cieco. Il padre era Druso Claudio Nerone, che aveva combattuto contro i pirati agli ordini di Pompeo Magno nel 67 a.C., e che rimase famoso per il suo suggerimento di mandare in esilio i membri della Congiura di Catilina. Appartenente a una famiglia di provata fedelt\u00e0 alla Repubblica, fu il padre del secondo imperatore romano, Tiberio e del comandante militare, Druso maggiore (padre di Germanico, Claudia Livilla e dell'imperatore Claudio), quindi bisnonno dell'imperatore Caligola e trisavolo dell'imperatore Nerone.\nServ\u00ec Gaio Giulio Cesare come questore nel 48 a.C., comandando la flotta romana nella guerra alessandrina: la vittoria ottenuta sulla flotta egiziana gli consent\u00ec di ottenere una carica sacerdotale. Ulteriori incarichi assegnatigli da Cesare riguardavano la gestione delle colonie romane in Gallia.\nSebbene avesse combattuto con Cesare, Nerone era un repubblicano convinto e un sostenitore del partito degli ottimati: giunse anche a proporre di premiare gli assassini di Cesare nel 44 a.C., quando questi sembravano aver preso il sopravvento. Malgrado ci\u00f2, i meriti acquisiti durante il servizio con il dittatore romano gli permisero di venire eletto pretore (42 a.C.).\nFu in questo periodo che Nerone spos\u00f2 Livia Drusilla: i due erano imparentati, in quanto il padre di lei, Marco Livio Druso Claudiano, era originario della gens Claudia. Nerone ebbe da Livia il primo figlio, chiamato anche lui Tiberio Claudio Nerone, nato il 16 novembre 42 a.C. Quello stesso anno vi fu un rapido degenerare della situazione tra i membri del Secondo triumvirato, con Ottaviano e Marco Antonio che si dichiararono guerra. Dovendo scegliere da che parte stare, Nerone prefer\u00ec puntare sul secondo.\nNel 41 a.C. abbandon\u00f2 Roma con Livia e il figlio, per raggiungere Lucio Antonio, fratello di Marco, a Perusia, che per\u00f2 trov\u00f2 sotto assedio degli uomini di Ottaviano. Quando la citt\u00e0 cadde, nel 40 a.C., Nerone dovette fuggire prima a Preneste e poi a Napoli, che per\u00f2 dovette abbandonare, dopo aver tentato inutilmente di reclutare una forza di schiavi da opporre a Ottaviano, per raggiungere Sesto Pompeo, che teneva la Sicilia come rappresentante dell'opposizione senatoriale a Ottaviano; infine raggiunse Marco Antonio, assieme alla propria famiglia, in Achea.\nNel 40 a.C., Ottaviano e Marco Antonio si riconciliarono, dopo una guerra di tre anni. Finalmente Nerone pot\u00e9 tornare a Roma con la famiglia. Ci\u00f2 che accadde fu che, nell'arco di brevissimo tempo, Ottaviano divorzi\u00f2 dalla moglie Scribonia nello stesso giorno in cui questa dava alla luce la loro figlia Giulia, Nerone fu convinto o costretto dal futuro imperatore a divorziare da Livia, nacque il secondo figlio di Nerone e Livia (Nerone Claudio Druso, 14 gennaio 39 a.C.), e Ottaviano e Livia si sposarono (17 gennaio) senza aspettare il periodo di interdizione dopo il divorzio e con Nerone che partecip\u00f2 alla cerimonia presentando la sposa cos\u00ec come avrebbe fatto un padre. Sebbene sia stata tramandata la storia che Ottaviano si innamor\u00f2 immediatamente di Livia, non appena la incontr\u00f2, e volle quindi fortemente sposarla, in realt\u00e0 \u00e8 plausibile che il loro rapido matrimonio fosse suggerito da convenienze politiche: a Ottaviano faceva infatti comodo il sostegno della \"gens\" patrizia dei Claudii; allo stesso tempo, i compromessi \"Claudii Nerones\" necessitavano del sostegno del promettente Ottaviano per sopravvivere politicamente.\nCome da accordi, Nerone accolse in casa i due figli e li allev\u00f2. Quando mor\u00ec, nel 33 a.C., fu Tiberio a pronunciare l'orazione funebre, prima di raggiungere assieme a Druso la casa della madre e del padre adottivo."}
{"id": "1014967", "revid": "256896", "url": "https://it.wikipedia.org/wiki?curid=1014967", "title": "Teodemaro", "text": "Biografia.\nSal\u00ec al trono, alla morte di Ariamiro, nel 561.\nAll'inizio del suo regno, comunque, tutto il popolo svevo si convert\u00ec al cattolicesimo, assieme a lui, probabilmente per la predicazione di San Martino di Braga, vescovo di Braga, dal 561. Il suo predecessore, Ariamiro, con l'appoggio di Pelagio I papa dal 556 al 561, aveva convocato, il 1\u00ba maggio del 561, il primo concilio di Braga, che, dopo la morte di Ariamiro Teodemaro port\u00f2 alla conclusione, nel 563.\nIl primo concilio di Braga, con l'approvazione di Giovanni III, papa dal 561 al 574 decise che:\nDurante il suo regno divise il territorio in due province ecclesiastiche, Lugo e Braga, sancito dall'assemblea di Lugo del 569.\nNel 569, il suo regno fu attaccato da Leovigildo, re ariano dei Visigoti, che si era accordato coi Bizantini, per avere libert\u00e0 d'azione contro gli Svevi. Leovigildo, con grande rapidit\u00e0, si impadron\u00ec di Palencia, Zamora e Le\u00f3n, ma non di Astorga che gli oppose una tenace resistenza. L'anno dopo (570), rotta l'alleanza coi Bizantini, Leovigildo, lasciato il regno di Svevia, si rivolse contro le province bizantine.\nTeodemaro mor\u00ec in quello stesso anno, nel 570,e gli succedette Miro.\nDiscendenza.\nTeodemaro dalla moglie di cui non si conoscono n\u00e9 il nome n\u00e9 gli ascendenti, ebbe un figlio:"}
{"id": "1014968", "revid": "767487", "url": "https://it.wikipedia.org/wiki?curid=1014968", "title": "Classe Gorya", "text": "I dragamine di progetto 1266.0 Admiral Zheleznyakov (conosciuti in Occidente con il nome in codice NATO di classe Gorya) sono grandi navi in servizio con la marina militare russa progettate per operare in mare aperto.\nLa classificazione russa per questo tipo di unit\u00e0 \u00e8 \"MT\" (\"Morskoy Tral'shchick\": dragamine d'altura).\nUtilizzo.\nI classe Gorya sono equipaggiati con una completa suite per la ricerca e la distruzione di mine. Le loro dotazioni, infatti, comprendono anche 8 piccoli tubi lanciasiluri per la distruzione degli ordigni.\nInoltre, hanno anche una limitata capacit\u00e0 di autodifesa, grazie ai due impianti per missili terra-aria a corto raggio SA-N-8.\nI piani prevedevano la costruzione di ben 20 unit\u00e0, ma, a causa della disastrosa situazione economica che ha seguito il crollo dell'URSS, solo due furono ultimate."}
{"id": "1014974", "revid": "123142450", "url": "https://it.wikipedia.org/wiki?curid=1014974", "title": "Tecnigrafo", "text": "Il tecnigrafo \u00e8 uno strumento di assistenza al disegno tecnico composto da una squadra (o coppia di righelli vincolati in maniera ortogonale) montata su di un goniometro che ne consente la rotazione angolare.\nDescrizione.\nIl gruppo (squadra/coppia di righelli - goniometro) \u00e8 in grado di muoversi liberamente sulla superficie del piano di lavoro, attraverso lo scorrimento diretto o indiretto su due guide ancorate al tavolo da disegno o al banco. Tali guide, che fungono da binari, vincolano il movimento del gruppo rispettivamente nella direzione orizzontale o verticale del piano di lavoro e possono essere bloccate indipendentemente una dall'altra.\nIl tecnigrafo (in inglese \"drafting machine\") risulta presente negli uffici di progettazione delle aziende italiane dal secondo decennio dello scorso secolo. Pu\u00f2 essere interessante osservare come Enciclopedia Britannica precisi esplicitamente il 1930 come anno di introduzione di tale attrezzo: un annuncio pubblicitario da \"Memorie di architettura pratica\" del 1913 consente di anticipare di un ventennio tale data, almeno per l'Italia.\nNei tecnigrafi di pi\u00f9 vecchia concezione, il movimento del gruppo era assicurato da un sistema di bracci a parallelogramma che consentivano il mantenimento in posizione delle squadre durante lo spostamento del gruppo. I bracci erano poi equilibrati mediante un sistema di contrappesi o di molle.\nIl tecnigrafo \u00e8 frequentemente montato su di un tavolo da disegno dotato di un piano di lavoro rigido e dotato di superficie liscia, ancorato ad una base che ne permette l'inclinazione e l'elevazione. In questo modo l'elaborazione grafica pu\u00f2 essere condotta all'altezza pi\u00f9 conveniente tanto con il piano di lavoro orizzontale, quanto con il piano di lavoro verticale. Esistono - inoltre - versioni particolari del tavolo da disegno come ad esempio quelle a doppio formato A0 (per elaborazioni grafiche di grandi dimensioni), oppure quelli applicabili a parete i WALL TABLE inventati dall'italiano Franco Rossetti che consentono di essere richiusi in soli 10 cm di spazio, oppure ancora quelli con piano di lavoro retroilluminato, per le quali sono necessari tecnigrafi dotati di supporti specifici.\nCon il tecnigrafo \u00e8 possibile eseguire tutta una serie di operazioni di disegno altrimenti realizzabili solo con un pi\u00f9 complesso utilizzo di classiche righe, squadre e goniometri, come - ad esempio - il tracciamento di linee parallele, linee ortogonali, linee inclinate secondo angolazioni prestabilite, misurazione di angoli, ecc.\nCon lo sviluppo dei software di assistenza al disegno (CAD), l'utilizzo del tecnigrafo - specialmente in ambito professionale - si \u00e8 drasticamente ridotto e la trascrizione su carta dell'elaborato grafico \u00e8 ormai affidata al plotter."}
{"id": "1014976", "revid": "110157", "url": "https://it.wikipedia.org/wiki?curid=1014976", "title": "SWITCH", "text": "SWITCH \u00e8 una fondazione svizzera fondata nel 1987 che gestisce la rete informatica delle universit\u00e0 svizzere.\nSi occupa inoltre dell'assegnazione e della gestione dei domini di primo livello .ch e .li, quest'ultimo per conto del Liechtenstein. I suoi server si trovano presso il Politecnico federale di Zurigo."}
{"id": "1014979", "revid": "120640798", "url": "https://it.wikipedia.org/wiki?curid=1014979", "title": "Cooperativa del Libro Popolare", "text": "Cooperativa del libro popolare (Colip) \u00e8 una casa editrice italiana fondata nel marzo del 1949 per iniziativa del Partito Comunista, con lo scopo di contrastare il clima che si era venuto a creare in Italia dopo l'esclusione dei comunisti dal governo e la vittoria democristiana alle elezioni dell'aprile 1948.\nLa collana principale fu l'Universale Economica, conosciuta con il nome \"Universale del Canguro\" a causa del suo simbolo: un canguro con ben in mostra il marsupio, una capiente tasca contenente tre libri di formato tascabile. Si trattava infatti di una collezione economica e popolare di formato tascabile, che si riprometteva, grazie al prezzo modicissimo (100 lire ogni volume), di diffondere la lettura ad ogni livello della scala sociale. Nell'arco di cinque anni la Colip pubblic\u00f2 200 volumi dell'Universale Economica, proponendo i grandi classici del pensiero laico e razionalista. Nel 1954, la crisi economica divenne inguaribile e la collana fu prelevata da Giangiacomo Feltrinelli su cui appoggi\u00f2 la fondazione della casa editrice che porta il suo nome."}
{"id": "1014991", "revid": "1310927", "url": "https://it.wikipedia.org/wiki?curid=1014991", "title": "Morski Klub Sportowy Pogo\u0144 Szczecin", "text": "Il Morski Klub Sportowy Pogo\u0144 Szczecin (polacco per \"Club sportivo marittimo Pogo\u0144 Stettino\"), noto come Pogo\u0144 Szczecin, \u00e8 una societ\u00e0 calcistica polacca con sede nella citt\u00e0 di Stettino. Nella stagione 2017-2018 milita nell'Ekstraklasa, la massima divisione del calcio polacco.\nFondato il 21 aprile 1948, nella sua storia ha ottenuto due secondi posti in campionato e ha disputato tre finali della coppa nazionale, perdendole tutte. A livello internazionale ha preso parte a tre edizioni della Coppa UEFA senza mai riuscire a superare il primo turno.\nDisputa le partite interne nello Stadio municipale (pol. \"Stadion Miejski\") di Stettino, che pu\u00f2 contenere 18 027 spettatori.\nStoria.\nIl club venne fondato il 21 aprile 1948 da un gruppo di polacchi arrivati da Leopoli, riprendendo gli stessi colori del Pogo\u0144 Lwow, squadra della citt\u00e0 di provenienza. \"Pogo\u0144\" \u00e8 il nome polacco della Pahonia, l'inseguitore a cavallo, che forma ancora lo stemma nazionale.\nDisputa il primo campionato in massima divisione nella stagione 1959 classificandosi al decimo posto, ma viene retrocesso la stagione successiva. Negli anni sessanta rimane tra la prima e la seconda divisione, ottenendo come massimo risultato il sesto posto ottenuto nella stagione 1967-1968. Il club trascorre gli anni settanta quasi interamente in prima divisione, ed ottiene un buon quarto posto nella stagione 1970-1971, che per poco non consente alla squadra la partecipazione alla nascente Coppa UEFA.\nGli anni ottanta sono probabilmente uno dei migliori periodi per il club: nel 1981 il Pogo\u0144, pur militando in seconda divisione, disputa la finale della coppa nazionale, ma viene sconfitto 1-0 ai tempi supplementari dal Legia Varsavia. Nella stagione successiva torna in prima divisione, e conquista subito un sesto posto. Disputa per il secondo anno consecutivo la finale di Coppa, ma viene nuovamente sconfitto: il trofeo viene conquistato dal Lech Pozna\u0144, che vince la partita 1-0. Le due stagioni successive sono sicuramente positive: la squadra conquista infatti un quarto e un terzo posto, posizione quest'ultima che consente alla squadra di partecipare alla Coppa UEFA 1984-1985. Tuttavia il cammino del Pogo\u0144 termina al primo turno, dove viene eliminato dai tedeschi del Colonia, vincitori di entrambe le partite.\nDopo due campionati conclusi nella parte bassa della classifica, il club conquista un buon secondo posto, miglior piazzamento di sempre, nella stagione 1986-1987, oltretutto Marek Le\u015bniak \u00e8 il capocannoniere del campionato con ventiquattro gol. A questo piazzamento fa seguito un'altra partecipazione alla Coppa UEFA, in cui incontra il Verona. Dopo aver pareggiato 1-1 la partita casalinga, i polacchi perdono 3-1 la trasferta al Bentegodi, e abbandonano quindi la competizione. Il Pogo\u0144 trascorre altri due anni in prima divisione, e viene retrocesso al termine del campionato 1988-1989 per aver perso lo spareggio promozione-retrocessione contro il Motor Lublin.\nIl club torna a giocare in prima divisione nel campionato 1992-1993, che viene concluso al settimo posto; va meglio nella stagione successiva, in cui finisce quinto. Partecipa in seguito alla Coppa Intertoto 1995, ma non va oltre la fase a gruppi. Retrocede al termine di quella stagione, rimanendo in seconda divisione per un solo anno, per poi tornare nel massimo campionato. Da qui alla fine degli anni novanta, per\u00f2, finisce sempre nella parte bassa della classifica.\nGli anni duemila si aprono nel migliore dei modi, con un altro secondo posto conquistato nella stagione 2000-2001. A questo piazzamento fa per\u00f2 seguito una poco fortunata partecipazione alla Coppa UEFA 2001-2002: la squadra viene sorteggiata nel turno preliminare contro gli islandesi del Fylkir, che sconfiggono i polacchi nel doppio confronto. Dopo essere nuovamente retrocesso e risalito, il club partecipa alla Coppa Intertoto 2005, ma si ferma al secondo turno.\nIl Pogo\u0144 viene nuovamente retrocesso nella stagione 2006-2007. Questa volta per\u00f2, il club non riesce ad iscriversi al campionato di seconda divisione, ed \u00e8 costretto a ripartire dalla III liga, la quarta serie del campionato polacco. La squadra riconquista la seconda divisione dopo soli due anni, e nel 2010 disputa la sua terza finale di Coppa contro il Jagiellonia, che vince per\u00f2 la partita 1-0.\nFinalmente, dopo il secondo posto nella stagione 2011-2012 del campionato cadetto, il Pogo\u0144 torna a disputare il massimo campionato polacco nella stagione 2012-2013.\nAllenatori.\n\"A partire dal 1951, in ordine cronologico\"\nCuriosit\u00e0.\nIl Pogon Stettino \u00e8 stata la prima squadra polacca a schierare nel massimo campionato nazionale, una formazione composta da undici stranieri (uno slovacco e dieci brasiliani) nella gara dell'11 aprile 2006 contro il G\u00f3rniczy Klub Sportowy Be\u0142chat\u00f3w persa per due reti a zero. Tutto nasce dall'idea dell'allora presidente Antoni Ptak, che voleva costruire un piccolo Brasile in riva al Baltico. Il presidente costru\u00ec persino un albergo, per ospitare i giocatori brasiliani a Gutow Maly.\nIl 2 aprile 2005 su richiesta dei tifosi, \u00e8 stata sospesa la partita di serie A polacca, Lech-Pogon in segno di rispetto per le condizioni dell'allora papa Giovanni Paolo II. Alla notizia, falsa, che il papa era morto, un portavoce dei tifosi del Lech ha chiesto al quarto uomo se era possibile sospendere la partita e l'arbitro l'ha fatto, in accordo con i capitani. I giocatori si sono radunati a centrocampo per un momento di raccoglimento comune, mentre i tifosi in silenzio hanno ritirato bandiere e striscioni.\nOrganico.\nRosa 2020-2021.\n\"Rosa aggiornata al 15 marzo 2021.\""}
{"id": "1014999", "revid": "131358", "url": "https://it.wikipedia.org/wiki?curid=1014999", "title": "MKS Pogo\u0144 Szczecin", "text": ""}
{"id": "1015002", "revid": "239497", "url": "https://it.wikipedia.org/wiki?curid=1015002", "title": "Mutettu", "text": "Su mutettu (o mutetu o \"Trallallera\") \u00e8 una forma di improvvisazione poetica tipica della Sardegna meridionale, in lingua sarda campidanese (mentre al nord si hanno \"mutu\" e \"battorina\", in logudorese). Vi sono due tipi di \"mutettus\": brevi (o mutetus a dus peis) e lunghi (muttettu longu o a otu peis). Il \"mutettu\" lungo si basa su una metrica alquanto complessa, e solo pochi \"cantadoris\" in grado di improvvisare il \"mutettu\" breve sono in grado di comporre correttamente su \"mutetu longu\". All'interno di questa composizione, sia lunga che breve, si differenziano due parti: una \"sterrina\", di otto versi (a volte anche 9 o 10) nel caso del mutetu longu, due nel caso del mutetu a dus peis, e una \"rima\" (o \"corbetanza\" / \"crobetanza\"), di due versi.\nA seconda del modo in cui viene organizzata la struttura metrica interna a su mutetu, si distinguono principalmente due tipi di muttettu longu: \"a sp\u00e0inu\" e \"a schina de pisci\" o \"in arr\u00e8gula\".\nLa forma a sp\u00e0inu, utilizzata fino alla fine dell'800, non prevede un ordine prefissato nella stesura della sterrina rispetto all'ordine in cui appaiono le parole all'interno della cubertanza.\nLa forma in arr\u00e8gula, o a schina de pisci, prevede invece che la sterrina sia costruita in modo da rimare le parole della cubertanza, ma seguendo un ben preciso percorso a zig-zag che va dall'ultima parola della cubertanza, a ritroso, fino alla prima.\nEsempio muttettu a schin'e pisci:\n Una noti duus imbriagus\n tremendi che sotilis cannas\n mi funt b\u00e8nnius acanta\n prenas cun duas carrafinas\n no intzertant beni is fueddus\n e ddis praxiat su scuriu\n chistion\u00e0nt chi pariant inglesus\n bai pigandi es\u00e8mplus\n A is tempus mius po is fainas mannas\n mesus maisteddus nd'ocup\u00e0nt pagus\n (Francesco Loddo, noto \"Chichinu Loddi\")\nQuindi:\n pagus -&gt; imbriagus\n mannas -&gt; cannas\n ocup\u00e0nt(a) -&gt; acanta\n fainas -&gt; carrafinas\n maisteddus -&gt; fueddus\n mius -&gt; scuriu\n tempus -&gt; es\u00e8mplus\n\u00c8 da notare che quella trascritta corrisponde all composizione che il poeta esegue mentalmente, mentre l'esposizione de su mutetu prevede, oltre alla stesura iniziale della sterrina, una serie di \"torradas\" che esplicitano le rime fra cubertanza e sterrina (\"arretrogas\").\nQuindi l'esposizione del muttettu suesposto risulterebbe:\n Una noti duus imbriagus\n tremendi che sotilis cannas\n mi funt b\u00e8nnius acanta\n prenas cun duas carrafinas\n no intzertant beni is fueddus\n e ddis praxiat su scuriu\n chistion\u00e0nt chi pariant inglesus\n bai pigandi es\u00e8mplus\n Una noti duus imbriagus\npausa: intermezzo coreutico\n Una noti duus imbriagus\n A is tempus mius po is fainas mannas\n mesus maisteddus nd'ocup\u00e0nt pagus\n tremendi che sotilis cannas\npausa: intermezzo coreutico\n tremendi che sotilis cannas\n mesus maisteddus pagus nd'ocup\u00e0nt\n A is tempus mius po is fainas mannas\n mi funt b\u00e8nnius acanta\npausa: intermezzo coreutico\n mi funt b\u00e8nnius acanta\n A is tempus mius po is mannas fainas\n mesus maisteddus pagus nd'ocup\u00e0nt\n prenas cun duas carrafinas\netc. etc."}
{"id": "1015004", "revid": "834", "url": "https://it.wikipedia.org/wiki?curid=1015004", "title": "Centrali d'acquisto", "text": ""}
{"id": "1015008", "revid": "339392", "url": "https://it.wikipedia.org/wiki?curid=1015008", "title": "SA-N-8", "text": ""}
{"id": "1015009", "revid": "729019", "url": "https://it.wikipedia.org/wiki?curid=1015009", "title": "Battaglia di Luzzara", "text": "La battaglia di Luzzara ebbe luogo il 15 agosto 1702, nel corso della guerra di successione spagnola e vide fronteggiarsi gli eserciti franco-spagnolo, al comando del duca di Vend\u00f4me, ed austriaco, al comando del principe Eugenio di Savoia. Al termine entrambi i contendenti proclamarono la vittoria sul nemico.\nIl 12 luglio di quell'anno il diciannovenne futuro re di Spagna Filippo V, giunto in Italia alla testa di un piccolo contingente di truppe spagnole (circa 2.000 uomini), per difendere i possedimenti spagnoli in Italia, si congiunse nei pressi di Cremona con l'armata francese del Vend\u00f4me, forte di circa 30.000 uomini, cui si aggiunse anche un altro contingente spagnolo comandato dal governatore di Milano per conto della Spagna, principe di Vaud\u00e9mont.\nL'armata franco-spagnola puntava a costringere gli imperiali a rinunciare all'assedio della fortezza di Mantova. Accampato presso Sailetto (frazione di Suzzara, Mantova), il principe Eugenio di Savoia seppe dai suoi informatori della presenza dell'armata nemica e, tolto velocemente il campo, raggiunse i franco-spagnoli e, verso le tre del pomeriggio li attacc\u00f2 mentre erano ancora in ordine di marcia. I combattimenti furono piuttosto violenti, si protrassero fino alle nove di sera e le perdite austriache di 4.600 uomini superarono quelle franco-spagnole, attestate su 3.000 uomini.\nL'indomani ciascuno dei due schieramenti vant\u00f2 la vittoria, che fu celebrata con messe di ringraziamento sia a Vienna che a Parigi. I due eserciti si fronteggiarono senza combattersi fino a novembre, quando entrambi lasciarono la zona per i quartieri invernali. A parte l'individuazione del vincitore, \u00e8 un fatto che i franco-spagnoli non raggiunsero l'obiettivo di liberare Mantova dall'assedio e gli austriaci non arretrarono dalla loro posizione.\nAntefatti.\nLa guerra di successione spagnola scoppi\u00f2 nel novembre del 1700 in successione alla morte di Carlo II di Spagna, il quale non aveva generato nessun erede. Di fatto Carlo prima di morire nomin\u00f2 come suo erede Filippo V, nipote del re Luigi XIV di Francia, il 16 novembre 1700 divenne sovrano dell'Impero spagnolo. Tale impero oltre a comprendere la Spagna continentale, ne facevano parte anche i Paesi Bassi spagnoli, gran parte dell'Italia e il Vicereame della Nuova Spagna. Nel 1701, ci furono alcune controversie sui diritti territoriali e commerciali che diedero inizio alla guerra tra Francia, Spagna e Grande Alleanza, il cui candidato era Carlo VI d'Asburgo, il figlio pi\u00f9 giovane di Leopoldo I d'Asburgo, quest'ultimo era l'Imperatore del Sacro Romano Impero.\nLa guerra nel Nord Italia si incentr\u00f2 sui ducati spagnoli di Milano e Mantova, il quale furono considerati essenziali per la sicurezza dei confini meridionali dell'Arciducato d'Austria. A marzo del 1701, le truppe francesi occuparono entrambe le citt\u00e0; Vittorio Amedeo II di Savoia si alle\u00f2 con la Francia, in cambio sua figlia Maria Luisa doveva sposarsi con Filippo V.\nL'anno dopo, il generale Eugenio di Savoia vinse diverse vittorie contro il comandante francese Fran\u00e7ois de Neufville de Villeroy, costringendolo a ritirarsi dietro il fiume Adda. Nonostante le grandi vittorie conseguite da Eugenio, non fu in grado di sfruttare appieno il successo militare visto che Leopoldo devi\u00f2 molte delle sue truppe dall'Italia per affrontare problemi altrove. Tuttavia, improvvis\u00f2 una campagna invernale a sorpresa, riusc\u00ec di fatto a catturare il suo famigerato nemico di guerra, Villeroi in seguito alla sua disfatta nella battaglia di Cremona, a febbraio del 1702, prima di mettere sotto assedio Modena. Determinato a mantenere il controllo della regione, Luigi invi\u00f2 Vend\u00f4me per rimpiazzare Villeroi, oltre ai rifornimenti.\nIl 12 luglio 1702, Vend\u00f4me fu raggiunto da Filippo V, il quale aveva visitato alcune localit\u00e0 italiane sotto controllo della Spagna, come ad esempio il Regno di Napoli, il Regno di Sicilia e il Ducato di Milano. Con l'arrivo di Vend\u00f4me e dei rifornimenti portati da Filippo, l'esercito franco-savoiardo era composto di 30,000 - 35,000 soldati, compresi 10,000 savoiardi e cinque reggimenti della Brigata irlandese. A luglio, Vend\u00f4me riusc\u00ec a catturare Modena, poi marci\u00f2 a nord per occupare Guastalla; il 26 luglio si scontr\u00f2 con la cavalleria imperiale guidata da Visconti nella battaglia di Santa Vittoria.\nAd agosto, un distaccamento guidato da Vend\u00f4me assedi\u00f2 Luzzara, una piccola cittadina tenuta da una guarnigione austriaca di 500 soldati, il quale controllava un ponte sul fiume Po. Il principe Eugenio si trov\u00f2 di fatto tagliato fuori dalla sua base di approvvigionamento a Mirandola, abbandon\u00f2 l'assedio di Mantova, per andare a difendere Luzzara, disse al suo governatore di resistere fino al suo arrivo.\nMolte delle sue truppe si erano stanziate nelle guarnigioni a Mirandola, Bersello e Borgoforte, l'esercito guidato da Vend\u00f4me rimase quindi con 26.000 uomini. Il 14 agosto, raggiunse Riva, un piccolo villaggio a nord di Luzzara; qui apprese che la citt\u00e0 oramai si era gi\u00e0 arresa e che il resto dell'esercito di Vend\u00f4me si stava muovendo in un campo appena fuori.\nConflitto.\nTra il fiume Po e Luzzara, c'erano due rilevati, il quale furono costruiti per evitare che il fiume inondasse la campagna; uno pi\u00f9 alto appena fuori dalla citt\u00e0 e uno pi\u00f9 basso e piccolo vicino al fiume. Eugenio pianific\u00f2 di nascondere le sue truppe dietro questi rilevati, in modo da cogliere di sorpresa l'esercito franco-savoiardo; dal momento che il loro obbiettivo primario sarebbe stato quello di raccogliere il foraggio e l'acqua per i loro cavalli, sperava inoltre di sorprenderli disarmati. Eugenio divise il suo esercito in due linee, la sinistra sotto il comando di Visconti e Charles de Lorraine, mentre la destra sotto Carlo Tommaso di Lorena, Eugenio avrebbe invece guidato la linea centrale.\nDurante la mattina e le prime ore del pomeriggio del 15 agosto, gli imperiali attraversarono il Po e si misero in posizione, ma furono scoperti da una pattuglia francese. In poco tempo si riorganizzarono, verso le 17:00, Eugenio ordin\u00f2 un assalto generale. La sua linea destra fu respinta quattro volte, con gravi perdite su entrambi i lati, in particolare tra le unit\u00e0 irlandesi e il reggimento di Albemarle della linea sinistra francese. La lotta sull'altra linea era ugualmente sanguinosa; Carlo Tommaso e la sua fanteria danese hanno avuto diverse occasioni per sfondare le linee nemiche, anche se lui e tanti altri comandanti veterani ne rimasero uccisi.\nCon il terreno smosso significava che la cavalleria aveva poca efficacia nella battaglia, le vittime erano di conseguenza ancora pi\u00f9 alte in proporzione al numero effettivamente impiegato. I francesi riuscirono a tenere compatte le loro linee fino a quando lo sfinimento pose fine al combattimento intorno a mezzanotte, nessuno dei due eserciti fu in grado di riprendere l'attacco al mattino. Dal momento che Eugenio rimase in possesso del campo di battaglia, reclam\u00f2 la vittoria, secondo la prassi del tempo.\nConseguenze.\nNonostante le 4,000 perdite dell'esercito franco-spagnola guidato da Vend\u00f4me, comparate alle 2,000 perdite dell'esercito imperiale, la maggior parte degli analisti considerano la battaglia un pareggio, anche se pose fine all'offensiva francese; le due armate rimasero l'una di fronte all'altra fino al mese successivo, occasionalmente si bombardano a vicenda Ci\u00f2 permise a Eugenio di resistere fino a quando i due fronti entrarono nella stagione invernale, tuttavia le forze franco-savoiarde riconquistarono tutto il terreno perduto l'anno precedente.\nDue giorni dopo la battaglia, Filippo rientr\u00f2 a Madrid, a gennaio 1703, Eugenio fu convocato a Vienna per assumere la guida del Consiglio di Guerra Imperiale, venne inoltre sostituito come comandante in Italia da Guido von Starhemberg. Il teatro bellico italiano rimase tranquillo nel 1703, Starhemberg si trovava in forte inferiorit\u00e0 numerica, mentre Vend\u00f4me insisteva in una futile offensiva attraverso il Tirolo, all'epoca governato da Massimiliano II Emanuele di Baviera. A ottobre 1703, Vittorio Amedeo II disert\u00f2 a favore dell'Alleanza, nei successivi due anni, Vend\u00f4me riusc\u00ec a conquistare gran parte della Lombardia.\nNel 1708, Eugenio commission\u00f2 al pittore olandese Jan van Huchtenburgh una serie di dipinti e incisioni che avrebbero celebrato le sue vittorie militari, fra di esse vi \u00e8 anche quella di Luzzara."}
{"id": "1015024", "revid": "1745361", "url": "https://it.wikipedia.org/wiki?curid=1015024", "title": "Poldo Sbaffini", "text": "Poldo Sbafini (in inglese \"J. Wellington Wimpy\"), o Poldo Sbaffini nelle storie italiane pubblicate dall'editore Renato Bianconi, \u00e8 un personaggio immaginario del fumetto e della serie animata \"Braccio di Ferro\", apparso per la prima volta in assoluto in Italia il 28 marzo 1935 col nome di Schiffo Schiffini mentre il nome \"Popeye\" rimaneva invariato all'inglese.\nIdeazione del personaggio.\nNell'ideazione del personaggio, E C. Segar si ispir\u00f2 al baffuto J. William \"Windy Bill\" Schuchert, manager della Chester Opera House, luogo in cui da adolescente lavorava come proiezionista. Tra una proiezione e l'altra, Schuchert era solito inviare i suoi dipendenti, tra cui Segar, a comprare per lui dei panini. Secondo il cartonista Bill Mauldin, il nome Wellington deriva invece dal pittore Wellington J. Reynolds, docente di Segar al Chicago Art Institute. Anche la professione di contestato arbitro pugilistico \u00e8 desunta da un vero arbitro, che dirigeva incontri alla Ocean Park Arena di Los Angeles: contestatissimo ma impassibile e vanaglorioso, egli schivava gli oggetti lanciati dal pubblico.\nStoria editoriale.\nPoldo fa la sua prima apparizione nel 1931, come arbitro, in occasione di ripetuti incontri pugilistici a cui Braccio di Ferro partecipa. Tranne che nelle storie di esordio, Poldo \u00e8 disoccupato, ha una cultura vastissima e lascia intravedere che, prima di cadere in povert\u00e0, ha avuto una vita molto complessa e ricca. Sembra di fatto un nobile o un borghese medio-elevato decaduto (probabile il riferimento alla Grande Depressione).\n\u00c8 furbo, scroccone, adulatore, imbroglione e perennemente affamato di hamburger da esser conosciuto da tutti per i grandi morsi che d\u00e0 ogni volta che ne ha uno in mano; tuttavia dimostra di essere anche una persona dalle mille risorse. Si autodefinisce il migliore amico di Braccio di Ferro. Spesso risulta il personaggio pi\u00f9 astuto della comitiva, tanto da essere in (quasi) buone relazioni con la Strega del mare (infatti, in una storia, lui e la comitiva sono intrappolati nella nave della strega, ma scopre una cassa di hamburger a bordo e, per mangiarseli, finge di essersi innamorato di lei). La sua filosofia di vita consiste nell'essere un parassita che nella sua viscidit\u00e0 pu\u00f2 essere spinto a qualsiasi cosa pur di mettere sotto i denti qualcosa.\nFilmografia.\nNei cartoni animati \u00e8 banalizzato e anche il suo aspetto \u00e8 semplificato. Nel cartone animato non ha quasi mai avuto un ruolo importante e, per lo pi\u00f9, \u00e8 stato solo una spalla comica. Nei cortometraggi degli anni Trenta dello Studio Fleischer, Poldo \u00e8 stato presente in quasi tutti gli episodi per interpretare almeno una piccola \"gag\". In seguito le sue apparizioni si sono diradate."}
{"id": "1015028", "revid": "409613", "url": "https://it.wikipedia.org/wiki?curid=1015028", "title": "Zerbino", "text": "Lo zerbino o stuoino \u00e8 un piccolo tappeto, normalmente di forma rettangolare, posizionato immediatamente fuori o dentro l'ingresso di una casa o di un edificio, per consentire alle persone di pulirsi le suole delle scarpe prima di entrare. \nI materiali con cui sono costruiti gli zerbini, sono normalmente materiali molto resistenti e dal difficile deterioramento. I materiali possono essere naturali (per zerbini da interno), come la fibra di cocco o di palma oppure sintetici (per zerbini da esterno), come il nylon, la gomma, l'alluminio o altri metalli.\nPu\u00f2 essere di diverse forme e riportante vari disegni o scritte, come quelli posti all'ingresso di grandi negozi o aziende, ma nell'immaginario televisivo e cinematografico il comune zerbino domestico viene spesso rappresentato con la scritta \"welcome\" (\"benvenuto\") ben visibile su di esso.\nA causa dell'utilizzo che si fa dell'oggetto, per estensione, il termine zerbino viene anche utilizzato per canzonare persone che si comportano timidamente o passivamente anche quando vengono sfruttate o prevaricate da altre persone."}
{"id": "1015033", "revid": "1305772", "url": "https://it.wikipedia.org/wiki?curid=1015033", "title": "Black Market", "text": "Black Market \u00e8 un disco del gruppo statunitense Weather Report, pubblicato nel marzo del 1976 dalla Columbia Records.\nIl brano che d\u00e0 il titolo all'album \u00e8 la sigla storica del notiziario di Radio Popolare.\nClassifica.\nAlbum"}
{"id": "1015034", "revid": "33689", "url": "https://it.wikipedia.org/wiki?curid=1015034", "title": "Terenziano Mauro", "text": "Biografia.\nTerenziano Mauro visse, a quanto sembra, verso la fine del II secolo (nelle sue opere egli fa cenno a Settimio Sereno e ad Alfio Avito appartenenti alla scuola dei \"poetae novelli\" dell'epoca di Adriano (117\u2013138), che dovevano essere di poco a lui anteriori). Il soprannome Mauro fa ritenere che Terenziano fosse originario della provincia della Mauretania.\nOpere.\nPer quello che si riesce a ricostruire, l'opera pi\u00f9 importante di Terenziano fu il trattato in quattro libri (pervenutoci incompleto) \"De litteris, de syllabis, de metris\" (\"Lettere, sillabe e metri poetici\"), in cui ogni capitolo era scritto nel metro relativo.\nA questo trattato in versi si ispirarono molti autori successivi di opere sullo stesso argomento. Le parti considerate pi\u00f9 importanti sono quelle sulla metrica, che si basano sull'opera di Cesio Basso, amico di Persio. Da qui provengono le parole di Terenziano che vengono oggi pi\u00f9 spesso citate (anche se spesso in modo erroneo), vale a dire: \"Pro captu lectoris habent sua fata libelli\" (Il destino degli scritti varia secondo il parere dei lettori). Normalmente per\u00f2 viene citata solo la seconda parte della frase, \"Habent sua fata libelli\", il che viene quindi di solito compreso come \"ogni libro ha il suo destino\".\nIl testo di quest'opera comparve a stampa per la prima volta nel 1497. La ristampa che ne fece nel 1531 lo stampatore parigino Simon de Colines 1531 venne composta in un carattere tipografico Antiqua detto \"Terentianus\", che spesso viene erroneamente attribuito a Claude Garamond.\nUn'edizione delle opere superstiti di Terenziano Mauro venne curata, nel 1836 dal grande filologo tedesco Karl Lachmann, pioniere della moderna critica del testo che da lui prese il nome (\"metodo di Lachmann\")."}
{"id": "1015035", "revid": "76963", "url": "https://it.wikipedia.org/wiki?curid=1015035", "title": "Junichi Masuda", "text": "Biografia.\nSpecializzato nella composizione di musica per videogiochi, ha composto le musiche dell'intera serie di videogiochi \"Pok\u00e9mon\" e di \"Pulseman\" (un videogioco della Game Freak per il Sega Mega Drive).\nLe sue musiche sono state adattate da Shinji Miyazaki per l'anime \"Pok\u00e9mon\".\nMasuda ha inoltre disegnato la regione di Hoenn ed \u00e8 stato nominato direttore responsabile dei videogiochi \"Pok\u00e9mon Diamante\" e \"Perla\" per Nintendo DS.\nHa dichiarato in varie interviste che i suoi Pok\u00e9mon preferiti sono Pichu e Victini."}
{"id": "1015038", "revid": "640389", "url": "https://it.wikipedia.org/wiki?curid=1015038", "title": "Ashikaga Yoshiakira", "text": "Figlio di Ashikaga Takauji, gli succedette alla guida del Giappone come secondo sh\u014dgun dello shogunato Ashikaga.\nTrascorse l'infanzia a Kamakura come ostaggio del clan H\u014dj\u014d; suo padre Takauji, insieme a Nitta Yoshisada e all'Imperatore Go-Daigo combatt\u00e9 contro gli H\u014dj\u014d portando alla caduta dello shogunato Kamakura, e la citt\u00e0 di Kamakura fu espugnata e incendiata. Nella successiva Restaurazione Kemmu, Kamakura fu assegnata a Yoshiakira.\nA causa di problemi interni al governo Yoshiakira fu richiamato a Ky\u014dto; dopo la morte del padre gli succedette come nuovo \"Seii Taish\u014dgun\".\nLa sua tomba si trova all'interno del tempio T\u014d-ji, a Ky\u014dto. Un anno dopo la sua morte, nel 1368, gli succedette come sh\u014dgun il figlio Yoshimitsu."}
{"id": "1015041", "revid": "2045021", "url": "https://it.wikipedia.org/wiki?curid=1015041", "title": "Tiofene", "text": "Il tiofene \u00e8 un composto eterociclico aromatico formato da quattro atomi di carbonio e uno di zolfo legati in una struttura ad anello penta-atomico. Furano e pirrolo sono esempi comuni di analoghi strutturali in cui l'atomo di zolfo \u00e8 rispettivamente sostituito da un atomo di ossigeno e da uno di azoto legato a un idrogeno.\nIl tiofene fu originariamente scoperto da Viktor Meyer nel 1883, come contaminante del benzene. Tra i suoi principali derivati degni di menzione sono il benzotiofene, nel quale un anello benzenico \u00e8 fuso al tiofene, e il dibenzotiofene con due anelli benzenici fusi.\nPropriet\u00e0 chimiche.\nA temperatura ambiente il tiofene si presenta come un liquido incolore dall'odore gradevole simile al benzene, composto col quale condivide l'aromaticit\u00e0 e le conseguenti propriet\u00e0 chimiche.\nIl tiofene \u00e8 un composto aromatico, anche se calcoli teorici indicano una aromaticit\u00e0 minore rispetto a quella del benzene, perch\u00e9 attraverso gli orbitali \"p\" dei cinque atomi dell'anello vengono condivisi 6 elettroni: uno da ciascun atomo di carbonio e due dallo zolfo, rispettando cos\u00ec la regola di H\u00fcckel. La partecipazione di un doppietto solitario dello zolfo alla formazione della nuvola aromatica \u03c0 \u00e8 fondamentale nel determinare il carattere di aromaticit\u00e0 del composto. In conseguenza di tale caratteristica il tiofene \u00e8 suscettibile di attacco elettrofilo sui carboni dell'anello, dando le tipiche sostituzioni elettrofile aromatiche, quali alogenazioni, nitrazioni e le reazioni di Friedel-Crafts e le solfonazioni. In particolare, quest'ultima viene sfruttata per separarlo dal benzene con cui spesso si trova in miscela nel petrolio grezzo: trattando una miscela benzene/tiofene con acido solforico si ottiene la solfonazione del solo tiofene, il cui derivato (un acido solfonico) \u00e8 idrosolubile e pu\u00f2 essere separato per estrazione con solvente. La separazione per semplice distillazione risulterebbe difficile a causa della piccola differenza di temperature di ebollizione, che \u00e8 di circa 4 \u00b0C. Il tiofene, sebbene sia (formalmente) un tioetere, non viene alchilato sull'atomo di zolfo da alogenuri alchilici, a differenza del tetraidrotiofene, anch'esso tioetere, che per\u00f2 aromatico non \u00e8. \nSintesi e fonti.\nTiofene e derivati vengono classicamente ottenuti attraverso la sintesi di Paal-Knorr per reazione di 1,4-dichetoni con agenti solforanti quali il reagente di Lawesson o il pentasolfuro di fosforo (formula molecolare P4S10). Specifici tiofeni si possono poi sintetizzare sfruttando la \"reazione di Gewald\", che sfrutta zolfo elementare:\nIl tiofene e i suoi derivati sono presenti nel petrolio, in concentrazioni variabili tra 1-3% e si possono ottenere anche dal carbone. Costituiscono dei prodotti indesiderati e vengono eliminati tramite il processo di idrodesolforazione, con la scissione in idrocarburi e solfuro di idrogeno.\nUsi.\nI tiofeni sono importanti composti eterociclici utilizzati nella sintesi di farmaci e prodotti fitosanitari. Sono inoltre utili intermedi di sintesi, dei quali viene sfruttata la reattivit\u00e0 in reazioni che coinvolgono elettrofili. Per desolforazione con nichel Raney si ottengono butani 1,4-disostituiti. La polimerizzazione di unit\u00e0 monomere di tiofene produce il politiofene, materiale plastico che pu\u00f2 essere utilizzato come polimero conduttore.\nIl tiofene viene anche utilizzato per la denaturazione dell'etanolo, composto con il quale forma un azeotropo."}
{"id": "1015049", "revid": "81195", "url": "https://it.wikipedia.org/wiki?curid=1015049", "title": "Polimero conduttore", "text": ""}
{"id": "1015050", "revid": "767487", "url": "https://it.wikipedia.org/wiki?curid=1015050", "title": "Il serpente d'oro", "text": "Il serpente d'oro (\"Mission Impossible: The Golden Serpent\") \u00e8 un film del 1989, realizzato unificando due episodi della serie tv \"Il ritorno di Missione Impossibile\".\nTrama.\nJim Phelps e la sua squadra di agenti segreti hanno il compito di distruggere un'organizzazione Sud-Est asiatica chiamata \"Il serpente d'oro\" che ha come scopo lo smercio di grandi partite di droga."}
{"id": "1015052", "revid": "125310669", "url": "https://it.wikipedia.org/wiki?curid=1015052", "title": "Manhunt 2", "text": "Manhunt 2 \u00e8 un videogioco sviluppato dalla Rockstar Games per le piattaforme PlayStation 2, PlayStation Portable e Wii. \u00c8 il seguito di \"Manhunt\", uscito nel 2003. La sua uscita era prevista per il luglio 2007 ma in seguito all'impossibilit\u00e0 di commercializzare il gioco nel Regno Unito, Irlanda, Stati Uniti d'America e Italia la sua commercializzazione \u00e8 stata sospesa. La nuova data di uscita \u00e8 stata cos\u00ec spostata al 31 ottobre 2008 negli Stati Uniti e in Europa. Il gioco, negli USA e in Messico \u00e8 stato pubblicato per PC, senza censure. La Rockstar Games ha pubblicato due trailer sul gioco, disponibili nel sito ufficiale. In questo capitolo la trama si distacca da quella riguardanti il criminale James Earl Cash e ruota attorno alle vicende dello scienziato Daniel Lamb.\nTrama.\nIl gioco \u00e8 ambientato in una citt\u00e0 della Florida, chiamata Cottonmouth. Il gioco inizia con una sommossa che ha luogo in un ospedale psichiatrico, dove improvvisamente la corrente viene a mancare nell'intero edificio, per poi ritornare pochi secondi dopo facendo sembrare tutto come prima, ma cos\u00ec non \u00e8 perch\u00e9 in quei pochi secondi tutte le celle del manicomio si sono aperte. Danny, il protagonista, approfitta del caos generale che si \u00e8 creato all'interno della struttura per fuggire, e guidato dal misterioso Leo, si aggira per la citt\u00e0 nel tentativo di recuperare la memoria e capire cosa lo ha portato a essere rinchiuso in un manicomio.\nModalit\u00e0 di gioco.\nIn Manhunt 2 il protagonista non \u00e8 pi\u00f9 James Earl Cash ma il Dr. Daniel Lamb. Daniel ha lavorato ad un progetto segreto ma alla fine per strani motivi \u00e8 stato spedito nel carcere psichiatrico. Il gioco inizia proprio da qui, mentre Lamb deve fare attenzione a non essere ucciso dagli altri maniaci e dagli infermieri.\nPersonaggi.\nUno scienziato alle dipendenze di una misteriosa azienda, che perde la memoria e si ritrova recluso in un manicomio per ragioni apparentemente ignote. Insieme al suo nuovo compagno, Leo Kasper, partir\u00e0 per un'avventura alla caccia del suo passato. Daniel \u00e8 originario di San Fierro, nello stato di San Andreas (altro mondo fittizio della Rockstar Games). Era sposato e ha due figli: un maschio e una femmina. Ha una laurea in medicina. Porta gli occhiali ed i capelli rasati a zero, indossa una camicia celeste, dei pantaloni beige, delle scarpe bianche e un orologio. Nel finale \"Esame di Coscienza\", si liberer\u00e0 per sempre di Leo, e si rifar\u00e0 una nuova vita: invece nel finale \"Riabilitazione\", sar\u00e0 sconfitto da Leo e perder\u00e0 per sempre la sua mente e il suo corpo.\nUn uomo misterioso che accompagna Danny nella sua ricerca. Si scoprir\u00e0 poi essere un cruento serial killer: che comanda il corpo di Daniel con quest'ultimo. \u00c8 alto, con capelli a cuneo neri, si veste con una maglia marrone chiaro (con maniche rigirate), pantaloni marroni e scarpe sempre marroni chiaro. \u00c8 responsabile della morte della moglie di Danny, del Dottor Pickman, della Dottoressa Deborah e del dottor Michael Grant, amico di Lamb. Nel finale \"Esame di Coscienza\", sar\u00e0 ucciso da Danny, che riuscir\u00e0 a liberarsi di lui; mentre nel finale \"Riabilitazione\", ammazzer\u00e0 Danny e prender\u00e0 il sopravvento sulla sua mente.\nUn dottore di mezz'et\u00e0, creatore del \"Collegamento Pickman\". Vestito con un camice bianco, dei pantaloni marroni e scarpe nere, \u00e8 un anziano con capelli solo ai lati della testa, bianchi. e barba bianca. \u00c8 alto e indossa gli occhiali. Brillante scienziato a capo de \"Il Progetto\". Purtroppo la sua invenzione era difettosa e per questo l'azienda fu smantellata e Danny rinchiuso in un manicomio (con la mente di un killer nel cervello). Appare in molti flashback di Danny (come voce o di persona). Pickman aveva progettato una frase che avrebbe ucciso Danny/Leo in caso di un malfunzionamento al \"Ponte\": Cosa altro vedi nell'oscuro passato e nell'abisso del tempo?. Verr\u00e0 ucciso nel livello \"Origini\" da Leo, dopo che esso aveva tentato di pronunciare la suddetta frase per difendersi dal killer.\nScienziata del Progetto. Donna mediamente alta, con capelli corti e bianchi. Indossa camice, pantaloni marroni chiaro e scarpe bianche. Assisteva Danny/Leo mentre erano al manicomio. Soffocata (ma non uccisa) da Daniel, nel primo livello (Risveglio). Aiuta Danny a ricostruire il suo passato e a sbarazzarsi di Leo.\nAltro scienziato del Progetto. Uomo di colore. Indossa gli occhiali, una camicia rossa/rosa, dei pantaloni beige e scarpe bianche. Era un amico di Daniel. Viene ucciso nel livello \"Vecchi Amici\", da Leo, che aveva bisogno della chiave della sua barca per fuggire dai miliziani del Progetto.\nEnnesima scienziata del Progetto. Donna di carnagione scura (forse \u00e8 di origini indiane), indossa degli occhiali, un camice, una gonna scozzese e delle scarpe marroni chiaro. Gestisce il bordello dove il Progetto recluta le proprie cavie. Aiuta Danny a ricordare il suo passato, dandogli anche la chiave del suo vecchio rifugio. Muore nel livello \"Nettare dell'Amore\", da un colpo di cecchino, sparato da un tetto vicino.\nIl suo nome non viene mai nominato, ma appare in vari flashback e in alcuni livelli come fantasma. Viene uccisa da Leo, che aveva preso il controllo del corpo di Daniel, nel livello \"Violenza Domestica\".\nGang.\nGli infermieri dell'Ospedale Dixmor, sono la prima gang che incontrerete. Sono molto disorganizzati e girano disarmati. Controllano che nessun maniaco fugga, e bloccano gli altri pestandoli violentemente. Sono vestiti di bianco e rasati.\nGli insabbiatori del Progetto. Sono un gruppo di agenti che mirano solo a catturare (o uccidere) chiunque si metta contro l'azienda per cui lavorano. Sono vestiti in smoking, con cappelli, occhiali o fazzoletti neri o bende su un occhio. Sono ben organizzati e girano sempre in gruppo. Le loro armi vanno da semplici piedi di porco a fucili a pompa. Tra le loro armi pi\u00f9 usate c'\u00e8 lo storditore elettrico.\nMilitari assunti dal Progetto. Sono tizi pelati o con creste che vengono ingaggiati dal progetto per fermare Danny e Leo. Sono molto organizzati e pericolosi. Usano quasi sempre armi da fuoco: Colt45, Desert Eagle, Mac-10 e fucili di precisione o raramente manganelli. Sono vestiti con abiti mimetici e anfibi neri. Sono sempre accompagnati da un elicottero militare.\nCacciatori di teste pagati dal progetto. Mercenari con l'unico scopo di uccidere i protagonisti. Sono razzisti; infatti vestono, quasi tutti, con segni che esprimono odio verso la gente di colore o con sacchi di patate in testa, che li fanno sembrare membri del Ku Klux Klan. Alcuni sono semplici civili, mentre altri vecchi contadini conservatori. Le armi usate da questi tizi sono: falcetto, mazza da baseball, Colt45, Desert Eagle, UZI, fucile a pompa, M16, e balestra. A volte sono accompagnati da un aereo militare. I veicoli da loro usati sono: Burrito, Elicottero Militare, Patriot (tutti verdi).\nUna grande gang, abbastanza organizzata. Sono civili vestiti con abiti masochisti o scienziati del Progetto vestiti con camice e maschera animale (asino, maiale, pipistrello, topo...). Le loro zone sono il bordello del Progetto e il Distretto a Luci Rosse. Sono armati di: mazza da baseball, sega circolare, storditore elettrico, ascia e mazza chiodata (solo nella versione per il Wii). Si servono di strumenti di tortura quali sedie da dentista, sedie elettriche e sarcofagi chiodati.\nSemplici gangster di strada che controllano il Distretto a Luci Rosse con i Pervertiti. Non hanno alcun collegamento con il Progetto. Si vestono con felpe con cappuccio rosse o grigie scuro e pantaloni con colore opposto alla felpa. Alcuni indossano anche sulla felpa o sotto la felpa un cappello. Le loro armi sono: tenaglie e mazza da baseball.\nNon proprio una gang, ma solo pazzoidi arrabbiati in fuga. Sono i maniaci del Dixmor, che pur di fuggire massacrano chiunque sia sulla loro strada, soprattutto scienziati e infermieri. Sono vestiti con pantaloni e maglia (a maniche corte) verde. Non indossano scarpe e sono quasi tutti pelati. I legionari sono uguali ma muniti di museruola.\nNon una gang, ma una forza dell'ordine. Essi appaiono in diversi livelli. Indossano un'uniforme blu a maniche corte e scarpe nere e un cappello sulla testa. Sono il classico stereotipo della repressione delle forze dell'ordine, in quanto in alcuni livelli si vedono picchiare dei gangster disarmati e inerti. Le loro armi sono: manganello e torcia (solo PS2 e PSP).\nNon una gang, ma una forza dell'ordine. Appaiono in alcuni livelli. Indossano una tuta/uniforme completamente blu con elmetti grigio/blu. Sono armati di soli fucili a pompa.\nUn gruppo di civili che gestisce un bordello. Appaiono solo una volta. Sono casuali civili, sostenuti dai Mastini, e armati di: martello, Colt45 e fucili a canne mozze.\nNon esattamente dei gangster, ma un gruppo di scienziati che lavorano al Progetto. Sono vestiti con tute celesti/blu o verdi. Alcuni indossano anche un copricapelli verde e occhiali con lenti di ingrandimento. Sono armati solo di: sega e pistola narcotizzante.\nSemplici persone che abitano nella citt\u00e0 del gioco. Non sono pericolose ma se attaccate reagiscono. Alcune fanno parte di una gang o vengono uccisi da una di quest'ultima. Variano di persona in persona e in genere solo alcuni sono armati di: manganello, torcia (PS2/PSP), pala (PC).\nCritiche e controversie.\nLa presentazione del videogioco \u00e8 stata accompagnata da forti critiche relativa alla violenza espressa in esso. Gli organismi di classificazione e censura del Regno Unito, dell'Irlanda del Nord e degli Stati Uniti d'America e della Bosnia si sono rifiutati di fornire un rating al gioco ritenendolo eccessivamente violento e dotato di una violenza fine a se stessa. Senza rating, il gioco non pu\u00f2 essere distribuito. L'uscita del videogioco in territorio italiano \u00e8 stata bloccata dal Ministro Paolo Gentiloni sempre per l'eccessiva violenza dello stesso.\nVisti i blocchi alla commercializzazione in molte nazioni, Take Two Interactive, proprietaria della Rockstar Games, ha deciso di sospendere temporaneamente la diffusione del videogioco in modo da potervi apportare le modifiche richieste per la commercializzazione. Il 27 agosto 2007 la societ\u00e0 ha ricevuto l'autorizzazione a commercializzare una versione riveduta del videogioco nel mercato nordamericano per un pubblico di almeno 17 anni. Nel Regno Unito invece la commercializzazione in ottobre \u00e8 stata nuovamente rifiutata. Comunque, nelle reti Peer-to-peer risulta presente una versione (NTSC) non censurata: questa \u00e8 stata originariamente distribuita da un dipendente Sony che, una volta individuato dalla societ\u00e0, \u00e8 stato licenziato.\nNel Regno Unito la Rockstar Games si \u00e8 rivolta al Video Appeals Committee per richiedere una nuova valutazione sul videogioco dopo le due bocciature e nel dicembre 2007 il comitato ha portato la valutazione del gioco a M rendendolo vendibile nel Regno Unito ai giocatori maggiorenni."}
{"id": "1015053", "revid": "7882162", "url": "https://it.wikipedia.org/wiki?curid=1015053", "title": "Automatic Vehicle Location", "text": ""}
{"id": "1015057", "revid": "120982751", "url": "https://it.wikipedia.org/wiki?curid=1015057", "title": "Redwall", "text": "Redwall \u00e8 un romanzo di Brian Jacques pubblicato in Inghilterra nel 1986.\nDestinato in origine esclusivamente a ragazzi non vedenti, ebbe un grosso successo sia di pubblico che di critica, il che spinse l'autore a dar origine ad un'intera saga basata sul tema che conta ventidue romanzi (dei quali dodici editi in Italia) con illustrazioni di Gary Chalk. In Italia \u00e8 stato edito per la prima volta nel 1993 da Arnoldo Mondadori Editore con il titolo \"L'eroe di Redwall\". \u00c8 stato ristampato successivamente in due nuove edizioni nella categoria \"Juniores Fantasy\" nel 1997 e 1998.\nTrama.\nNella fantastica contea di Fiormuschiato, sorge un'abbazia eretta in tempi antichi dal topo guerriero Martino, e abitata da un ordine di topolini di campagna dediti alla carit\u00e0 e alla fratellanza con tutte le creature del bosco. Un giorno la felice abbazia viene presa d'assalto dal violento ratto Cluny e dalla sua schiera. Spetter\u00e0 al novizio Pietro, che sogna di diventare come Martino, andare in cerca della magica spada appartenuta al famoso guerriero e salvare le sorti dell'abbazia."}
{"id": "1015059", "revid": "767487", "url": "https://it.wikipedia.org/wiki?curid=1015059", "title": "Il lumacone", "text": "Il lumacone \u00e8 un film del 1974 diretto da Paolo Cavara.\nTrama.\nIl maturo Gianni Rodin\u00f2, cuoco siciliano abbandonato dalla moglie, vive in condizioni di miseria morale e materiale. Va a spasso per le strade di Roma, sbronzo, parlando da solo a voce alta, con lo sguardo perso nel vuoto. Ad aiutarlo \u00e8 un ladruncolo bonaccione, Ginetto. Insieme vivono miseramente in uno scantinato. L'uomo, deciso a portare il giovane sulla buona strada, vorrebbe comprare un vagone ferroviario in disuso per trasformarlo in un ristorante alla moda. Gianni riesce a realizzare il suo sogno e a riabilitare il ragazzo."}
{"id": "1015062", "revid": "122456730", "url": "https://it.wikipedia.org/wiki?curid=1015062", "title": "Rivetto", "text": "Il rivetto (chiamato anche ribattino) \u00e8 un elemento meccanico di fissaggio non smontabile. \nSi adotta in tutti quei casi in cui non sia possibile realizzare saldature, per esempio tra due lamiere. L'unico modo per rimuoverlo \u00e8 distruggerlo. \nCaratteristiche.\nI giunti rivettati sono realizzati in lamiere metalliche dove il rivetto subisce solo sforzi di taglio. Prima di essere installato, il rivetto \u00e8 costituito da un cilindro metallico con una testa da un lato. Il rivetto \u00e8 inserito in un foro realizzato precedentemente con un trapano, e quindi l'estremit\u00e0 senza testa viene \"ribadita\", ovvero deformata plasticamente a formare la \"controtesta\". I fori in cui inserire il rivetto devono essere di diametro calibrato, maggiore del diametro del gambo del rivetto non deformato, che si espander\u00e0 fino a riempire tutto il foro all'atto della realizzazione della controtesta. L'area libera deve essere di diametro di circa una volta e mezzo il foro, per permettere la corretta formazione della controtesta.\nIl foro deve essere eseguito a un angolo di 90\u00b0 nelle lamiere. Per prevenire disallineamenti o l'allontanamento tra le lamiere durante l'esecuzione del foro, queste devono essere opportunamente bloccate insieme. Se le lamiere dovessero allontanarsi, dei trucioli metallici potrebbero infilarsi nello spazio vuoto che si verrebbe a creare tra loro. Se le lamiere dovessero scorrere tra loro, il foro sarebbe non allineato e non sarebbe possibile l'inserimento del rivetto.\nLe controteste possono essere formate a freddo o caldo, con vibratori o presse pneumatiche. Spesso \u00e8 preferibile formare le teste per pressatura, per evitare di danneggiare le lamiere nell'intorno del foro. La forma della controtesta \u00e8 determinata dalla forma della coppa metallica dell'utensile di pressatura.\nI rivetti possono essere utilizzati per giunzioni a fila singola, doppia, tripla, a catena o a zig zag. La zona in cui avviene la rivettatura pu\u00f2 essere rinforzata da piastre, dette \"doubler\", per preservare l'integrit\u00e0 delle lamiere giuntate. Il carico \u00e8 distribuito tra i rivetti per cui moltiplicandone il numero si riduce la sollecitazione a cui sono sottoposti, ma i rivetti di estremit\u00e0 sono sempre i pi\u00f9 sollecitati.\nI rivetti sono forniti in una variet\u00e0 di dimensioni e materiali. Una delle caratteristiche peculiari \u00e8 la forma della testa che pu\u00f2 essere piatta, a bottone, semisferica, o in altre geometrie. Per applicazioni aeronautiche si utilizza, sulla faccia esterna dell'aeromobile, la cosiddetta testa svasata; infatti la superficie esterna dell'aeromobile deve essere il pi\u00f9 liscia possibile, per preservare le caratteristiche aerodinamiche. \u00c8 necessario quindi ricavare, oltre al foro, una depressione concentrica, la svasatura appunto, per l'alloggiamento della testa del rivetto. I pannelli alari sono solitamente rivettati con rivettatrici automatiche che formano una o entrambe le teste del rivetto. La controtesta \u00e8 sporgente, in quanto situata all'interno della struttura.\nI rivetti a strappo o rivetti ciechi sono un tipo di rivetti utilizzati qualora non sia disponibile l'accesso per formare la controtesta. Il cilindro del rivetto \u00e8 cavo, e contiene una spina, che viene strappata, deformando plasticamente l'estremit\u00e0, in virt\u00f9 di una zona finale con diametro maggiore. Tali rivetti sono installati con un apposito attrezzo che, mentre trattiene la testa con un collare, garantendo il corretto posizionamento del rivetto, tira verso l'esterno la spina per formare la controtesta; dopodich\u00e9, la spina viene rotta a trazione, essendo dotata di un'apposita zona di rottura.\nI rivetti possono essere rimossi asportandone una delle teste mediante trapanatura."}
{"id": "1015063", "revid": "287204", "url": "https://it.wikipedia.org/wiki?curid=1015063", "title": "Sai tenere un segreto?", "text": "Sai tenere un segreto? (\"Can You Keep a Secret?\") \u00e8 un romanzo di genere \"chick lit\" pubblicato nel 2003 della scrittrice britannica Sophie Kinsella.\nTrama.\nEmma Corrigan \u00e8 una ragazza come le altre. Lavora come assistente marketing per un'importante azienda. Durante un viaggio, l'aereo sul quale stava viaggiando rischia di precipitare e, senza rendersene conto, Emma inizia a raccontare tutti i suoi segreti (anche quelli pi\u00f9 intimi) all'uomo che le \u00e8 seduto accanto. Quell'uomo, poi, si riveler\u00e0 colui che le paga lo stipendio, Jack, fondatore dell'azienda. Emma, imbarazzatissima, cercher\u00e0 inutilmente di evitarlo, ma, sotto le sue continue attenzioni, lascer\u00e0 il suo ragazzo per uscire con lui. La coppia per\u00f2 inizier\u00e0 subito a vacillare per una serie di incomprensioni e situazioni un po' ambigue. Sembra tutto destinato al peggio quando lui racconta in una intervista tutti i segreti di lei. Tutto per\u00f2 si risolve al meglio ed Emma potr\u00e0 finalmente vivere la storia d'amore che aveva sempre sognato, al fianco di Jack.\nAdattamento cinematografico.\nNel 2019 \u00e8 stato distribuito l'omonimo adattamento cinematografico del romanzo, diretto da Elise Duran e interpretato da Alexandra Daddario e Tyler Hoechlin."}
{"id": "1015069", "revid": "287204", "url": "https://it.wikipedia.org/wiki?curid=1015069", "title": "Il segugio della morte", "text": "Il segugio della morte \u00e8 una raccolta di dodici racconti brevi scritti da Agatha Christie, pubblicati per la prima volta nel 1933 in Inghilterra e solo nel 1982 in Italia.\nLa raccolta include i seguenti racconti:\nI racconti hanno tutti come teme di base il sovrannaturale, ad eccezione di \" Testimone d'accusa\" che \u00e8 una classica storia gialla. Da questo racconto la stessa autrice, a seguito delle insistenze del produttore teatrale Peter Saunders, ne trarr\u00e0 una riduzione per il teatro che fu un grande successo. Nel 1957 Billy Wilder ne trae un film, sempre dal titolo Testimone d'accusa, che verr\u00e0 distribuito nel 1958, i cui protagonisti furono Marlene Dietrich, Charles Laughton e Tyrone Power. La Christie dichiar\u00f2 che \u00e8 stato il miglior film mai tratto da una sua opera."}
{"id": "1015074", "revid": "1543377", "url": "https://it.wikipedia.org/wiki?curid=1015074", "title": "Rudolf Schwarzkogler", "text": "\u00c8 stato uno dei pi\u00f9 controversi e complessi portavoce del Wiener Aktionismus, un movimento artistico e politico, ricordato nel pi\u00f9 ampio campo della Body Art, che, tra gli anni sessanta e i settanta, lavora intorno al corpo come oggetto della repressione sociale e che annovera tra i suoi protagonisti Hermann Nitsch, G\u00fcnter Brus, Otto M\u00fchl e Arnulf Rainer.\nL'Azionismo Viennese, che nasce in braccio all'Espressionismo Austriaco, ad Egon Schiele, alla filosofia di Ludwig Wittgenstein, alla rivoluzione di Sigmund Freud, non risult\u00f2 essere un vero e proprio movimento, in quanto privo di un manifesto e di poetica omogenea e unitaria, nonostante ci\u00f2 si mostr\u00f2 come un punto di incontro necessario, tra individui dal bisogno di espressione del disagio e della metastasi esistenziale.\nSchwarzkogler fa del suo corpo il materiale essenziale della sua arte performativa, lo rende messa in forma sensibile di tutta la crudelt\u00e0 e la repressione, la mortificazione e il dolore infusi dal soffocamento dello stato capitalista, borghese e perbenista. Fondamentalmente, le azioni di Schwarzkogler, come quelle degli altri azionisti, hanno una connotazione fortemente politica, nonostante esse si svolgano, per volont\u00e0 stessa dell'artista, in privato, laddove un fotografo documenta lo svolgimento delle azioni. Le uniche testimonianze delle azioni di Schwarzkogler, pertanto, rimangono queste fotografie, decisamente riduttive rispetto alle vere e proprie azioni, ma non per questo meno abbacinanti. Il materiale con il quale martirizza il suo corpo \u00e8 materiale angosciante, che evoca dimensioni frustranti e asfissianti. Si benda con garza bianca, si mutila, simula processi di autocastrazione, coinvolge spesso materiali chirurgici come attrezzi o lettino da operazioni, tubi di gomma trasparente e alambicchi, fili elettrici, ma anche pesci bendati sul suo corpo, tamponi in gola, ferite sanguinanti, teste bendate e sassi, tubicini e lamette da barba. \nL'ambiente \u00e8 rigorosamente sterile e bianco, per osannare il rosso del sangue, per ricordare l'asetticit\u00e0 e l'anonimato in cui l'essere umano \u00e8 piombato, dal quale, per riemergere appena, l'uomo \u00e8 costretto a mostrare l'interno di un corpo, con il suo rosso pulsare.\nSchwarzkogler muore suicida nel 1969 all'et\u00e0 di 28 anni. La leggenda lo vuole suicidatosi in pubblico a seguito di una prova di castrazione, o ancora, toltosi la vita strappandosi la pelle lembo dopo lembo.\nIn realt\u00e0 Rudolf Schwarzkogler muore suicida, gettandosi, o cadendo, dalla finestra della sua camera da letto."}
{"id": "1015078", "revid": "599", "url": "https://it.wikipedia.org/wiki?curid=1015078", "title": "Bov\u00e9", "text": ""}
{"id": "1015079", "revid": "22356", "url": "https://it.wikipedia.org/wiki?curid=1015079", "title": "Proterochampsa barrionuevoi", "text": "Il proterocampsa (Proterochampsa barrionuevoi) era un arcosauriforme primitivo, vissuto nel Triassico superiore (circa 220 milioni di anni fa), i cui resti sono stati rinvenuti in Argentina.\nUn \"falso coccodrillo\".\nTaglia e aspetto di questo animale erano molto simili a quelli di un odierno coccodrillo: il cranio, allungato e basso, era molto grande rispetto al corpo ed dotato di una robusta dentatura. Una sorta di corazza andava a ricoprire tutta la parte posteriore della testa. Le zampe, che sporgevano ancora ai lati del corpo (non come i successivi arcosauri) erano fornite di grandi artigli, e la coda era molto lunga. Il proterocampsa doveva raggiungere la lunghezza di sei metri, e rappresentava probabilmente uno dei pi\u00f9 grandi predatori della sua epoca. Il suo habitat era probabilmente paludoso, ma grazie alle potenti zampe il proterocampsa poteva inseguire le sue prede anche sulla terraferma.\nIl primo resto fossile rinvenuto era un cranio, scoperto all'inizio degli anni '60 nella formazione di Ischigualasto (la stessa che ha restituito gli scheletri dei pi\u00f9 antichi dinosauri, \"Herrerasaurus\", \"Eoraptor\" e \"Pisanosaurus\"). Dapprima i paleontologi lo considerarono un coccodrillo primitivo (il nome significa appunto \u201ccoccodrillo antico\u201d), poi un fitosauro arcaico, infine un arcosauro primitivo vagamente simile a \"Proterosuchus\". Solo nel 1996, quando venne scoperto uno scheletro completo, fu possibile stabilire le esatte parentele di questo animale: ora si pensa che il proterocampsa sia un arcosauriiforme molto vicino all'origine dei veri arcosauri, comunque pi\u00f9 evoluto di \"Proterosuchus\" ed \"Erythrosuchus\"."}
{"id": "1015083", "revid": "599013", "url": "https://it.wikipedia.org/wiki?curid=1015083", "title": "Nabil El Zhar", "text": "Carriera.\nClub.\nCresce calcisticamente nel Olympique Al\u00e8s e nel N\u00eemes. Nel 2004 viene ingaggiato dal Saint-\u00c9tienne ma non fa nessuna presenza. Nel 2006 viene comprato dal Liverpool.\nDebutta con la squadra inglese il 29 novembre 2006 sostituendo al 71\u00ba minuto Luis Garc\u00eda. Il suo primo e unico gol con arriva il 31 ottobre 2007 negli ottavi di finale della Football League Cup contro il Cardiff City.\nDopo una stagione in prestito al , nell'agosto 2011 lascia definitivamente il Liverpool per trasferirsi al Levante firmando un biennale.\nStatistiche.\nPresenze e reti nei club.\n\"Statistiche aggiornate al 13 ottobre 2016.\""}
{"id": "1015086", "revid": "30610", "url": "https://it.wikipedia.org/wiki?curid=1015086", "title": "Miro (Suebo)", "text": "Origine.\nFiglio del re dei Suebi di Gallaecia, Teodemaro e della moglie di cui non si conoscono n\u00e9 il nome n\u00e9 gli ascendenti.\nBiografia.\nSal\u00ec al trono, nel 570, alla morte del re Teodemaro.\nTra il 571 ed il 572, approfittando che i visigoti di Leovigildo erano in guerra contro i Bizantini nel sud della penisola iberica, Miro espanse il suo regno occupando le zone di Plasencia, Coria, Las Hurdes e la valle de las Batuecas.\nNel 572, convoc\u00f2 il secondo concilio di Braga, a cui parteciparono dodici vescovi e deliber\u00f2 sull'etica di comportamento e sui doveri dei vescovi e del clero di Gallaecia. \nNello stesso anno attacc\u00f2 gli ariani che si trovavano nella parte nord orientale del suo regno, nelle Asturie e nella Cantabria. Questo attacco diede il pretesto al re dei Visigoti, Leovigildo, che era ariano, di attaccare il regno svevo.\nNel 573, Leovigildo era arrivato ai confini del regno degli Svevi, dopo aver conquistato la provincia di Braganza e la valle del fiume Sabor, nella provincia di Zamora e tra il 573 ed il 574, spingendo gli Svevi verso il nord, avanz\u00f2 nella valle del fiume Duero, fondando la citt\u00e0 di \"Villa Gothorum\" (ora Toro). Si rivolse, quindi, contro la Cantabria, dove conquist\u00f2 Astorga, il cui controllo oltre al controllo di Toro gli permise, nel 575 di invadere la Galizia. Miro, dopo aver perso Ourense e tutto il sud est, con le citt\u00e0 di Porto e Braga sotto assedio, si sottomise e chiese la pace (578), ottenendo una breve tregua.\nNel 581, Ermenegildo, governatore della Betica, e figlio del re dei visigoti, Leovigildo, si ribell\u00f2 al padre, accettando la corona offertagli dai ribelli sivigliani. La contrapposizione tra padre e figlio era dovuta soprattutto a motivi di appartenenza religiosa: Leovigildo era ariano, mentre Ermenegildo, dopo il matrimonio(579) con la principessa dei Franchi Ingonda, si era convertito al cattolicesimo; Miro, quando, nel 583, seppe che i sostenitori di Ermenegildo erano asserragliati a Siviglia, assediata da Leovigildo, decise di correre in loro soccorso; ma, prima di poter giungere a Siviglia e portare il suo aiuto, fu affrontato da Leovigildo che lo attacc\u00f2 e lo respinse, facendolo rientrare nei suoi possedimenti.\nMiro, ottenuta un'altra tregua da Leovigildo, rientrato nel suo regno, dopo poco, sempre nel 583, mor\u00ec. Gli succedette il figlio Eborico.\nDiscendenza.\nMiro dalla moglie, Siseguta, ebbe due figli:"}
{"id": "1015088", "revid": "111045146", "url": "https://it.wikipedia.org/wiki?curid=1015088", "title": "Method, Opportunity, and Motive", "text": "MOM \u00e8 l'acronimo di Method, Opportunity and Motive ovvero Metodo, Opportunit\u00e0 e Movente. \u00c8 un termine utilizzato per indicare e descrivere l'attitudine degli hacker (o cracker) ad entrare abusivamente in sistemi, lasciare un segno del proprio passaggio, utilizzarli come teste di ponte per altri attacchi oppure per sfruttare la loro capacit\u00e0 di calcolo o l'ampiezza di banda di rete."}
{"id": "1015090", "revid": "767487", "url": "https://it.wikipedia.org/wiki?curid=1015090", "title": "Giovanni Dell'Elce", "text": "Biografia.\nLaureato in giurisprudenza all'Universit\u00e0 Cattolica del Sacro Cuore di Milano, nel 1982 svolge incarichi dirigenziali in varie aziende.\nNel 1995 si occupa dell'organizzazione dei club di Forza Italia per poi ricoprire la carica di amministratore nazionale e tesoriere del partito, succedendo a Domenico Lo Jucco\n\u00c8 deputato dal 1996.\nAssume la carica di Sottosegretario alle Attivit\u00e0 Produttive e allo Sviluppo Economico nel Governo Berlusconi II e al Dipartimento per l'attuazione del programma di governo nel Governo Berlusconi III.\nHa seguito personalmente l'elaborazione e l'esame parlamentare di tutte le leggi approvate in materia di energia sotto il II Governo Berlusconi per combattere la crisi della produttivit\u00e0 energetica del Paese.\nI primi provvedimenti importanti approvati, d'iniziativa al Governo, sono stati il decreto-legge 7 febbraio 2002, n.7, cosiddetto \"sblocca-centrali\", e la legge ottobre 2003 n.290, cosiddetta \"antiblackout\". Successivamente viene approvata la cosiddetta \"legge Marzano\", il cui obiettivo \u00e8 quello di garantire la sicurezza nazionale del servizio insieme alla reale privatizzazione del mercato. Nel 2004 l'avvio alla Borsa Elettrica ha rappresentato una svolta epocale in cui il dispacciamento elettrico ha assunto il criterio di merito economico, quello della domanda e dell'offerta, e non pi\u00f9 come era stato da sempre, tramite accordi diretti fra produttori.\nL'8 marzo 2002 \u00e8 stato vittima di un grave incidente in elicottero a Courmayeur, dopo il quale ha attraversato un lungo periodo di riabilitazione. Sulla vicenda ha scritto un libro.\nNel 1998 fonda col fratello Lorenzo Dell'Elce lo studio legale Dell'Elce e Associati di Milano.\nTerminata l'attivit\u00e0 politica nel gennaio 2013 \u00e8 tornato alla professione di avvocato. Vive a Milano, \u00e8 coniugato e ha due figli.\nIncarichi politici.\nViene eletto in Abruzzo alla Camera dei Deputati nella XIII legislatura (1996) e rieletto in quelle successive: nella XIV in Abruzzo (2001), nella XV in Toscana (2006), e di nuovo in Abruzzo nelle XVI.\nNella XIII legislatura \u00e8 stato membro della decima Commissione Permanente, attivit\u00e0 produttive, commercio e turismo, e successivamente ricopre la carica di Amministratore Nazionale del movimento politico Forza Italia.\nNella XIV legislatura \u00e8 Sottosegretario di Stato alle Attivit\u00e0 Produttive, con delega all'energia, nel II Governo Berlusconi.\nIncarichi nel partito.\nNel 1995 Responsabile Nazionale dei promotori Azzurri.\nDal 1996 al 2002 Amministratore nazionale di Forza Italia.\nSi \u00e8 occupato di sviluppare i club Forza Italia su tutto il territorio nazionale\nEsperienze letterarie.\nHa collaborato con il periodico \"Il giornale del Dirigente\" ed \u00e8 stato membro del Comitato direttivo della Federazione italiana pubblici esercizi - FIPE.\n\u00c8 coautore dei saggi: \"il vento dell'est - complessa transizione dei Paese postcomunisti\", Milano 1997 e \"La sinistra si \u00e8 venduta l'anima\", Milano 1999 e autore del racconto autobiografico \"l'incidente\", Milano 2004."}
{"id": "1015091", "revid": "188323", "url": "https://it.wikipedia.org/wiki?curid=1015091", "title": "Motore alternativo a combustione interna", "text": ""}
{"id": "1015123", "revid": "1605525", "url": "https://it.wikipedia.org/wiki?curid=1015123", "title": "Ross Macdonald", "text": "Biografia.\nNato da genitori canadesi, si laure\u00f2 presso la Michigan University. Nel 1938 spos\u00f2 la scrittrice canadese Margaret Sturm che diverr\u00e0 poi nota nel mondo letterario col nome di Margaret Millar. In 18 suoi romanzi il protagonista \u00e8 il \"detective\" Lew Archer. \u00c8 considerato dalla critica il terzo grande autore della letteratura \"hardboiled\" dopo Raymond Chandler e Dashiell Hammett."}
{"id": "1015140", "revid": "125686880", "url": "https://it.wikipedia.org/wiki?curid=1015140", "title": "Francesco Ricci Bitti", "text": "Biografia.\nDopo aver conseguito la laurea in ingegneria elettronica presso l'Universit\u00e0 di Bologna ha lavorato per pi\u00f9 di 30 anni per imprese attive nel campo dell'informazione, della tecnologia e della comunicazione, arrivando a ricoprire alti incarichi nei consigli di amministrazione di importanti aziende quali Philips, Olivetti, Alcatel e Telecom Italia.\nA livello sportivo \u00e8 stato membro della squadra nazionale juniores (1960) e ha vinto i Campionati universitari nel 1962, 1964 e 1965. Ha giocato nel circuito internazionale tra il 1964 e il 1971. Nel 1981 \u00e8 stato campione italiano nel doppio misto.\nHa cominciato la sua esperienza dirigenziale sportiva gi\u00e0 negli anni settanta, all'interno della Federazione Internazionale Tennis e della Federazione Europea di Tennis (di cui \u00e8 diventato presidente nel 1993). Nel 1997 \u00e8 stato eletto presidente della Federazione Italiana di Tennis, continuando a conservare l'incarico a livello europeo. Nel 1999 \u00e8 stato eletto presidente della Federazione Internazionale di Tennis (ITF) e, poco dopo, si \u00e8 dimesso dagli altri due incarichi. Nel 2006 \u00e8 stato cooptato all'interno del Comitato Olimpico Internazionale.\nNel 1996 Ricci Bitti \u00e8 stato premiato con la Stella d'oro al merito sportivo, nel 2016 gli \u00e8 stato conferito il Collare d'oro al merito sportivo. Nel settembre 2015 ha lasciato la presidenza dell'ITF al neoeletto David Haggerty.\nNel 2012 \u00e8 stato eletto presidente dell'Associazione delle Federazioni degli Sport Olimpici Estivi (ASOIF), succedendo allo svizzero Denis Oswald. Nel 2016 ha ottenuto il secondo mandato e nel 2020 il terzo."}
{"id": "1015146", "revid": "15756", "url": "https://it.wikipedia.org/wiki?curid=1015146", "title": "Fossarmato", "text": "Fossarmato \u00e8 una frazione del comune di Pavia posta ad est del centro abitato, verso Albuzzano.\nStoria.\nFossarmato (CC D743) appare nel XII secolo come \"Fossa de Armatis\" in una pergamena del monastero di San Pietro in Ciel d'Oro, che controllava molti fondi nella zona. Nel XIV a Fossarmato sorgeva un castello (ora scomparso), dotato di torre, di propriet\u00e0 della famiglia pavese degli Avvocati. Faceva parte della \"Campagna Sottana\" di Pavia ed era priva di feudatario o podest\u00e0, veniva infatti governata da un console, coadivato da un cancelliere salariato, il cui compito principale era quella di radunare i capifamiglia per la ripartizione delle imposte. Nel XVIII secolo gli fu aggregato il comune di Bompiumazzo e Fossarmato fu inserito nel distretto di Belgioioso. Nel 1805 venne classificato come comune di terza classe del dipartimento d'Olona, secondo distretto di Pavia, sesto cantone di Belgioioso. Nel 1816 venne assegnato al distretto di Belgioioso della provincia di Pavia. Con l'annessione al regno di Sardegna (1859) fu stabilito che il comune fosse retto da un consiglio di 15 membri e da una giunta formata da due persone e, dopo la proclamazione del regno d'Italia, con la legge del 1865, al consiglio e alla giunta fu affiancato un sindaco. Nel 1871 il comune di C\u00e0 della Terra e nel 1872 quello di Prado; nel 1883 gli viene unita la frazione di C\u00e0 de' Tedioli, gi\u00e0 unita ai Corpi Santi di Pavia.\nNel 1939 il comune di Fossarmato fu soppresso e unito a Pavia, tranne Prado che pass\u00f2 a Cura Carpignano."}
{"id": "1015148", "revid": "228587", "url": "https://it.wikipedia.org/wiki?curid=1015148", "title": "Ottavio Cinquanta", "text": "Dal 1994 al 2016 ha presieduto la International Skating Union (ISU) e fa parte dell'assemblea del Comitato Olimpico Internazionale.\nBiografia.\nCinquanta \u00e8 nato e cresciuto a Milano, in Italia, dove ha praticato hockey su ghiaccio, atletica leggera e pattinaggio di velocit\u00e0.\nCinquanta \u00e8 laureato in economia aziendale; al momento della sua elezione alla Presidenza dell'ISU, all'et\u00e0 di 56 anni, si ritir\u00f2 dalla sua posizione di manager di una societ\u00e0 chimica internazionale.\nQuando Cinquanta fu eletto per la prima volta alla Presidenza dell'ISU, inizialmente era considerato un progressista che ha introdotto premi in denaro all'ISU Events dopo aver negoziato diversi contratti commerciali, tra cui un importante contratto televisivo con ABC Sports. Ci\u00f2 ha permesso all'ISU di trattenere gli atleti che avrebbero altrimenti lasciato il pattinaggio olimpico per partecipare a gare di pattinaggio professionale non autorizzate per la televisione, che allora offrivano opportunit\u00e0 ai migliori pattinatori.\nIl denaro della televisione ha anche permesso all'ISU di sostenere una serie di programmi di sviluppo sia nel pattinaggio di figura che nel pattinaggio di velocit\u00e0, tra cui, ad esempio, il Gran Prix ISU di pattinaggio di figura.\nTuttavia, a causa del suo provenienza dalla specialit\u00e0 pattinaggio velocit\u00e0, \u00e8 stato oggetto di critiche da parte della comunit\u00e0 del pattinaggio artistico, in particolare in Canada e negli Stati Uniti. Durante lo scandalo del pattinaggio artistico ai Giochi Olimpici Invernali del 2002, \u00e8 stato criticato per la sua evasivit\u00e0 e per la sua ammissione di non \"conoscere cos\u00ec bene il pattinaggio di figura\".\nNonostante la sua dichiarata mancanza di conoscenza dello sport, ha proposto un nuovo sistema di punteggio per il pattinaggio di figura la cui caratteristica principale \u00e8 la segretezza che impedirebbe a chiunque di sapere come un singolo giudice avesse assegnato il punteggio ad una competizione.\nCinquanta \u00e8 stato rieletto consecutivamente alla presidenza dell'ISU in tutti i congressi elettivi dell'ISU fino a quando non ha superato l'et\u00e0 limite per essere presidenza e si stima che dalla sua prima elezione nel 1994, siano state introdotte circa una trentina di innovazioni nell'International Skating Union per quanto riguarda i due rami amministrati del pattinaggio di figura e del pattinaggio di velocit\u00e0.\nPresidenza ISU.\nHa ricoperto il ruolo di Presidente dell'ISU dal 1994 al 2016, mentre tra il 2000 e il 2008 \u00e8 stato membro del Comitato Esecutivo del CIO.\nPrima di diventare Presidente dell'ISU ha ricoperto il ruolo di Vicepresidente dell'ISU e di presidente del suo comitato tecnico per il pattinaggio di velocit\u00e0 su pista."}
{"id": "1015154", "revid": "1318658", "url": "https://it.wikipedia.org/wiki?curid=1015154", "title": "Parti in fretta e non tornare", "text": "Parti in fretta e non tornare (titolo in lingua originale \"Pars vite et reviens tard\") \u00e8 un romanzo poliziesco del 2001 della scrittrice francese Fred Vargas, il terzo con protagonista il personaggio del commissario Adamsberg e i suoi uomini del commissariato del XIII \"arrondissement\" di Parigi, e il primo in cui si incontrano Adamsberg e gli \"evangelisti\": Marc Vandoosler, Lucien Devernois, Mathias Delamarre, tre bizzarri studiosi specializzati in diversi periodi storici.\nIl romanzo \u00e8 stato pubblicato per la prima volta in Francia nel 2001 dall'editore \"Hamy\", poi tradotto e pubblicato in Italia nel 2004, da Einaudi.\nDal romanzo \u00e8 stato tratto un film, \"Pars vite et reviens tard\", di R\u00e9gis Wargnier con Jos\u00e9 Garcia nel ruolo del commissario Adamsberg, Olivier Gourmet nel ruolo del bretone Joss Le Guern e Michel Serrault in quello di Herv\u00e9 Decambrais. Il film \u00e8 uscito in Francia e Belgio nel gennaio del 2007 ed in seguito \u00e8 uscito in altri paesi, dalla Germania, al Brasile, al Giappone. La pellicola \u00e8 inedita in Italia.\nTrama.\nNella Parigi contemporanea un marinaio bretone, dopo alcune vicissitudini con il suo armatore, si reinventa banditore in una piazza di un quartiere popolare, abitato da una strana fauna cittadina un po' fuori dal tempo. Nello svolgimento del suo compito, si trova a leggere misteriosi messaggi che annunciano l'arrivo o meglio il ritorno della peste in Francia. Presto entra in azione anche l'untore, che segna con un simbolo arcaico di protezione gli alloggi parigini. Una serie di morti scatena la psicosi, la \"Morte Nera\" sembra tornata, ma il commissario Adamsberg e i suoi improbabili esperti, gli \"evangelisti\", riescono a venire a capo dell'intricata faccenda.\nEdizioni.\nIl romanzo \u00e8 uno dei tre raccolti in:\nVoci correlate.\nJean-Baptiste Adamsberg\nAltri romanzi della Vargas con protagonista il commissario Adamsberg:\nRaccolta di racconti"}
{"id": "1015157", "revid": "124095418", "url": "https://it.wikipedia.org/wiki?curid=1015157", "title": "Eskilstuna (comune)", "text": "Eskilstuna \u00e8 un comune svedese di abitanti, situato nella contea di S\u00f6dermanland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1015159", "revid": "173469", "url": "https://it.wikipedia.org/wiki?curid=1015159", "title": "Arrondissement di Malines", "text": "L'arrondissement di Malines (in olandese \"Arrondissement Mechelen\", in francese \"Arrondissement de Malines\") \u00e8 una suddivisione amministrativa belga, situata nella provincia di Anversa e nella regione delle Fiandre.\nComposizione.\nL'arrondissement di Malines raggruppa 13 comuni:\nSociet\u00e0.\nEvoluzione demografica.\n\"Abitanti censiti\""}
{"id": "1015160", "revid": "74801", "url": "https://it.wikipedia.org/wiki?curid=1015160", "title": "Flen (comune)", "text": "Flen \u00e8 un comune svedese di abitanti, situato nella contea di S\u00f6dermanland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1015161", "revid": "45927", "url": "https://it.wikipedia.org/wiki?curid=1015161", "title": "Derivata di una funzione composta", "text": ""}
{"id": "1015162", "revid": "1305772", "url": "https://it.wikipedia.org/wiki?curid=1015162", "title": "Gnesta (comune)", "text": "Gnesta \u00e8 un comune svedese di 10.358 abitanti, situato nella contea di S\u00f6dermanland. Il suo capoluogo \u00e8 la cittadina omonima. \nLa cittadina di Gnesta \u00e8 stata location del film svedese \"Uomini che odiano le donne\"..\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1015165", "revid": "74801", "url": "https://it.wikipedia.org/wiki?curid=1015165", "title": "Katrineholm (comune)", "text": "Katrineholm \u00e8 un comune svedese di abitanti, situato nella contea di S\u00f6dermanland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1015166", "revid": "1865857", "url": "https://it.wikipedia.org/wiki?curid=1015166", "title": "Nyk\u00f6ping (comune)", "text": "Nyk\u00f6ping \u00e8 un comune svedese di 51.551 abitanti, capoluogo della contea di S\u00f6dermanland. \nLa municipalit\u00e0 fu creata nel 1971 unendo la citt\u00e0 di Nyk\u00f6ping con un gran numero di piccoli comuni limitrofi. Nel 1992 \u00e8 stata poi divisa in tre parti, dando origine alla Municipalit\u00e0 di Gnesta e alla Municipalit\u00e0 di Trosa.\nDal 1942 Nyk\u00f6ping \u00e8 la sede dell'Aeroporto di Stoccolma-Skavsta, in passato noto come Aeroporto di Nyk\u00f6ping.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1015181", "revid": "339392", "url": "https://it.wikipedia.org/wiki?curid=1015181", "title": "Conte-duca di Olivares", "text": ""}
{"id": "1015182", "revid": "110157", "url": "https://it.wikipedia.org/wiki?curid=1015182", "title": "Arrondissement di Anversa", "text": "L'arrondissement di Anversa (in olandese \"Arrondissement Antwerpen\", in francese \"Arrondissement d'Anvers\") \u00e8 una suddivisione amministrativa belga, situata nella provincia di Anversa e nella regione delle Fiandre.\nComposizione.\nL'arrondissement di Anversa raggruppa 30 comuni:\nSociet\u00e0.\nEvoluzione demografica.\n\"Abitanti censiti\""}
{"id": "1015184", "revid": "34119", "url": "https://it.wikipedia.org/wiki?curid=1015184", "title": "Punto morto inferiore", "text": ""}
{"id": "1015187", "revid": "799504", "url": "https://it.wikipedia.org/wiki?curid=1015187", "title": "Giuseppe Maria Bonzanigo", "text": "Biografia.\nFiglio d'arte, il padre Giorgio, stipettaio e modesto scultore a sua volta, proveniva da una famiglia di ebanisti lombardi. Giuseppe Maria impar\u00f2 i primi rudimenti della tecnica nella bottega paterna.\nPer motivi economici non pot\u00e9 approfondire i propri studi artistici, ma studi\u00f2 da s\u00e9 creando, da perfetto autodidatta, i propri concetti artistici, ispirandosi alle opere classiche e rinascimentali presenti ad Asti.\nGiuseppe Maria oper\u00f2 ad Asti presso la chiesa di San Rocco, dove scolp\u00ec la tribuna, l'organo ed il tabernacolo.\nInoltre, la sua bottega confezion\u00f2 l'arredo della sinagoga astigiana. In particolare l\"'Aron\" o Arca Santa, un armadio a muro composto da otto pannelli scolpiti e dorati, realizzata nel 1809, tuttora presente nella sinagoga, \u00e8 un capolavoro di ebanisteria.\nLa sua fama e padronanza tecnica permisero al Bonzanigo di trasferirsi a Torino per poter confrontarsi in un ambiente artistico che a quel tempo era in pieno fermento. Dal 1773 al 1798 riceve commissioni dalla Real Casa Savoia per cornici, sovrapporte, paraventi, mobili vari, da collocarsi nelle varie regge (palazzo reale di Torino, Moncalieri, Stupinigi).\nQui, grazie alle sue capacit\u00e0, divenne scultore ritrattista della nobilt\u00e0 sabauda scolpendo busti, medaglioni, profili di persone.\nEntr\u00f2 nell'esclusiva \"Pia Societ\u00e0 e Sodalizio di San Luca\", che raccoglieva i pi\u00f9 importanti artisti piemontesi dell'epoca, nel 1774.\nNel 1787 Vittorio Amedeo III re di Sardegna, lo nomin\u00f2 \"scultore della casa reale\" con lo stipendio annuo di 200 lire.\nFamoso \u00e8 rimasto il ritratto dello scultore fatto al re di Sardegna.\nNel 1793 venne eletto all'unanimit\u00e0 accademico d'onore dell'Accademia Clementina di Belle Arti di Bologna.\nNel 1811 esegue un ritratto a bassorilievo dell\"'Imperatrice di Francia Maria Luisa,\" intagliato in avorio su fondo d'ebano con emblemi e figure allegoriche in legno.\nMor\u00ec a Torino, alle ore 3 del 18 dicembre 1820, nella parrocchia di San Filippo.\nIl necrologio della sua morte, apparve sulla Gazzetta piemontese del 23 dic. 1820 ricordato come il \"fondatore d'una rinomata officina\": infatti, grande fu la sua produzione artistica e ebbe numerosi allievi tra i quali si ricorda Francesco Tanadei, svizzero di Locarno.\nLe opere.\nIl Bonzanigo, con Piffetti e Maggiolini, \u00e8 considerato tra grandi nomi del mobile del Settecento.\nLe migliori opere del Bonzanigo associavano le concezioni della scultura a quelle dell'architettura.\nIl \"Trofeo militare\" di Torino.\nTra i suoi maggiori capolavori \u00e8 il cosiddetto \"\"Trofeo militare\", costituito da una grande teca che ospita una gran quantit\u00e0 di microsculture fissate su un pannello di seta verde, con raffigurazioni allegoriche e mitologiche (al centro la dea Bellona con la dedica \"virtuti belli et sapientiae pacis\"\"), sotto gli scudi con Marte e Medusa,e tutt\u2019intorno una panoplia, cornucopie e raffinatissime ghirlande di fiori e foglie di quercia, e numerosissimi ritratti a bassorilievo con i protagonisti della storia politica e militare. La teca poggia su una base rettangolare, coperta da un finto tappeto di damasco su cui erano intagliati le fatiche di Ercole, girali vegetali e frange, sostenuta da otto gambe. L'opera d'arte, unica nel suo genere, ebbe una storia molto travagliata; Bonzanigo cominci\u00f2 a lavorarci del regno di Vittorio Amedeo III di Savoia, ma sconfitti i Savoia dovette rimaneggiarlo nel 1803 per celebrare Napoleone e l\u2019entourage della sua aristocrazia imperiale. In tal modo il generale Jean-Baptiste Jourdan, governatore del Piemonte dal 1801 al 1803, concord\u00f2 l\u2019acquisizione del grande trofeo per 50.000 franchi al Mus\u00e9e Central des Arts di Parigi, ma il prezzo dovette risultare troppo elevato e l\u2019acquisto non and\u00f2 in porto. Nel 1814 Bonzanigo, ormai settantenne, apport\u00f2 all\u2019opera le modifiche imposte dalla Restaurazione, pubblicandole anche in un opuscolo di 13 pagine stampato a Torino, dedicato a Vittorio Emanuele I di Savoia. Nel 1870 Emanuele d\u2019Azeglio a Parigi acquist\u00f2 l'opera da parte del Comune di Torino, che fu quindi esposta nel Museo Civico. \nIl ritratto di Michelangelo.\nEmblematico \u00e8 rimasto il lavoro del 1819, ultimo suo anno di vita, dedicato alla memoria di Michelangelo Buonarroti. Sul pannello, in legno ed avorio intarsiato in stile neoclassico, si inserisce una cornice in pietra.\nSopra di essa, al centro, \u00e8 scolpito il profilo di Buonarroti. Tutto il portale \u00e8 arricchito da foglie di alloro, di acanto e roselline, nella pi\u00f9 felice espressione neoclassica."}
{"id": "1015188", "revid": "125925108", "url": "https://it.wikipedia.org/wiki?curid=1015188", "title": "Ubaye", "text": "L'Ubaye (in occitano e Italiano Ubaia) \u00e8 un fiume francese che sviluppa il suo percorso nella valle omonima.\nNasce nei pressi della frontiera italo-francese, presso il colle del Longet, nelle Alpi del Monviso, ed ha una lunghezza di circa 80 chilometri. Scorre da nord-est verso sud-ovest fino al comune di Jausiers, dove inizia a dirigersi verso ovest fino a confluire nella Durance, nei pressi del lago di Serre-Pon\u00e7on. Il suo principale affluente \u00e8 l'Ubayette che nasce dal lago di Lauzanier. Il suo regime \u00e8 torrentizio con grandi portate alla fine della primavera ed in autunno e con piccole portate in estate e soprattutto in inverno.\nNon avendo alcuna diga lungo il suo percorso, l'Ubaye \u00e8 un fiume ideale per la pratica degli sport di acqua corrente come il rafting oppure il kayak. Con 50 rapide e 9 percorsi fattibili, \u00e8 certamente possibile scoprire questo fiume in un modo originale ed in tutta originalit\u00e0, se si hanno le esperienze e conoscenze necessarie."}
{"id": "1015190", "revid": "62221", "url": "https://it.wikipedia.org/wiki?curid=1015190", "title": "Insetti - Autotom\u00eca, Autopsaliz\u00eca, Autospas\u00eca, Autofag\u00eca", "text": ""}
{"id": "1015226", "revid": "228587", "url": "https://it.wikipedia.org/wiki?curid=1015226", "title": "Argomento", "text": ""}
{"id": "1015233", "revid": "118724473", "url": "https://it.wikipedia.org/wiki?curid=1015233", "title": "Ancona (pollo)", "text": "Ancona \u00e8 il nome di una razza di pollo italiana originaria dell'Italia centrale, che prende il nome dalla citt\u00e0 di Ancona, dal cui porto \u00e8 partita per raggiungere la Gran Bretagna. Si tratta di una razza mediterranea, quindi leggera, elegante e ottima produttrice di uova bianche. L'Ancona ha una forma e corporatura identiche alla Livorno, e se ne differenzia solo per la colorazione nera picchiettata di bianco, assente nell'altra razza. Tuttavia alcuni studiosi sostengono che l'Ancona non sia altro che una variet\u00e0 di colore della Livorno, e non una razza a s\u00e9 stante. In Italia, l'associazione Civilt\u00e0 Contadina si \u00e8 prefissa lo scopo di ampliarne l'allevamento, all'interno del progetto \"Gallus Gallus\". La razza \u00e8 molto allevata e amata nei paesi anglosassoni.\nNel Regno Unito \u00e8 stata creata anche una versione nana della razza: a parte la grandezza, conserva le caratteristiche della controparte di maggior taglia.\nOrigini.\nLa gallina Ancona prende il nome dalla citt\u00e0 omonima, poich\u00e9 intorno al 1848 fu importata nella Gran Bretagna nella quale fu sottoposta a continue selezioni morfologiche al fine di ottenere un piumaggio picchiettato regolarmente. Nel 1880 alcuni esemplari furono esportati in Inghilterra dove l'allevatore M. Cobb ottenne la prima razza Ancona, successivamente venne selezionata ulteriormente e resa produttiva. \nQuesta razza fu allevata soprattutto nel continente Americano.\nData la notevole somiglianza con la razza Livorno (da cui si differenzia solo nel piumaggio picchiettato mai presente nella razza toscana), secondo alcuni autori l'Ancona altro non sarebbe che una variet\u00e0 della Livorno che dalle campagne toscane sarebbe stata portata fino ad Ancona, da cui poi sarebbe partita per la Gran Bretagna.\nNel 2009, un progetto dell'Universit\u00e0 di Perugia, in collaborazione con la Regione Marche, cerca di reintrodurre questa variet\u00e0 nel territorio della provincia di Ancona.\nCaratteristiche morfologiche.\nSi tratta di una tipica razza mediterranea, che rientra quindi nella tipologia delle razze leggere campagnole. Ha un aspetto molto elegante, identico a quello della Livorno.\nIl tronco \u00e8 lungo e largo. La testa, leggermente allungata, \u00e8 di media grandezza e provvista di un becco forte e leggermente arcuato, di colore giallo striato di nero. Gli occhi sono grandi, sporgenti e di colore arancio/rosso. La cresta \u00e8 semplice, rossa e molto sviluppata: dotata di cinque denti regolari, abbastanza profondi e larghi alla base, \u00e8 portata perfettamente dritta nel gallo ed elegantemente inclinata nella gallina dopo il secondo dente, esiste ed \u00e8 allevata anche in Italia una variante con cresta a rosa, I bargigli sono rossi, mediamente lunghi e larghi. La faccia, priva di peluria, \u00e8 rossa e liscia. Gli orecchioni sono ovali, di media grandezza, lisce ben aderenti, di colore bianco avorio. Il collo \u00e8 di media lunghezza, provvisto di una ricca mantellina che ricopre le spalle, le quali sono larghe e ben arrotondate.\nIl dorso \u00e8 lungo, largo e leggermente inclinato verso la coda nel maschio, mentre nella femmina \u00e8 quasi orizzontale. Le ali sono larghe e lunghe, portate orizzontali e ben aderenti al corpo. La coda \u00e8 grande, voluminosa, portata aperta e dotata di un abbondante piumaggio; \u00e8 abbastanza alta e forma con la linea del dorso un angolo di 45/50\u00b0 nel gallo e di 40/45\u00b0 nella gallina. Le penne ornamentali del gallo (piccole e grandi falciformi) sono abbondanti e ben arrotondate.\nIl piumaggio \u00e8 abbondante, morbido ma ben aderente, dotato di penne lunghe e arrotondate.\nIl ventre \u00e8 pieno e arrotondato, soprattutto nella femmina. Le zampe sono mediamente lunghe e separate nettamente dal corpo, dotate di tarsi fini, lisci e implumi. Le dita sono quattro e ben separate. Il peso \u00e8 di kg 2,5-2,8 per il maschio e di 1,8-2 per la femmina.\nDifetti gravi.\nCresta malformata, dritta nella gallina e piegata nel gallo. Orecchioni rossastri o giallo intenso. Petto poco sviluppato. Picchiettatura della colorazione grossolana, troppo grande o quasi assente. Presenza di bianco in timoniere e/o remiganti. Assenza di riflessi verdi nella colorazione nera. Presenza di tracce rossastre o di qualsiasi altro colore.\nColorazioni.\nLa gallina Ancona \u00e8 provvista di un piumaggio nero dai riflessi verdi metallici, con una macchia bianca all'estremit\u00e0 di ogni penna. Questo piumaggio \u00e8 definito \"Picchiettato\", e gli esemplari migliori sono quelli con una picchiettatura di 1 a 3 ossia una perla bianca ogni tre piume. In alcuni paesi \u00e8 presente una seconda variet\u00e0 di colore blu, in cui il blu sostituisce il nero nel colore di fondo; la picchiettatura a causa del colore di base ha la perla pi\u00f9 grande della classica colorazione nera picchiettata bianco. L'Italia ha riconosciuto questa variet\u00e0 nel 2007.\nQualit\u00e0.\nHa le stesse caratteristiche produttive e caratteriali della Livorno. L'Ancona depone uova bianche di circa 50 grammi. La pelle \u00e8 gialla.\n\u00c8 una razza ovaiola, producendo un numero di uova annue pari a 250-300. \nSi tratta di un uccello vivace, che ama vivere all'aperto, e si affeziona , tenuto libero \u00e8 \nmolto socievole con le persone, crea un legame affettuoso, va lasciato in totale libert\u00e0, per cui \u00e8 sconsigliabile l'allevamento al chiuso, in quanto la razza andrebbe incontro a comportamenti aggressivi e nervosi, fino a deperire."}
{"id": "1015260", "revid": "339392", "url": "https://it.wikipedia.org/wiki?curid=1015260", "title": "Boeing-Lockheed F-22 Raptor", "text": ""}
{"id": "1015269", "revid": "124800699", "url": "https://it.wikipedia.org/wiki?curid=1015269", "title": "Aaron Lennon", "text": "Caratteristiche tecniche.\nLennon gioca nel ruolo di ala destra e si distingue per la notevole velocit\u00e0 e per lo scatto fulmineo, caratteristiche dovute anche alla sua modesta statura. Con i suoi 165 centimetri, nel 2008 \u00e8 risultato essere il giocatore pi\u00f9 basso della Premier League e nel 2010 il giocatore pi\u00f9 basso del Mondiale (a pari merito con Jos\u00e9 Francisco Torres). Nel suo bagaglio tecnico rientrano l'ottimo controllo di palla, l'abilit\u00e0 nell'effettuare cross, e la notevole capacit\u00e0 di saltare l'uomo in dribbling. \u00c8 invece meno consistente in fase realizzativa.\nCarriera.\nClub.\nLeeds United.\nNato a Chapeltown, sobborgo di Leeds, Lennon inizi\u00f2 la sua carriera calcistica nel Leeds United, giocando nelle giovanili e nella squadra riserve del club. Nella stagione 2002-2003 segn\u00f2 anche una tripletta in FA Youth Cup. Durante la militanza nel Leeds divenne il pi\u00f9 giovane calciatore di sempre a giocare in Premier League all'et\u00e0 di 16 anni e 129 giorni (il 23 agosto 2003 a White Hart Lane contro il Tottenham Hotspur). Nel 2001 stabil\u00ec un altro record quando divenne il pi\u00f9 giovane calciatore ad essere sponsorizzato dalla Adidas, all'et\u00e0 di soli 14 anni. Lennon segn\u00f2 il suo primo (e unico) gol con la maglia dei \"Peacocks\" il 26 dicembre 2004 contro il Sunderland (vittoria 2-3) quando la squadra gi\u00e0 militava in seconda divisione inglese.\nLennon fino a quel punto era stato prevalentemente un sostituto che partiva dalla panchina, ma divenne titolare fisso quando John Oster venne ceduto. Da quel momento e fino al termine della stagione, sotto la gestione di Kevin Blackwell, Lennon si rese autore di una serie di buone prestazioni che gli valsero il premio di \"Young player of the year\" scelto dai tifosi del Leeds United. Tra il 2003 e il 2005 ha totalizzato con questa maglia 43 presenze (tutte le competizioni comprese) ed una rete, gi\u00e0 citata.\nTottenham Hotspur.\nLennon si trasfer\u00ec al Tottenham Hotspur nel giugno 2005 per la cifra di 1 milione di sterline, anche a causa della grave situazione economica in cui versava la sua ex squadra. Il suo debutto con la maglia degli \"Spurs\" risale ad un paio di mesi dopo, precisamente al 27 agosto contro il Chelsea a White Hart Lane (sconfitta 0-2). Teatro della prima rete di Lennon fu invece il St Andrew's, stadio nel quale il 18 marzo 2006 and\u00f2 a segno contro il Birmingham City (vittoria 2-0). Le sue prestazioni convincenti gli valsero la nomination per il premio \"PFA Young Player of the Year\" sia nella stagione stagione 2005-2006 che nella stagione stagione 2006-2007 ma la scelta finale ricadde rispettivamente su Rooney e Ronaldo. Nel gennaio 2007 firm\u00f2 un prolungamento della durata di cinque anni e mezzo che poneva la scadenza nel 2012. Durante la stagione 2006-2007\nLennon esord\u00ec nelle coppe europee, precisamente il 19 ottobre 2006 contro il Be\u015fikta\u015f (vittoria 2-0). Nella stessa edizione della competizione Lennon realizz\u00f2 il suo primo gol nelle coppe europee, il 12 aprile 2007 nel ritorno dei quarti di finale contro il Siviglia (2-2), partita che decret\u00f2 l'eliminazione degli \"Spurs\" dal torneo. Nella stessa stagione \u00e8 da segnalare il battesimo del gol anche in FA Cup, datato 17 gennaio 2007 contro il Cardiff City (quarto turno; 4-0). Il 22 gennaio 2008 (durante la stagione 2007-2008) Lennon segn\u00f2 il suo primo gol in League Cup, nella semifinale di ritorno vinta 5-1 sui rivali dell'Arsenal. Il 24 febbraio dello stesso anno disput\u00f2 da titolare la finale della competizione contro il Chelsea che vide il Tottenham vincere 2-1 e Lennon fregiarsi del primo trofeo. Accostato alle maglie di Liverpool e , nel marzo 2009 prolung\u00f2 nuovamente il suo contratto con gli \"Spurs\" (scadenza nel 2014). Al termine della stagione 2008-2009 rientr\u00f2 per la terza volta tra i papabili vincitori del \"PFA Young Player of the Year\", poi assegnato a Young.\nIl 28 dicembre 2009 rimedi\u00f2 un infortunio all'inguine che trattenne fuori dal campo per buona parte della stagione 2009-2010 e che mise in dubbio la presenza al Mondiale 2010. Il rientro avvenuto nel mese di aprile 2010 scongiur\u00f2 comunque quest'ultima ipotesi. Il 28 novembre 2010, segn\u00f2 il gol decisivo nelle fasi finali in una vittoria per 2-1 contro il al White Hart Lane raccogliendo un lancio lungo di Beno\u00eet Assou-Ekotto. Il 15 febbraio 2011, Lennon ha fornito l'assist decisivo a Peter Crouch nella vittoria per 1-0 il Milan a San Siro negli ottavi di finale di UEFA Champions League. Segna il suo primo gol nella stagione 2011-2012 all'undicesima giornata di Premier League contro il Fulham che gli spurs battono per 3-1 agganciando cos\u00ec il .\nEverton.\nIl 2 febbraio 2015 si trasferisce all'Everton con la formula del prestito. Totalizza 14 presenze in campionato condite da 2 goal, tuttavia al termine della stagione il trasferimento diviene definitivo firmando un contratto triennale. Il 30 aprile 2017, viene fermato nei pressi dell'autostrada dalla polizia di Salford, a cui era giunta una segnalazione della presenza di un'automobile con all'interno un uomo in evidente stato confusionale, successivamente viene ricoverato ed \u00e8 soggetto ad una cura per una malattia legata allo stress.\nBurnley e Kayserispor.\nIl 23 gennaio 2018 viene ceduto al Burnley dove firma un contratto fino al giugno 2020. Il 22 settembre dello stesso anno realizza la sua prima rete con il nuovo club, mettendo a segno il goal del 2-0 nel sesto turno della Premier League contro il Bournemouth.\nIl 3 settembre 2020 viene acquistato dai turchi del . Il 17 luglio 2021 rescinde il proprio contratto col club turco.\nIl 25 agosto 2021 fa ritorno al .\nNazionale.\nLennon \u00e8 stato convocato per la prima volta in nazionale Under-21 nell'ottobre 2005 ed ha debuttato il 7 ottobre seguente, contro l'. Il suo passaggio dall'Under-21 alla nazionale A \u00e8 stato molto rapido in quanto nel maggio 2006 \u2014 all'et\u00e0 di 19 anni \u2014 \u00e8 stato inserito nella rosa dei convocati per il Mondiale 2006, pur non avendo ancora debuttato nella selezione maggiore. Ha esordito poco tempo dopo, il 3 giugno all'Old Trafford, nell'amichevole vinta 6-0 sulla . Nella rassegna iridata del 2006 ha disputato 3 partite su 5, compresi gli ottavi di finale vinti contro l' e i quarti di finale persi ai calci di rigore contro il . Ha preso parte anche al Mondiale 2010 in cui ha disputato 2 partite su 4, entrambe nella fase a gironi, mentre non ha giocato in occasione degli ottavi di finale persi contro la .\nStatistiche.\nPresenze e reti nei club.\n\"Statistiche aggiornate al 11 maggio 2021.\""}
{"id": "1015282", "revid": "438678", "url": "https://it.wikipedia.org/wiki?curid=1015282", "title": "Costi variabili", "text": ""}
{"id": "1015287", "revid": "169219", "url": "https://it.wikipedia.org/wiki?curid=1015287", "title": "Still Waters", "text": "Still Waters \u00e8 il ventunesimo album dei Bee Gees, uscito nel 1997. Riusc\u00ec a riportare in auge il gruppo dei fratelli Gibb dato che in termini di vendite risult\u00f2 alquanto fortunato con quasi 5 milioni di copie vendute nel mondo. Entr\u00f2 nella Top Ten della Hit Parade di diversi paesi tra i quali: USA, Gran Bretagna, Germania, Australia e Francia. In Nuova Zelanda e Svizzera riusc\u00ec a raggiungere il primo posto per diverse settimane."}
{"id": "1015296", "revid": "164844", "url": "https://it.wikipedia.org/wiki?curid=1015296", "title": "Costi pluriennali", "text": ""}
{"id": "1015297", "revid": "767487", "url": "https://it.wikipedia.org/wiki?curid=1015297", "title": "Lo chiamavano Tresette... giocava sempre col morto", "text": "Lo chiamavano Tresette... giocava sempre col morto \u00e8 un film western del 1973 diretto da Giuliano Carnimeo.\nQuesto film ha un sequel intitolato \"Di Tresette ce n'\u00e8 uno, tutti gli altri son nessuno\".\nTrama.\nTresette, fenomenale quanto pacifico pistolero, arriva a \"Mela Bacata\" dove viene a sapere che cercano un uomo coraggioso per trasportare un milione di dollari in oro attraverso una valle infestata dai banditi. Insieme al falso sceriffo Bamby, una sua vecchia conoscenza, accetta di trasportare lui l'oro a Dallas. Camuffando la diligenza come un carrozzone da venditore ambulante riesce sempre a sfuggire agli agguati dei banditi, anche se non sempre senza sporcarsi le mani.\nLa prima banda lo lascia passare scambiandolo per un venditore ambulante; anche la seconda banda si lascia ingannare mentre gli uomini della terza banda riconoscono Tresette, ma vengono ugualmente sopraffatti nel corpo a corpo. Resta solo l'ultima banda, quella di Aureola Joe e dei suoi uomini, ma anche loro, dopo aver provato a gabbare Tresette, le prendono di santa ragione. Arrivati a Dallas per\u00f2, Tresette e Bamby rischiano l'impiccagione, perch\u00e9 l'oro \u00e8 solo piombo cosparso di porporina.\nFuggiti di prigione, capiscono di essere stati truffati dal banchiere McPearson e si introducono nei saloni d'un ballo in maschera organizzato proprio dal banchiere. Entrando di nascosto nello studio di McPearson, Tresette scopre dei loschi traffici del banchiere con miss Marlene, la proprietaria del saloon nonch\u00e9 di una pasticceria in citt\u00e0. \u00c8 proprio nascondendo l'oro nei pacchi della pasticceria che McPearson riesce a far uscire l'oro dagli Stati Uniti per farlo arrivare in Messico. Venuti a conoscenza dei fatti, Tresette e Bamby vanno alla pasticceria, dove si stanno ultimando i preparativi per la spedizione dei pacchi e, dopo una scazzottata, riescono a prendere l'oro e a scappare via.\nInoltre, per tutta la durata del film Tresette \u00e8 inseguito costantemente dal pistolero Veleno, che vuole sfidarlo e ucciderlo a tutti i costi; ogni volta Tresette inventa fantasiosi stratagemmi o ragionamenti complicati per liberarsi di lui."}
{"id": "1015302", "revid": "169219", "url": "https://it.wikipedia.org/wiki?curid=1015302", "title": "This Is Where I Came In", "text": "This Is Where I Came In \u00e8 il ventiduesimo e ultimo album dei Bee Gees, uscito nel 2001. Fu l'ultimo a causa della morte di Maurice Gibb, avvenuta due anni dopo la pubblicazione dell'album. "}
{"id": "1015304", "revid": "15756", "url": "https://it.wikipedia.org/wiki?curid=1015304", "title": "Ospedale Bonifacio", "text": "L'ex ospedale di San Giovanni Battista, detto di Bonifacio o Bonifazio, \u00e8 un'istituzione storica di Firenze, situato a fino al 1924 in via San Gallo; nel 1930 fu sottoposto a una ristrutturazione che ha rivoluzionato tutto il complesso e, di cui l'odierno palazzo della Questura (Firenze) occupa una parte importante. Le vie intorno all'attuale Questura, Bonifacio Lupi, Zara e Duca d'Aosta, prima erano parte integrante dell'edificio ospedaliero.\nL'edificio appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria e descrizione.\nOrigini.\nNel 1377 Bonifacio Lupi, condottiero di successo, \"per la salute dell'anima sua e dei suoi\" decise di erigere a sue spese un ospedale per malati in Firenze, citt\u00e0 per la quale aveva prestato servizio, ottenendo il consenso di costruzione il 23 dicembre di quell'anno. Fece subito iniziare i lavori grazie alla disponibilit\u00e0 di una casa che il suo amico messer Francesco di Cino Rinuccini gli mise a disposizione, avendola acquistata per tale scopo da Franceschino di Tano del Bene per 300 fiorini. Due anni dopo la costruzione doveva essere per lo pi\u00f9 ultimata, poich\u00e9 papa Urbano VI, il 6 febbraio 1386, accord\u00f2 l'indulgenza plenaria a chiunque ne visitasse la chiesa, dedicata a san Giovanni Battista, il giorno della festa del santo (24 giugno), raccogliendosi in preghiera e contribuendo con un'elemosina al completamento dell'edificio assistenziale. Grazie a questo intervento e all'esborso comunque considerevolissimo del Lupi (ben 26.000 fiorini), nel 1388 l'ospedale poteva essere aperto al pubblico. Inoltre il condottiero fece in modo che la sua istituzione venisse esentata dai diritti di gabella e la dot\u00f2 di una rendita annua di 700 fiorini. Inoltre anche sua moglie Caterina Franzesi, dopo la morte del marito, lasci\u00f2 ogni suo avere all'istituzione fiorentina, nonostante la sua famiglia risiedesse nel Veneto.\nTanta era la fama del suo fondatore, che l'ospedale fu sempre detto \"di Bonifacio\". Nello stemma ne veniva ricordato il santo titolare, con una rappresentazione dell'Agnus Dei, con croce dorata in campo rosso.\nInizialmente l'ospedale aveva due corsie, una maschile e una femminile, in cui erano ricoverati i poveri ammalati, per un totale di trentaquattro posti letti. Col tempo l'ospedale crebbe, inglobando anche il convento delle Camaldolesi di Santa Maria a Querceto, l'ospedale di San Michele Arcangelo e quello detto dei \"Broccardi\", perch\u00e9 fondato nel 1329 da ser Michele di Croce Broccardi.\nDivenne cos\u00ec uno dei quattro pi\u00f9 importanti ospedali cittadini, assieme a quello di Santa Maria Nuova (l'unico ancora attivo nella sua sede storica), quello di Lemmo e quello di San Giovanni di Dio (oggi ospedale Torregalli).\nXVII e XVIII secolo.\nNell'ex-refettorio degli spedalinghi Fabrizio Boschi affresc\u00f2 nel 1619 per il priore Leonardo Conti l'\"Ultima cena\", con il ritratto del committente e del suo nipote.\nDal 1623 al 1650 lo spedalingo Giovanbattista Bonaiuti fece costruire una nuova corsia femminile e accolese gli appestati nelle due ondate epidemiche del 1630 e del 1633. Tra gli infaticabili addetti dell'ospedale in quel periodo ci fu anche il giovane principe Ferdinando, allora ventrenne.\nNel 1649 il Bonaiuti si oppose a un primo tentativo di fusione con Santa Maria Nuova, avanzato dagli amministratori di quest'ultimo per sanare le loro gravi difficolt\u00e0 economiche, a fronte della florida situazione del Bonifacio.\nNel 1734 lospedale raggiungeva infatti una ricchezza tale da garantirsi una rendita di circa 13.000 scudi all'anno, con cui si potevano tenere ben 92 letti, di cui 51 destinati alle donne, accudite da quaranta oblate, e il resto per gli uomini, che erano invece serviti da soli cinque inservienti e quattro commessi. Inoltre facevano parte dell'organigramma due curati per l'assistenza spirituale, quattro medici, due chirurghi, uno speciale con due garzoni, un camarlingo per la gestione delle finanze, e uno spedalingo che sovrintendeva tutto.\nIl granduca Gian Gastone de' Medici, ultimo dei Medici, nel 1736 ridusse questo ospedale a \"Conservatorio dei poveri invalidi\" affidato alla Congregazione di San Giovanni Battista, con l'intenzione di togliere dalla strada gli accattoni di ambo i sessi, incapaci di procurarsi il sostentamento, per iniziarli a una professione. Per non tradire le predisposizioni di Bonifacio, gli spedalinghi erano tenuti a mantenere a loro spese, in altri due ospedali cittadini, un certo numero di ammalati. Dopo l'inaugurazione nel 17 maggio di quell'anno, vi vennero accolte ventiquattro povere straccione, a cui si aggiunsero in seguito anche alcuni uomini, purch\u00e9 nativi di Firenze o ivi residenti da almeno sei anni. Fino al 1776 questa istituzione fu retta da dodici deputati aiutati da ventiquattro oblate che organizzavano la cucina, il bucato e la pulizia degli ambienti.\nIl granduca Pietro Leopoldo di Lorena nel 1785 ripristin\u00f2 invece l'antica funzione ospedaliera, trasferendovi le persone affette da malattia psichiatrica, che prima erano nell'ospedale di Santa Dorotea e in un paio di altre strutture, e gli invalidi ricoverati nell'ospedale di San Paolo, il tutto sotto l'egida di Santa Maria Nuova, come ricorda lo stemma partito dei due ospedali posto in quel periodo sulla facciata. In quell'occasione l'ospedale fu infatti completamente ristrutturato da Giuseppe Salvetti, che nel 1787 inaugur\u00f2 il nuovo porticato del rinato \"Ospedale della Carit\u00e0 per i Dementi\".\nLa fabbrica assunse dunque l'attuale configurazione del prospetto principale, caratterizzato da un imponente porticato esemplato su modello di quello seicentesco di Santa Maria Nuova, \"con le arcate separate da paraste prolungate al piano superiore, oltre la cornice marcapiano, a scandire la lunga fila di finestre incorniciate. Il maggiore spessore delle lesene ai lati dell'arcata, la collocazione di una mensola in chiave d'arco e l'aggetto del balconcino con la porta finestra connotano l'asse di simmetria del prospetto\" (Martellacci). Sul portale principale venne posto un busto di Pietro Leopoldo, l'unico ritratto su una pubblica via del sovrano cos\u00ec schivo a farsi celebrare.\nIn tale data il complesso raggiunse anche il massimo della sua estensione, sviluppandosi senza soluzione di continuit\u00e0 lungo via San Gallo a nord e a sud rispetto allo stesso porticato (non essendo ancora state tracciate le vie Duca d'Aosta e via Bonifacio Lupi) per un'estensione pi\u00f9 che doppia dell'attuale, grazie all'annessione della chiesa e chiostro di Santa Luca, del monastero del Ceppo (1734) e dello spedale degli Incurabili o della Santissima Trinit\u00e0 (1781), gi\u00e0 prospicienti palazzo Pandolfini.\nLa cappella di Sant'Anna che era annessa all'ospedale, venne ristrutturata nel 1787 dall'architetto Giovan Battista Pieratti. In essa era conservata una \"Concezione della Vergine\" di Giovanni Antonio Sogliani, poi trasferita nella galleria dell'ospedale di Santa Maria Nuova.\nIn profondit\u00e0, se comprendiamo anche gli orti e le terre lavorate di pertinenza, la propriet\u00e0 raggiungeva via Santa Caterina d'Alessandria (dove era la cappella mortuaria, San Giuseppino) e via lungo le Mura, attuale viale Spartaco Lavagnini. Dell'aspetto del complesso lungo via San Gallo recano precisa memoria varie e dettagliate incisione sette-ottocentesche, che peraltro attestano la fama al tempo attribuita alla struttura.\nOttocento.\nAllinizio dell'Ottocento vi oper\u00f2 Vincenzo Chiarugi, rivoluzionario nel metodo di affrontare la malattia mentale, non pi\u00f9 come una \"disgrazia\", ma come una vera e propria patologia. Fino alla fine dell'Ottocento era tipico a Firenze usare l'espressione \"andare a Bonifazio\" come sinonimo di \"impazzire\", poi soppiantata da \"andare ai tetti rossi\", cio\u00e8 al nuovo manicomio di San Salvi. Era comune anche dire \"andare dal Bini\", con riferimento al direttore dell'ospedale in uno dei periodi di massima espansione, dal 1843 al 1885, il professor Francesco Bini.\nDismissione.\nQuando alla fine dell'Ottocento i malati di mente furono trasferiti presso l'ospedale psichiatrico di San Salvi, l'ospedale serv\u00ec solo per i vecchi malati cronici.\nL'apertura dei nuovi viali nel periodo di Firenze Capitale, la realizzazione dei nuovi tracciati viari di fine Ottocento e primo Novecento, compresa via Zara, portarono alla progressiva riduzione del complesso, fino al definitivo trasferimento nel 1924 dei ricoverati sia al nuovo ospedale di Careggi sia (se invalidi) presso la Pia Casa di Lavoro di Montedomini. Ad eccezione del corpo di fabbrica comprendente il porticato, le restanti propriet\u00e0 furono cos\u00ec alienate e lottizzate (sullo sviluppo della zona si vedano gli elaborati grafici realizzati da Alessandro Bini nella pubblicazione del 1988).\nIl lotto costituito dall'antico edificio, dopo un breve periodo di abbandono, fu acquistato nel 1928 dalla Provincia di Firenze e destinato a sede del Provveditorato agli Studi della Toscana, quindi nel dicembre 1938 della Questura, che ancora oggi occupa con i propri uffici la struttura, opportunamente ampliata e ridisegnata nei fronti delle nuove vie (si veda il palazzo della Questura). Dopo una serie di interventi di restauro attuati tra il 1981 e il 1983, nel 1996 si \u00e8 nuovamente intervenuti con il restauro dello scalone interno e la manutenzione della facciata principale, quale cantiere inserito tra gli interventi straordinari finanziati in occasione dello svolgimento a Firenze del Consiglio Europeo del 21-22 giugno di quell'anno.\nTarghe.\nLe pareti esterne dell'ex-ospedale conservano numerose iscrizioni. Su via Bonifacio Lupi una ricorda l'alluvione del 1557, che costrinse le monache di San Miniato a trasferirsi nell'attiguo monastero del Ceppo dal funestato ospedale dei Santi Filippo e Jacopo del Ceppo, nell'attuale via Tripoli:\nTraduzione: \"Per timore della furia del fiume le monache di questo cenobio eressero dalle fondamenta questo tempio in onore della Vergine Madre di Dio e di S. Miniato nell'anno 1558\".\nSotto il porticato una targa ricorda il granduca Pietro Leopoldo con il suo busto, a recare testimonianza della sua \"piet\u00e0 e munificenza\":\nLapide leopoldina:\nTraduzione: \"Il vecchio ospizio dei Broccardi che prende il nome da S. Michele Arcangelo, insieme col vicino Ospedale di Bonifazio Lupi dedicato al precursore di Cristo, oltre le rendite di parecchi conventi di suore gi\u00e0 devoluti a vantaggio e utilit\u00e0 del pitoccotrofio da l\u00ec costituito, la regale provvidenza dell'austriaco Pietro Leopoldo, nono granduca di Toscana, un\u00ec al patrimonio di S. Maria Nuova, mise alle dipendenze della direzione [di quell'ospedale] e destin\u00f2, ampli\u00f2, port\u00f2 a termine per i malati di qualsivoglia malattia incurabile, del pari per i pazzi e per gli affetti da scabbia e tigna che devono ricevere cure particolari in isolamento, nell'anno dell'era cristiana 1787\".\nUn'altra lapide ricorda che l'ospedale fu sede del Provveditorato agli studi nel 1928, VI anno dell'era fascista:\nInfine una ricorda l'attivit\u00e0 del celebre medico psichiatra Vincenzo Chiarugi:"}
{"id": "1015327", "revid": "53984", "url": "https://it.wikipedia.org/wiki?curid=1015327", "title": "Paesi arabi", "text": ""}
{"id": "1015333", "revid": "62221", "url": "https://it.wikipedia.org/wiki?curid=1015333", "title": "Autopsalizia", "text": ""}
{"id": "1015339", "revid": "1452073", "url": "https://it.wikipedia.org/wiki?curid=1015339", "title": "Snow Bros.", "text": ", sottotitolato \"Nick &amp; Tom\" nell'originale, \u00e8 un videogioco arcade a piattaforme prodotto nel 1990 da Toaplan e distribuito negli Stati Uniti d'America da Romstar. Venne convertito ufficialmente per le console NES, Sega Mega Drive e Game Boy.\nI protagonisti Nick e Tom sono due ometti simili a pupazzi di neve che hanno la capacit\u00e0 di intrappolare i nemici all'interno di palle di neve. L'obiettivo del videogioco \u00e8 di aiutare Nick e Tom a ricongiungersi alle loro fidanzate tenute in ostaggio da due enormi teste di pietra che sputano bolle.\nModalit\u00e0 di gioco.\nIl gioco \u00e8 simile al famoso \"Bubble Bobble\". Si svolge su 50 livelli (detti piani) divisi in cinque stage da 10 livelli ciascuno. Alla fine di ogni stage bisogna affrontare un boss per poter proseguire nel gioco. Ogni livello \u00e8 formato da una singola schermata fissa con diversi ripiani ed infestato di mostriciattoli. Per superare un livello bisogna eliminare tutti i nemici presenti imprigionandoli in palle di neve. Le palle di neve possono essere lanciate ad alta velocit\u00e0 lungo i ripiani fino a distruggersi contro le pareti. Ogni mostriciattolo colpito da una palla vagante si trasforma in un delizioso sushi giapponese. Oltre ai sushi, se si uccidono pi\u00f9 nemici con una sola palla vagante, si possono trovare quattro lanterne magiche di diverso colore:\nL'effetto delle lanterne rossa, gialla e blu svanisce perdendo la vita ossia quando si viene a contatto con un nemico non ancora imprigionato (totalmente o parzialmente) in una palla di neve oppure se si \u00e8 colpiti dalle armi dei nemici.\nI livelli senza boss devono essere terminati entro un tempo di circa 40 secondi, trascorso il quale entra in scena una zucca invulnerabile che inseguir\u00e0 il protagonista fino a fargli perdere la vita (pu\u00f2 per\u00f2 essere neutralizzata con la lanterna verde). Una partita consta in genere inizialmente di 3 vite.\nPunteggi e bonus.\nAl raggiungimento di 100.000 punti si riceve una vita aggiuntiva. Talvolta anzich\u00e9 trovare sushi o pozioni \u00e8 possibile che compaia un cerchio con una faccina sorridente all'interno. Si tratta di un bonus che cristallizza il quadro per alcuni secondi facendo apparire 4 strane palline blu che si muovono; se si riesce a coprirle di neve e a lanciarle si ottiene una delle quattro lettere formanti la parola \"SNOW\"; quando la parola sar\u00e0 composta si avr\u00e0 diritto ad un'ulteriore vita.\nColonna sonora.\nLe musiche sono state composte da Osamu Ohta. La Pony Canyon/Scitron pubblic\u00f2 nel 1990 la colonna sonora del gioco in edizione limitata.\nImpostazioni.\nIl gioco arcade consente di modificare alcune impostazioni:\nConversioni.\nLa versione Nintendo Entertainment System (1991) ha il titolo \"Snow Brothers\" in copertina e \"Snow Bros.\" in video.\nLa versione Game Boy (1991) ha il titolo \"Snow Brothers\" in copertina e \"Snow Bros Jr.\" a video; aggiunge 10 nuovi livelli ai 50 originali.\nLa versione Sega Mega Drive (1993) mantiene il titolo \"Snow Bros.: Nick &amp; Tom\".\nUna conversione per Amiga della Ocean France venne completata, ma mai pubblicata. Il programma funzionante venne diffuso sul Web solo nel 2006.\nCloni.\nUn bootleg arcade di questo gioco \u00e8 conosciuto con il nome \"The Winter Bobble\".\nUn altro bootleg, intitolato \"Snow\", \u00e8 stato inserito nel multigioco \"Puzzle King\" (2002).\nNel 2002 l'azienda messicana Syrmex ha prodotto \"Snow Brothers 3 - Magical Adventure\", che a dispetto del nome \u00e8 \"Snow Bros.\" con modifiche soprattutto grafiche."}
{"id": "1015340", "revid": "62221", "url": "https://it.wikipedia.org/wiki?curid=1015340", "title": "Autospasia", "text": ""}
{"id": "1015342", "revid": "1305772", "url": "https://it.wikipedia.org/wiki?curid=1015342", "title": "Autofagia", "text": ""}
{"id": "1015344", "revid": "114567919", "url": "https://it.wikipedia.org/wiki?curid=1015344", "title": "Traforo stradale dell'Arlberg", "text": "Il traforo stradale dell'Arlberg \u00e8, con i suoi 13.972\u00a0m di lunghezza, la galleria stradale pi\u00f9 lunga dell'Austria. Si trova al di sotto del Passo dell'Arlberg. La galleria a canna unica, gestita dalla ASFINAG, \u00e8 percorsa dalla Superstrada dell'Arlberg (S16) e fa parte della strada europea E60.\nStoria.\nCon l'aumento del traffico di autoveicoli nel XX secolo la strada del valico divenne insufficiente. Si decise quindi la costruzione di una galleria stradale tra Langen am Arlberg e St. Anton am Arlberg, che rappresenta un'alternativa praticabile anche durante l'inverno alla strada del passo dell'Arlberg. La costruzione cost\u00f2 circa 300 milioni di euro. Il 5 luglio 1974 iniziarono i lavori e lo scavo fu completato il 9 ottobre 1977, permettendo di aprire al traffico il tunnel il 1\u00ba dicembre 1978. Una particolarit\u00e0 del traforo \u00e8 il fatto che \u00e8 composto da due gallerie collegate da un ponte completamente coperto. Sul lato tirolese la gola della \"Rosannaschlucht\" divide l'opera in due parti, prima che il massiccio in direzione Vorarlberg si innalzi sopra la galleria.\nCostruzione.\nIl traforo \u00e8 predisposto per 1.800 veicoli all'ora e dispone di 4 centrali di ventilazione, un pozzo di ventilazione della lunghezza di 736 m (il pi\u00f9 alto d'Europa), 12 ventilatori, un nastro illuminato continuo con intensit\u00e0 regolabile, 43 telecamere per la sorveglianza del traffico, telefoni d'emergenza ogni 212 m e 16 nicchie di sosta.\nPer migliorare la sicurezza nel tunnel attualmente , come prima tappa dei lavori di miglioramento, vengono costruiti otto cunicoli di collegamento della lunghezza tra 150 m e 300 m verso il traforo ferroviario dell'Arlberg che corre parallelamente. In questo modo la distanza massima delle vie di fuga corrisponde a 1.700 m. Nella seconda tappa dei lavori la distanza verr\u00e0 ridotta a 850 m e nella terza e ultima tappa a 425 m. Infine \u00e8 prevista anche la costruzione di un cunicolo di fuga parallelo . Il cunicolo disporr\u00e0 anche di locali che potranno ospitare 800 persone. Il completamento della prima tappa dei lavori \u00e8 previsto per l'inizio del 2007.\nIl transito nel traforo \u00e8 soggetto a pedaggio e costa 10,50\u00a0\u20ac ."}
{"id": "1015348", "revid": "1226", "url": "https://it.wikipedia.org/wiki?curid=1015348", "title": "Romanzo fantastico", "text": ""}
{"id": "1015354", "revid": "767487", "url": "https://it.wikipedia.org/wiki?curid=1015354", "title": "Sotto pressione (film)", "text": "Sotto pressione (\"Under Pressure\", conosciuto anche come \"East River\") \u00e8 un film diretto da Raoul Walsh.\nProduzione.\nIl film fu prodotto da Robert Kane per la Fox Film Corporation. I tempi di lavorazione andarono al 7 settembre al 13 ottobre e dal 3 dicembre al 31 dicembre 1934. Tra gli assistenti operatori, appare anche il nome di Robert Surtees che, in seguito, sarebbe diventato uno dei nomi pi\u00f9 noti tra i direttori della fotografia del cinema USA.\nDistribuzione.\nDistribuito dalla Fox Film Corporation, usc\u00ec nelle sale cinematografiche USA il 2 febbraio 1935."}
{"id": "1015355", "revid": "84604", "url": "https://it.wikipedia.org/wiki?curid=1015355", "title": "Tempio di Esculapio", "text": "Il tempio di Esculapio era un tempio romano situato sull'Isola Tiberina, a Roma. \nStoria.\nIl tempio venne costruito tra il 293 a.C. e il 290 a.C., mentre la sua consacrazione avvenne l'anno successivo. Secondo la leggenda nel 293 a.C. scoppi\u00f2 una grave epidemia a Roma, che spinse il Senato a decidere di costruire un edificio alla divinit\u00e0 della medicina greca Asclepio, che assunse il nome latino di Esculapio. Dopo aver consultato i Libri Sibillini ed aver trovato una risposta favorevole, una delegazione di saggi romani venne inviata ad Epidauro, in Grecia, in cui era presente un santuario molto famoso dedicato appunto ad Asclepio, al fine di poter ottenere una statua del dio da portare a Roma. \nSecondo la leggenda durante i riti propiziatori un grosso serpente (un colubro, animale attribuito alla divinit\u00e0) usc\u00ec dal santuario andandosi a nascondere all'interno della nave romana. Certi che questo fosse un segno da parte della divinit\u00e0 i romani si affrettarono a tornare nella loro citt\u00e0, dove ancora imperversava l'epidemia.\nGiunti sul Tevere, mentre stavano per rientrare a Roma, accadde che nei pressi dell'isola Tiberina il serpente usc\u00ec dalla nave e si nascose sull'isolotto, sparendo dalla vista dei dotti, indicando cos\u00ec il luogo dove sarebbe dovuto sorgere l'edificio. I lavori iniziarono subito, e il tempio venne inaugurato nel 289 a.C.: da l\u00ec a breve l'epidemia ebbe fine. \nL'isola, a ricordo dell'evento, venne rimodellata a forma di trireme. Un obelisco venne infatti posto al centro dell'isola, davanti al tempio, in modo da assomigliare ad un albero maestro, mentre sulle rive vennero posizionati blocchi di travertino, scolpiti in modo da sembrare una poppa e una prua. Sull'isola sorsero diverse strutture adibite al ricovero degli ammalati, e ci\u00f2 \u00e8 testimoniato da numerosi voti ed iscrizioni pervenute sino ai giorni nostri.\nI resti.\nIl tempio and\u00f2 distrutto durante l'Alto Medioevo, poich\u00e9 gi\u00e0 nell'anno 1000 sorse sulle sue rovine la basilica di San Bartolomeo all'Isola per volere di Ottone III. Il pozzo medioevale presente vicino all'altare della chiesa sembra essere lo stesso da cui sgorgava l'acqua utilizzata per curare i malati, cos\u00ec come testimoniato da Sesto Pompeo Festo, un grammatico latino, nel II secolo. \nDel poco che rimane dell'antico tempio di Esculapio sono da ricordare alcuni frammenti dell'obelisco, conservati a Napoli e a Monaco, e alcuni blocchi di travertino visibili sotto le costruzioni moderne sull'isola Tiberina, tra cui spicca un rilievo del bastone di Esculapio. \nL'isola continua ad essere un centro dedicato alla cura dei malati poich\u00e9 davanti alla basilica sorge l'ospedale San Giovanni Calibita, detto \"Fatebenefratelli\" e di fianco ad essa vi \u00e8 una delle tre sedi dell'Ospedale Israelitico."}
{"id": "1015358", "revid": "110157", "url": "https://it.wikipedia.org/wiki?curid=1015358", "title": "Fiumara (Barletta)", "text": "Fiumara \u00e8 una frazione del comune di Barletta in provincia di Barletta-Andria-Trani, situata a nord-ovest della centro cittadino, sulla riva destra alla foce del fiume Ofanto.\nGeografia fisica.\nIl centro abitato \u00e8 sito a 5 metri sul livello del mare. Oggi il complesso residenziale conta 50 residenti.\nLa zona \u00e8 ubicata nelle immediate vicinanze della foce dell'Ofanto che ha acquisito notevole importanza ambientale per la presenza ittico faunistica di specie di pregio presenti nel territorio circostante. Nelle vicinanze vi si pu\u00f2 ancora trovare una torre cinquecentesca di avvistamento, ormai diroccata, risalente al 1568.\nIl villaggio \u00e8 diviso in viali lungo i quali si distribuiscono un centinaio di villette monofamiliari. Al centro vi \u00e8 una piazza e in fondo al viale principale ci si affaccia sul lungomare, che \u00e8 stato pi\u00f9 volte bonificato e rinforzato, con il posizionamento di rocce e ciottoli lungo la spiaggia, per far fronte al problema dell'erosione. Negli ultimi anni, comunque, il mare pian piano sta restituendo alla piccola spiaggia la sabbia erosa in passato.\nStoria.\n\u00c8 un complesso residenziale che si trova tra Barletta e Margherita di Savoia, costruito negli anni settanta a spese di una ormai scomparsa e pregiata zona umida. Si popola durante il weekend ed il periodo estivo e diventa un centro turistico balneare. Oggi il complesso residenziale conta 50 residenti.\nTorre Ofanto.\nTorre Ofanto \u00e8 una torre costiera di avvistamento situata a circa un chilometro dal mare e cinquecento metri della foce dell'omonimo fiume, nei pressi della Fiumara. Fu costruita nel 1568 a spese del governo di Napoli e dell'universit\u00e0 di Barletta. Faceva parte del sistema di difesa costiero contro le incursioni navali costruito nel Regno di Napoli tra il XVI e il XVII secolo. Tale sistema era costituito da numerose torri, distribuite lungo la costa, costruite in modo tale che da ciascuna torre fosse possibile scorgere le due adiacenti. Le torri, oltre a permettere un tempestivo avvistamento delle navi nemiche provenienti dal mare, fungevano da primo baluardo difensivo (ciascuna torre era dotata di una piccola guarnigione) e costituivano un efficace apparato per comunicare velocemente informazioni di vitale importanza, tramite segnali di fumo e bandiere colorate.\nTorre Ofanto \u00e8 caratterizzata da una pianta quadrata con base tronco-piramidale, e presenta cinque caditoie per lato e piccole aperture a feritoia su due facciate. L'accesso originario al piano superiore era costituito da una scala detraibile in caso di attacco; in seguito furono costruite due scalinate, non pi\u00f9 esistenti. L'edificio, nello stato attuale si presenta in uno stato di grave degrado causato dalla totale assenza di manutenzione. Le caditoie sono in gran parte crollate mentre le rimanenti sono pericolanti; il rivestimento esterno dei paramenti murari, costituito da conci di tufo risulta in pi\u00f9 punti asportato ed eroso."}
{"id": "1015359", "revid": "767487", "url": "https://it.wikipedia.org/wiki?curid=1015359", "title": "La signora di mezzanotte", "text": "La signora di mezzanotte (\"Midnight\") \u00e8 un film del 1939 diretto da Mitchell Leisen.\nNel 2013 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America.\nTrama.\nUna showgirl americana arriva a Parigi dopo essere stata in Riviera e aver perso tutto il suo denaro al Casino. Scesa dal treno, senza un soldo, con un unico abito (da sera) addosso, si mette alla ricerca di un lavoro senza successo. Viene aiutata da un tassista che finir\u00e0 per innamorarsi di lei. Imbucatasi in una casa di ricchi, fa amicizia con il padrone di casa ma, alla fine, torner\u00e0 dal suo tassista ungherese.\nProduzione.\nRiprese.\nIl film fu girato dal 14 novembre 1938 al 16 gennaio 1939.\nDistribuzione.\nDistribuito dalla Paramount Pictures."}
{"id": "1015364", "revid": "339392", "url": "https://it.wikipedia.org/wiki?curid=1015364", "title": "Principessa Alexia", "text": ""}
{"id": "1015371", "revid": "3831", "url": "https://it.wikipedia.org/wiki?curid=1015371", "title": "Principessa Catharina", "text": ""}
{"id": "1015474", "revid": "1444886", "url": "https://it.wikipedia.org/wiki?curid=1015474", "title": "Lite delle comari", "text": "Lite delle comari, o affare delle comari, \u00e8 il nome giornalistico di uno scontro politico che, nel 1982, oppose il ministro del tesoro Beniamino Andreatta al ministro delle finanze Rino Formica. \nL'evento, che aveva portato a un duro scambio di battute a distanza tra i due, e le cui ragioni riguardavano la contestuale separazione in atto tra tesoro e Banca d'Italia (avviata nel luglio del 1981), ebbe conseguenze tali da culminare nella caduta del secondo governo Spadolini e nella formazione del quinto governo Fanfani.\nStoria.\nIl 23 agosto 1982, il repubblicano Giovanni Spadolini, primo presidente del Consiglio dei ministri non democristiano della storia dell'Italia repubblicana, form\u00f2 il suo secondo governo e giur\u00f2 nelle mani del presidente della Repubblica Sandro Pertini: l'esecutivo possedeva la stessa compagine del precedente e i giornali lo descrissero ironicamente come \"governo fotocopia\", espressione che ebbe una fortuna successiva. In particolare, furono confermati nei due dicasteri economici pi\u00f9 importanti, quello delle finanze e quello del tesoro, rispettivamente il socialista Rino Formica e il democristiano Beniamino Andreatta, che gi\u00e0 in precedenza avevano avuto dei significativi screzi.\nIl \"casus belli\".\nLa polemica tra Andreatta e Formica giungeva alla fine di una dura contrapposizione politica tra i due ministri, in merito alla recente questione della \"separazione dei beni\" o \"divorzio\" tra Tesoro e Banca d'Italia (allora guidata da Carlo Azeglio Ciampi), consistente nel sollevamento della Banca d'Italia dall'obbligo della garanzia del collocamento integrale in asta dei titoli pubblici offerti dal Ministero del Tesoro. La \"separazione consensuale\" avvenne senza il minimo coinvolgimento, quantomeno formale, del parlamento, e aveva provocato non pochi problemi a entrambi i governi Spadolini, soprattutto per il repentino aumento del fabbisogno finanziario dello stato (e del conseguente indebitamento dello stato) che essa aveva determinato.\nFormica, per far fronte all'emergenza dei conti pubblici, propose (nelle parole di Andreatta) \"di rimborsare una quota soltanto del debito del Tesoro con una specie di concordato extragiudiziale\". Alla proposta di Formica, Andreatta rispose \"a rime baciate\", paventando il panico che da tale decisione sarebbe derivato sullo stato di salute delle finanze statali. Si parl\u00f2 anche della possibilit\u00e0, sostenuta da Formica, di giungere in tempi brevi a una tassazione delle rendite finanziarie e, in particolare, di BOT e CCT. La contrapposizione fu all'origine del duro scambio di battute successivo.\nLo scambio di commenti.\nGi\u00e0 nell'aprile di quell'anno, si erano create forti tensioni tra Andreatta e il Partito socialista italiano guidato da Bettino Craxi. Andreatta, riferendosi al PSI, aveva detto, \"quel partito ha in mente per l'Italia una forma di nazionalsocialismo\". Di fronte alle inevitabili proteste, l'economista di Trento si difese, affermando di aver inteso \"socialismo nazional(ista)\" ma di essersi espresso all'inglese, con l'aggettivo prima del sostantivo: la vera critica che intendeva muovere al PSI, a suo dire, atteneva all'indirizzo socialista e nazionalista del partito, ostinatamente contrario ai processi di privatizzazione e di liberalizzazione dell'economia. Questa spiegazione non plac\u00f2 le polemiche, che si conclusero - provvisoriamente - solo per intervento del Quirinale. Ambienti vicini al Palazzo furono autorizzati a riferire che Sandro Pertini (il quale, da socialista, aveva combattuto il nazionalsocialismo nella Resistenza) giudicava \"disgustoso\" il commento di Andreatta.\nQualche mese dopo, su \"Il Popolo\", organo ufficiale della DC, un articolo a firma di Remigio Cavedon defin\u00ec Formica \"un commercialista di Bari esperto in fallimenti e in bancarotta i cui propositi dissennati sono un insulto all'intelligenza\", attribuendo tale dichiarazione ad Andreatta (fu questi a dichiarare che \"l'attacco nei miei confronti non fu scritto da lui, ma dal giornalista del Popolo Cavedon che poi glielo attribu\u00ec\"). L'interessato reag\u00ec rilasciando, il 5 novembre 1982, alle agenzie di stampa la seguente dichiarazione: \"Se un professore che ha studiato a Cambridge e si \u00e8 specializzato in India perde le staffe e usa un linguaggio da ballatoio vuol dire che abbiamo una comare come Lord dello Scacchiere\". Le principali testate nazionali si occuparono molto del caso e unanimemente il litigio tra due dei pi\u00f9 importanti ministri del governo verr\u00e0 definito \"la lite delle comari\", con intento sarcastico e spregiativo.\nConseguenze.\nDi fronte alla manifesta assenza di comunione d'intenti tra i due ministri, l'11 novembre Spadolini fu costretto a rassegnare le dimissioni del suo esecutivo. Inizialmente Pertini le respinse e chiese un dibattito in aula per verificare l'effettivo venir meno della maggioranza parlamentare. Il 13 novembre il dibattito parlamentare si concluse con la conferma della caduta dell'esecutivo, in quanto la DC manifest\u00f2 che non avrebbe appoggiato un governo in cui era presente Formica, mentre il PSI si era dichiarato indisponibile ad assegnare ruoli istituzionali ad Andreatta. Il 1\u00ba dicembre le consultazioni presidenziali si conclusero e Amintore Fanfani fu incaricato di formare il nuovo governo (Fanfani V), in cui n\u00e9 Andreatta n\u00e9 Formica furono chiamati a far parte, sostituiti rispettivamente da Giovanni Goria e Francesco Forte."}
{"id": "1015486", "revid": "17351", "url": "https://it.wikipedia.org/wiki?curid=1015486", "title": "Ki-48", "text": ""}
{"id": "1015490", "revid": "123270630", "url": "https://it.wikipedia.org/wiki?curid=1015490", "title": "Incommensurabilit\u00e0", "text": "Due grandezze formula_1 e formula_2 si dicono fra loro commensurabili se esiste fra loro un sottomultiplo comune, ossia se esistono due opportuni numeri naturali formula_3 e formula_4 per i quali:\nIl valore di queste frazioni \u00e8 il sottomultiplo comune alle grandezze formula_1 e formula_2. Di conseguenza quando due grandezze sono commensurabili \u00e8 possibile esprimere la misura della prima grandezza rispetto alla seconda utilizzando un numero razionale, cio\u00e8 \u00e8 possibile scrivere\nAl contrario, due coppie di grandezze si dicono incommensurabili quando non hanno alcun sottomultiplo comune, ovvero non esiste alcuna frazione in grado di esprimere il rapporto formula_9 Da ci\u00f2 consegue che la misura della prima grandezza rispetto alla seconda non \u00e8 un numero razionale, perch\u00e9 non \u00e8 esprimibile sotto forma di frazione.\nEsempio di grandezze non commensurabili.\nLa coppia di grandezze incommensurabili pi\u00f9 semplice e da pi\u00f9 tempo conosciuta \u00e8 certamente quella formata dal lato di un quadrato e dalla sua diagonale. Per dimostrare che queste due grandezze sono incommensurabili, basta dimostrare che la misura di una rispetto all'altra non \u00e8 un numero razionale. Prima di tutto stabiliamo qual \u00e8 il valore dalla diagonale (che chiameremo formula_10) rispetto al lato (che chiameremo formula_11). Per farlo utilizziamo il teorema di Pitagora. Infatti dato un quadrato, sappiamo che:\nda cui\nallora\nsemplificando abbiamo che\nabbiamo quindi trovato la misura di formula_10 rispetto a formula_11. Ora \u00e8 necessario dimostrare che il numero formula_18 non \u00e8 razionale. Per farlo utilizziamo una delle varie dimostrazioni dell'irrazionalit\u00e0 di radice di due.\nL'incommensurabilit\u00e0 tra lato e diagonale di un quadrato fu il primo caso nel quale l'incommensurabilit\u00e0 fu dimostrata. La dimostrazione, attribuita in genere a Ippaso di Metaponto, fu certamente effettuata all'interno della scuola pitagorica e caus\u00f2 una grave crisi delle concezioni matematiche dell'epoca."}
{"id": "1015499", "revid": "6923", "url": "https://it.wikipedia.org/wiki?curid=1015499", "title": "Thomas Buffel", "text": "In passato ha vestito le maglie di Excelsior Rotterdam, Feyenoord e Rangers.\nBiografia.\nSposato con Stephanie De Buysser, quest'ultima \u00e8 morta il 26 gennaio 2017.\nCarriera.\nClub.\nBuffel inizi\u00f2 la carriera in patria, prima nel Ruddervoordem, squadra della sua citt\u00e0, poi al Cercle Brugge. Nel 1999 arriv\u00f2 il trasferimento nei Paesi Bassi al . Viste le poche opportunit\u00e0 di giocare in prima squadra, venne girato nel 2000 alla squadra satellite del Feyenoord, l'Excelsior, per affinare la tecnica e fare esperienza. Dopo 2 anni di ulteriore gavetta, nel 2002 Buffel rientr\u00f2 al Feyenoord e si guadagn\u00f2 il posto da titolare, giocando in tre stagioni circa 100 incontri con 38 goal.\nA causa di questioni di contratto con il manager della squadra Ruud Gullit, nel gennaio 2005 Buffel lasci\u00f2 il club olandese per andare in Scozia nei Rangers, che vers\u00f2 al Feyenoord 2.300.000 sterline. L'esordio fu in un derby di Coppa di Scozia perso contro gli storici rivali del per 1-2. A dispetto dell'inizio non incoraggiante, Buffel riusc\u00ec a inserirsi bene nella squadra e alla fine della stagione conquist\u00f2 il \"double\" campionato / Coppa di Lega, giocando in totale 18 volte e segnando 5 goal.\nDopo aver rifiutato il trasferimento presso i tedeschi dell', Buffel \u00e8 messo fuori squadra a causa di un intervento chirurgico al ginocchio che ne permetter\u00e0 il riutilizzo solo nella stagione 2007-2008, al termine della quale passa al Cercle Bruges.\nNel gennaio 2010, dopo 36 presenze e 6 gol, passa al Genk firmando un contratto di un anno e mezzo. Il 9 giugno 2011 prolunga il contratto fino al[2013.\nNazionale.\nBuffel debutt\u00f2 con la sua nazionale nell'ottobre 2002 contro . Vanta 35 presenze 6 reti con la squadra in maglia rossa."}
{"id": "1015500", "revid": "125851904", "url": "https://it.wikipedia.org/wiki?curid=1015500", "title": "Giuliano Tavaroli", "text": " \u00c8 coinvolto nello scandalo Telecom-Sismi.\nLa carriera.\nArma dei Carabinieri.\nNei primi anni ottanta opera a Milano insieme a Marco Mancini nella Sezione Speciale Anticrimine di via della Moscova nell'Arma dei Carabinieri, reparti antiterrorismo del generale Carlo Alberto Dalla Chiesa. Riceve numerosi encomi per l'attivit\u00e0 svolta tra cui l'aver partecipato, fra le tante operazioni, a quella che ha condotto all'arresto di Sergio Segio.\nMentre Mancini entra a far parte del SISMI, Tavaroli si occupa di \"sicurezza\" nel settore privato, congedandosi nel 1988 dall'Arma dei Carabinieri per passare all'Italtel.\nSettore privato.\nDall'aprile 1996 entra in Pirelli, dove diventa top manager del settore sicurezza di Telecom-Pirelli, con agli ordini 500 uomini e riportando direttamente al suo presidente. Cura inoltre la sicurezza personale di Tronchetti Provera e di Afef. Nel 2005 viene indagato dalla Procura milanese nell'inchiesta sul probabile utilizzo di notizie riservate in possesso di Telecom e Pirelli.\nL'arresto.\nDal 20 settembre 2006 al 22 marzo 2007 riceve 4 ordini di custodia cautelare in relazione allo Scandalo Telecom-Sismi. Tavaroli (il cui nome di battaglia \u00e8 \"Tavola\") \u00e8 accusato, insieme con Marco Mancini (ex numero 2 del SISMI), con l'investigatore privato fiorentino Emanuele Cipriani (proprietario delle agenzie di investigazioni \"Polis d'Istinto\" di Firenze, la \"Plus Venture Management\" delle Isole Vergini, la \"Security Research Advisor\" di Londra), con Marco Bernardini (un ex agente a contratto del SISDE), con un ex ufficiale di collegamento della CIA, nonch\u00e9 con altri ex dipendenti Telecom ed con esponenti di forze dell'ordine di aver gestito un sistema illegale allo scopo di realizzare numerosissimi dossier (si parla di svariate migliaia, forse 10.000) su personalit\u00e0 della politica, dell'economia, dello spettacolo, ecc. Trascorre un periodo di detenzione nella stessa cella di Olindo Romano, autore con la moglie Rosa Bazzi della strage di Erba, per la quale verr\u00e0 sentito come teste.\nIn particolare deve rispondere dei reati di associazione per delinquere, corruzione internazionale, detenzione e divulgazione di materiale riservato.\nIl 1\u00ba giugno 2007 gli sono stati concessi gli arresti domiciliari, dopo circa 8 mesi di carcere e numerosissimi interrogatori.\nLa chiusura delle indagini e il processo.\nA met\u00e0 luglio 2008 i tre PM di Milano titolari dell'inchiesta (Fabio Napoleone, Nicola Piacente e Stefano Civardi) depositano le 350 pagine dell'avviso di chiusura delle indagini, dopo aver convocati a fine giugno contemporaneamente in Procura, come ultimo atto investigativo, i vertici Telecom di allora, Marco Tronchetti Provera (ex presidente) e Carlo Buora (ex amministratore delegato) in quanto persone informate sui fatti.\nPer non aver vigilato\u00bb sulla propria security e sui metodi usati per avere le informazioni, i gruppi Telecom e Pirelli risultano indagati in base alla legge 231 sulla responsabilit\u00e0 amministrativa delle societ\u00e0, pur non essendo stati mossi addebiti contro l'ex presidente e l'ex amministratore delegato Telecom. Una lunga serie di reati sono stati invece contestati a 34 persone, accusate a vario titolo di aver messo in piedi una vera e propria associazione a delinquere al cui vertice c'era l'ex capo della sicurezza Giuliano Tavaroli. Nelle interviste rilasciate nei giorni successivi alla chiusura delle indagini, Tavaroli si difende dando la propria versione dei fatti e scaricando le responsabilit\u00e0 sui suoi superiori, che gli avrebbero commissionate le indagini poi risultate illecite.\nIl procedimento, nonostante la chiusura delle indagini, subisce un rallentamento dato dalla mole della documentazione raccolta. La prima delle udienze preliminari si tiene il 31 marzo 2009 avanti il GUP Dott.ssa Mariolina Panasiti. Centinaia, delle originali migliaia di parti lese, si costituiscono parte civile nel procedimento. Ma, come gi\u00e0 accennato per tempo da fonti giornalistiche, molti degli imputati stanno gi\u00e0 trattando il patteggiamento con i PM. Infatti all'udienza del 2 ottobre 2009 Giuliano Tavaroli formalizzato la sua richiesta di patteggiamento della pena a quattro anni e mezzo di reclusione e 60.000 \u20ac di risarcimento, che, considerato il periodo di carcere cautelare, gli permetterebero di non tornare pi\u00f9 in carcere per questa vicenda, grazie alla condizionale e all'indulto del 2006.\nComparsate televisive.\nTavaroli compare come ospite di onore alla puntata de \"L'infedele\" del 15 settembre 2008, condotta da Gad Lerner, con il coautore del nuovo libro di Tavaroli, lo scrittore Giorgio Boatti, e Massimo Mucchetti (giornalista del \"Corriere della Sera\" spiato da Tavaroli per conto dell'azienda Telecom) come contraddittorio. Per\u00f2 durante la trasmissione Tavaroli dribbla le domande pi\u00f9 specifiche con la risposta \u201cne parleremo al processo\u201d e d\u00e0 l'impressione di essere solo andato a presentare il suo nuovo libro \"Spie\".\nDalla passerella di \"Nemo\" su Rai 2 il 16 marzo 2017 in prima serata, presentato come pregiudicato che ha patteggiato con una condanna a quattro anni e mezzo la sua uscita dal c.d. Procedimento Telecom e accolto come un trionfatore, chiaramente leggendo il gobbo elettronico Tavaroli risponde alle domande sulla sicurezza informatica che gli vengono poste, fuori campo, dai presentatori Enrico Lucci e Valentina Petrini.\nCollegamenti esterni.\nwww.Codice231.com -open source- Codice della Responsabilit\u00e0 degli Enti annotato con la Giurisprudenza, la Relazione Ministeriale e con il correlato testo delle normative di riferimento."}
{"id": "1015504", "revid": "767487", "url": "https://it.wikipedia.org/wiki?curid=1015504", "title": "Anders Frid\u00e9n", "text": "Attualmente \u00e8 il cantante degli In Flames, band melodic death metal svedese, ed oltre ad essere il compositore dei testi delle canzoni, compone molte parti musicali insieme a Bj\u00f6rn Gelotte e Jesper Str\u00f6mblad. \u00c8 la voce dei Passenger, band svedese nu-metal, e in passato ha cantato anche per Dark Tranquillity e Ceremonial Oath.\n\u00c8, oltre che cantante, produttore e collaboratore musicale: lavora infatti con band come gli Opeth, i Dimension Zero ed i Caliban, di cui \u00e8 produttore.\nHa fondato una linea di abbigliamento chiamata Clayman Limited, con l'artista Mark Kowalchuk, e fa parte di un birrificio a nord Stoccolma, chiamato Frequency Beer Works.\nCarriera.\nGli inizi.\nComincia la sua carriera come cantante dei Dark Tranquillity, con i quali registra nel 1993 l'album Skydancer. Tra il 1993 e il 1995, in contemporanea \u00e8 stato anche cantante dei Ceremonial Oath, band non molto conosciuta, nella quale militava anche Jesper Str\u00f6mblad. Dopo il primo album con i Dark Tranquillity, Anders decide di lasciare il gruppo per unirsi agli In Flames, e in contemporanea Mikael Stanne, a quel tempo cantante degli In Flames e membro dei Dark Tranquillity come secondo chitarrista, decide di lasciarli e prendere il posto come cantante nei Dark Tranquillity.\nGli \"In Flames\".\nLa carriera con la band appena formata dall'amico Jesper Str\u00f6mblad inizia nel 1995, anno in cui esce l'album The Jester Race. Whoracle viene invece pubblicato nel 1997; Anders per\u00f2 non scrisse i testi dell'album (come far\u00e0 in seguito per gli album successivi). I testi di Whoracle vennero infatti scritti dal lead chitarrista dei Dark Tranquillity Niklas Sundin, seguendo per\u00f2 le originali idee di Frid\u00e9n. Per l'album del 1999, \"Colony\", Sundin assistette alla traduzione dei testi delle canzoni, dallo svedese all'inglese, che vennero scritti per la prima volta dal cantante degli In Flames. I testi di Frid\u00e9n erano pieni di argomenti astratti quali la fantasia e l'astrologia, ma parlavano inoltre di temi pi\u00f9 reali quali la depressione e lotte \"interne\" (fra bene e male). \nDopo la pubblicazione di Clayman, con i testi dell'album scritti sempre da Frid\u00e9n, nel 2002 viene pubblicato Reroute to Remain, e qui si ha un radicale cambiamento nella voce ma anche d'aspetto del cantante svedese: comincia a portare i dread, e si lascia inoltre crescere la barba. La sua voce diventa invece pi\u00f9 pulita, meno aggressiva e dura rispetto al passato mantenendo per\u00f2 quelle particolarit\u00e0 e quell'eccezionalit\u00e0 tipiche; il growl da lui cantato si miscela con lo scream e viene inoltre introdotta molto pi\u00f9 spesso nelle canzoni degli In Flames la seconda voce, la voce clean, eseguita anch'essa da lui stesso. Il cantante prende cos\u00ec uno stile personale tutto suo che possiede tuttora dopo l'uscita degli ultimi 3 album, Soundtrack to Your Escape (2004), Come Clarity (2006) e A Sense of Purpose (2008). Con l'uscita dell'album Sounds of a Playground Fading (2011), Frid\u00e8n abbandona totalmente il cantato in scream e growl, per cimentarsi in un canto unicamente pulito e melodico, a tratti sporcato dal suo particolare timbro vocale. Inoltre cambia il suo aspetto tagliando i dreadlocks e portando una barba pi\u00f9 lunga di prima.\nI \"Passenger\".\nNon molto nota al grande pubblico \u00e8 la sua seconda band, i Passenger, di cui lui \u00e8 chiaramente il cantante. La band nasce con l'idea di proporre un nu metal con influenze melodic death metal, genere a cui appartengono gli stessi In Flames, i Dark Tranquillity, i Soilwork ed altre band. Questo progetto \u00e8 nato nel 1995 ed \u00e8 tuttora presente, anche se Anders non ha mai dedicato veramente tutto il suo impegno a questa band, tenendola sempre in secondo piano rispetto agli In Flames. Nonostante i Passenger abbiano pubblicato un album nel 2003 con l'omonimo nome, Frid\u00e9n ammette di avere troppo poco tempo per questo progetto, ritenendolo presente ma attualmente in sospeso."}
{"id": "1015509", "revid": "809415", "url": "https://it.wikipedia.org/wiki?curid=1015509", "title": "Riccardo Forte (attore)", "text": "Dal 2004 al 2015 ha interpretato Vermio Malgozzo nella \"Melevisione\", programma per bambini di Raitre passato nel 2010 su Rai YoYo.\nCarriera.\nDopo aver studiato presso l'Istituto Tecnico \"Franco Andrea Bonelli\" di Cuneo, frequenta il Centro di Formazione Teatrale del Teatro Nuovo di Torino e la Bottega Teatrale diretta da Vittorio Gassman. Dopo vari anni passati nelle compagnie piemontesi e del Nord Italia, ha avuto una parte nella Melevisione nel febbraio 2004 (effettivo dall'anno seguente), gira per le tourn\u00e9e della Melevisione in tutta Italia.\nHa partecipato inoltre alla soap opera \"Centovetrine\", alla fiction televisiva \"Carabinieri, alla\" fiction \"Don Matteo\" (solo nell'episodio \"Il giorno pi\u00f9 bello\") ed alla fiction \"I Cesaroni\" (solo nell'episodio \"L'arte di amare\").\nPubblicit\u00e0.\nPremium Academy, Mediaset, Reti Mediaset, internet, punti vendita"}
{"id": "1015511", "revid": "110157", "url": "https://it.wikipedia.org/wiki?curid=1015511", "title": "Oxel\u00f6sund (comune)", "text": "Oxel\u00f6sund \u00e8 un comune svedese di 11.169 abitanti, situato nella contea di S\u00f6dermanland. Il suo capoluogo \u00e8 la cittadina omonima."}
{"id": "1015515", "revid": "110157", "url": "https://it.wikipedia.org/wiki?curid=1015515", "title": "Str\u00e4ngn\u00e4s (comune)", "text": "Str\u00e4ngn\u00e4s \u00e8 un comune svedese di 37.459 abitanti, situato nella contea di S\u00f6dermanland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1015519", "revid": "110157", "url": "https://it.wikipedia.org/wiki?curid=1015519", "title": "Trosa (comune)", "text": "Trosa \u00e8 un comune svedese di 11.465 abitanti, situato nella contea di S\u00f6dermanland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1015521", "revid": "110157", "url": "https://it.wikipedia.org/wiki?curid=1015521", "title": "Ving\u00e5ker (comune)", "text": "Ving\u00e5ker \u00e8 un comune svedese di 8.903 abitanti, situato nella contea di S\u00f6dermanland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1015522", "revid": "63760", "url": "https://it.wikipedia.org/wiki?curid=1015522", "title": "Zarb", "text": ""}
{"id": "1015523", "revid": "76963", "url": "https://it.wikipedia.org/wiki?curid=1015523", "title": "Ivan Sergei", "text": "Di origini italiane e danesi, ha frequentato la Hawthorne High School e si \u00e8 diplomato nel 1989. Ha sposato Tanya nel 2003. La coppia divorzia nel 2009."}
{"id": "1015535", "revid": "729019", "url": "https://it.wikipedia.org/wiki?curid=1015535", "title": "S\u00e3o Nicolau (Capo Verde)", "text": "S\u00e3o Nicolau \u00e8 un'isola dell'arcipelago di Capo Verde, e della principale contea dell'isola.\nSituata nella parte nord dell'arcipelago l'isola ha una superficie di 343\u00a0km\u00b2. La sua larghezza massima nella direzione nord/sud, \u00e8 di 25\u00a0km e la sua lunghezza nella direzione est/ovest e di 50\u00a0km. Il suo territorio \u00e8 diviso in due contee, Ribeira Brava e Tarrafal de S\u00e3o Nicolau.\nNel passato ha avuto un'attivit\u00e0 vulcanica molto attiva che ha scolpito la forma attuale del isola. Come l'isola di Santo Ant\u00e3o \u00e8 molto imponente e maestosa con un rilievo molto accidentato. La montagna pi\u00f9 alta \u00e8 quella di Monte Gordo di 1.304\u00a0m di altezza, punto d'incrocio di due massicci montuosi. Le valli in genere sono strette e profonde ad eccezione della Valle di Caleij\u00e3o, sufficientemente ampia per lo sviluppo di un'importante attivit\u00e0 agricola.\nIl suo popolamento \u00e8 cominciato nel XVII secolo, dopo le isole di Santiago e Fogo, principalmente perch\u00e9 insieme a Santo Ant\u00e3o erano le isole con la maggiore quantit\u00e0 d'acqua e di conseguenza com maggiori potenzialit\u00e0 agricole e di allevamento di bestiame.\nNegli anni \u00e8 stato il centro degli intellettuali di Capo Verde. Si considera la culla del movimento letterario \"Claridade\" che costituisce un riferimento per la letteratura capoverdiana, fondato nel 1936 da autori come Baltasar Lopes da Silva, Manuel Lopes e Jorge Barbosa."}
{"id": "1015540", "revid": "179811", "url": "https://it.wikipedia.org/wiki?curid=1015540", "title": "Marco Mancini", "text": ""}
{"id": "1015542", "revid": "767487", "url": "https://it.wikipedia.org/wiki?curid=1015542", "title": "Squier '51", "text": "La Squier'51 \u00e8 una chitarra elettrica prodotta da Squier, una sottomarca della Fender. La '51 \u00e8 nota come una delle poche chitarre con design originale prodotte da Squier, che produce normalmente copie economiche autorizzate delle chitarre popolari della Fender e bassi.\nCaratteristiche principali.\nLa '51 combina diversi aspetti delle chitarre pi\u00f9 conosciute della Fender. Il pickup del body e del manico assomigliano a quelli della Fender Stratocaster, mentre il battipenna a un solo strato e la placca di controllo \u00e8 preso in prestito dal Fender Precision Bass. Per concludere, il design del manico e dell'headstock \u00e8 rievocativo della Fender Telecaster.\nLa '51 usa un pickup Humbucker vicino al ponte e un pickup Single coil di alnico vicino al manico. Il ponte della '51 \u00e8 leggermente pi\u00f9 stretto della maggior parte delle Fender prodotte in america per meglio allineare i polepieces dell'Humbucker, che sono progettati per lo spazio stretto delle corde stile chitarre Gibson. Il pickup vicino al manico ha un Coil Tap, collocato nel controllo del volume per cambiare tra la configurazione Single coil oppure quella dell'Humbucker . Il secondo controllo, che funzionerebbe normalmente come controllo di tono su una Telecaster o su un recente Precision Bass, \u00e8 un selettore di pickup a tre posizioni per cambiare solo pickup vicino al manico, la combinazione Humbucker e Single coil oppure solo l'Humbucker.Inoltre \u00e8 possibile splittare l'Humbucker al ponte per renderlo un single coil tirando la manopola del volume verso l'alto.\nLa chitarra caratterizza un body di tiglio, con un manico e una tastiera di Acero. La '51 \u00e8 offerta in tre colori: sunburst a due toni, nero e biondo Vintage (un giallo crema). Il battipenna \u00e8 bianco sui modelli sunburst e neri. Anche se tutte le immagini promozionali di Squier descrivono il modello vintage bianco con un battipenna nero, sono state prodotte con entrambi i battipenna in bianco e nero.\nFine Produzione.\nNel 2007, dopo che la Squier '51 non \u00e8 stata elencata nel catalogo 2007, la Fender ha confermato la fine di produzione per la Squier '51."}
{"id": "1015547", "revid": "287204", "url": "https://it.wikipedia.org/wiki?curid=1015547", "title": "Andromeda (Rembrandt)", "text": "Andromeda \u00e8 un dipinto a olio su tavola (34,1x25 cm) realizzato nel 1629 dal pittore Rembrandt Harmenszoon Van Rijn. \u00c8 conservato nel Mauritshuis dell'Aia.\nDescrizione.\nIl dipinto fu eseguito dall'artista durante il suo periodo di permanenza a Leida, durante il quale molti dei suoi lavori ebbero soggetti mitologici tratti dalLe metamorfosi di Ovidio, infatti presenta molte vicinanze nel gioco di luce e ombra con il \"Geremia\" eseguito l'anno successivo, dove lo sfondo non \u00e8 stato di proposito particolarmente curato. Il soggetto di Andromeda \u00e8 rappresentato parzialmente nudo, anche se inizialmente l'artista aveva dipinto le gambe, coperte poi in un secondo tempo..\nCassiopea, moglie del re di Etiopia e madre di Andromeda, si vantava della propria bellezza, provocando l'ira di Poseidone: questi pretese, come punizione per la sua superbia, che la figlia venisse consegnata a un mostro marino. Legata ad uno scoglio, la fanciulla venne abbandonata al suo destino: cos\u00ec la troviamo in questo dipinto, prima che giunga Perseo a salvarla.\nL'iconografia del quadro si diversifica dalla tradizione, che vuole presenti il mostro e l'eroe salvatore: l'artista prefer\u00ec invece isolare l'apice della vicenda nella figura decontestualizzata di Andromeda, concentrando tutto il \"pathos\" nel suo volto disperato."}
{"id": "1015550", "revid": "300067", "url": "https://it.wikipedia.org/wiki?curid=1015550", "title": "Dolph Schayes", "text": "Carriera.\nGiocatore.\nDopo quattro fortunati anni alla New York University, durante i quali venne nominato due volte All-American, Dolph suscit\u00f2 l'interesse di varie squadre in entrambe le leghe allora esistenti (BAA e NBL); alla fine, furono i Syracuse Nationals della National Basketball League ad ottenere i diritti su Schayes, acquistandoli dai Tri-Cities Blackhawks che lo avevano scelto al draft del 1948.\nAlto 2,03 metri (fra i pi\u00f9 alti dell'epoca) ma dotato tuttavia di grande agilit\u00e0 e di un raffinato tiro in sospensione, Schayes fu un giocatore per certi versi innovativo nel suo ruolo di ala-centro, abbinando le doti fisiche e tecniche richieste nel gioco sotto canestro e dai 4-5 metri.\nNel suo anno di debutto Dolph ebbe un impatto di gran rilievo, aumentando la percentuale di vittorie stagionali dei Nationals di oltre il 205. La stagione seguente (1949-50) fu la prima della National Basketball Association, nata dalla fusione delle due leghe concorrenti; nonostante la durissima concorrenza, Syracuse guidata da Dolph Schayes emerse subito, chiudendo la regular season al primo posto e centrando subito le finals NBA, perse contro i Minneapolis Lakers di George Mikan e Jim Pollard. Il medesimo risultato fu ripetuto nel 1954, sconfitti in finale sempre dai Lakers.\nNel 1955, invece, i Nationals chiusero nuovamente la stagione al primo posto nella classifica della lega, e superando senza difficolt\u00e0 i Boston Celtics, raggiunsero per la terza volta le finals, incontrando i Fort Wayne Pistons; la serie si prolung\u00f2 per sette tiratissime partite, ognuna risoltasi con un distacco sempre inferiore agli otto punti, e vincendo gara 7 per 92-91 Syracuse e il suo leader, Schayes, vinsero il titolo NBA.\nNelle stagioni a seguire, i Nationals non riuscirono pi\u00f9 ad andare oltre la finale della Eastern Conference, ma Dolph riusc\u00ec ugualmente a rinforzare il suo lustro di giocatore: nel 1956 inizi\u00f2 una sequenza di 6 stagioni consecutive (fino al 1961) sopra i 20 punti a partita, risultato molto prestigioso per l'epoca; in tre occasioni (1958, 1960 e 1961) fu primo nella lega per percentuale di realizzazione dei tiri liberi, viaggiando intorno al 90%. Schayes continu\u00f2 a giocare fino al 1963-64, annata in cui la franchigia si mut\u00f2 negli odierni Philadelphia 76ers, prima del ritiro.\nStatistiche.\nDal punto divista statistico, \u00e8 stato un giocatore di primissimo livello difensivo, capace di collezionare ben 10 stagioni consecutive con 10 o pi\u00f9 rimbalzi per gara. Fra le sue migliori stagioni difensive, rimangono nella storia quella del 1950-51, in cui fu capace di catturare 1080 rimbalzi, con una media di 16,4 a partita.\nNel 1956-57 ne cattur\u00f2 1008 con una media di 14 a partita e nella stagione successiva di 14,2.\nIn carriera dal punto di vista difensivo ha collezionato 11256 rimbalzi con una media di 12,1 rimbalzi a partita.\nNella stagione 1950-51, arriv\u00f2 primo della lega in rimbalzi.\nInoltre fu primo giocatore NBA per minuti in campo nel 1956-57 con una media di 39,6 e nel\n1957-58 con una media di 40,5.\nIn carriera ha partecipato a 12 All-Star Game (dal 1951 al 1962). Realizz\u00f2 il primo canestro nella partita dell'All Star Game 1951 rendendolo di fatto il primo marcatore assoluto di questa manifestazione.\nFu anche introdotto nel All-NBA First Team per 6 volte (1952, 1953, 1954, 1955, 1957, 1958) e nel secondo per 4 (1950, 1951, 1956, 1959, 1960, 1961).\nInfine ha collezionato un titolo NBA con Syracuse nella stagione 1955.\nAllenatore.\nRitiratosi dai parquet da giocatore, Dolph rimase legato al basket, ed in particolare ai suoi Philadelphia 76ers, guidandoli dalla panchina. Nel 1966 diresse una stagione eccellente, con un bilancio vinte/perse di 55-25, culminato con la vittoria del premio di miglior allenatore dell'anno. Si ritir\u00f2 momentaneamente, ritornando nel 1970 alla guida dei Buffalo Braves, con i quali ebbe per\u00f2 un'annata poco felice.\nEra il padre di Danny Schayes, che ha giocato per 18 stagioni nella NBA, negli anni ottanta e novanta."}
{"id": "1015552", "revid": "767487", "url": "https://it.wikipedia.org/wiki?curid=1015552", "title": "Il vestito da sposa", "text": "Il vestito da sposa \u00e8 un film drammatico del 2003 diretto da Fiorella Infascelli, presentato al Festival di Locarno.\nTrama.\nAndrea e Stella sono due fidanzati che stanno per convolare a nozze. Ma un evento drammatico sconvolge i loro sogni: una sera, in aperta campagna, Stella \u00e8 violentata da un gruppo di cacciatori. La vita della ragazza si infrange di fronte a questo gesto ignobile, facendo emergere una verit\u00e0 nascosta: forse Stella non era davvero pronta al matrimonio. La ragazza abbandona l'universit\u00e0 e inizia a lavorare in una pasticceria; qui incontra lo stilista Franco, che aveva preparato per lei il vestito da sposa."}
{"id": "1015555", "revid": "439868", "url": "https://it.wikipedia.org/wiki?curid=1015555", "title": "Messel", "text": "Messel \u00e8 un comune tedesco situato nello stato dell'Assia.\nMessel si trova nel circondario rurale di Darmstadt-Dieburg, a nord-est della citt\u00e0 di Darmstadt.\nIl famoso pozzo di Messel, una miniera non pi\u00f9 utilizzata, \u00e8 divenuto importantissimo in ambito paleontologico grazie agli eccezionali ritrovamenti fossili di piante e animali che vivevano attorno a una laguna 45 milioni di anni fa."}
{"id": "1015563", "revid": "599013", "url": "https://it.wikipedia.org/wiki?curid=1015563", "title": "Calamb\u00e1", "text": ""}
{"id": "1015564", "revid": "599013", "url": "https://it.wikipedia.org/wiki?curid=1015564", "title": "Ggt", "text": ""}
{"id": "1015565", "revid": "6923", "url": "https://it.wikipedia.org/wiki?curid=1015565", "title": "Mario Stani\u0107", "text": "Biografia.\n\u00c8 nato in Bosnia nella capitale Sarajevo ma \u00e8 di nazionalit\u00e0 croata.\nCaratteristiche tecniche.\nElemento tatticamente versatile, giocava come esterno destro di centrocampo, trequartista o seconda punta.\nCarriera.\nClub.\nCresciuto nel \u017deljezni\u010dar (1988-1992, 77 presenze e 12 reti), dopo lo scoppio della guerra si trasfer\u00ec in Croazia, giocando una stagione con la Dinamo Zagabria (1992-1993, 35 presenze e 19 reti).\nDopo due esperienze in Spagna (Sporting Gijon, 1993-1994, 37 presenze e 7 reti) e Portogallo (Benfica, 1994-1995, 14 presenze e 5 reti), nel 1995 viene acquistato dal . Schierato come centravanti, diventa capocannoniere del campionato belga 1995-1996 realizzando 20 reti, conquistando cos\u00ec il posto da titolare nella Nazionale croata agli Europei del 1996.\nNella stagione successiva viene acquistato dal per 8 miliardi di lire, dove rester\u00e0 dal novembre 1996 al giugno 2000. Impiegato alternativamente come laterale destro di centrocampo e come punta centrale, gioca in totale 77 partite realizzando 19 gol, il primo di questi contro il Milan il 22 dicembre 1996, dove segna il definitivo 1-0 a San Siro.\nSegna il suo ultimo gol con la maglia del Parma nello spareggio per il quarto posto con l'Inter a Verona, perse dalla sua squadra per 1-3, in cui va in rete 10 minuti dopo il suo ingresso di testa portando la partita provvisoriamente sull'1-1. Con gli emiliani ha vinto una Coppa Italia, una Coppa Uefa (entrambe nella stagione 1998-1999) e la Supercoppa Italia 1999. Complessivamente Stani\u0107 ha avuto un'esperienza assai positiva con il club emiliano.\nNell'estate del 2000 passa al , dove resta per quattro anni e con cui termina la carriera a 32 anni da giocatore dei \"Blues\" anche a causa di un infortunio al ginocchio. Conta in totale 59 presenze e 7 reti con la maglia dei \"Blues.\"\nNazionale.\nHa giocato 2 partite con la Jugoslavia prima della disgregazione dello stato nel 1992.\nDa quel punto ha rappresentato la Croazia, con cui nel arriva terzo al in Francia, in cui ha giocato tutte e 7 le partite della selezione croata, saltando solo pochi minuti (10 circa), e andando in goal nella prima sfida della competizione della sua squadra vinta per 3-1 contro la debuttante Giamaica in cui segna la rete dell'1-0.\nChiude con 49 presenze e 7 reti con quella della Croazia, partecipando anche al , in cui gioca 2 partite della squadra eliminata al primo turno questa volta."}
{"id": "1015566", "revid": "76963", "url": "https://it.wikipedia.org/wiki?curid=1015566", "title": "Joe Bugner", "text": "\u00c8 anche apparso in alcuni film con Bud Spencer e Terence Hill.\nInizi.\nNato vicino a Seghedino, Joe emigra con la famiglia, dopo la rivoluzione del 1956, dall'Ungheria comunista al Regno Unito, nel Cambridgeshire. Negli anni scolastici \u00e8 un eccellente pugile, e nel 1964 vince i campionati giovanili.\nCarriera pugilistica.\nLa sua carriera pugilistica inizi\u00f2 nel 1967. Ha combattuto nei pesi massimi e agli inizi degli anni settanta visse il suo momento di massima fama. \nConquist\u00f2 il titolo europeo e quello di campione del Commonwealth Britannico il 16 marzo 1971, battendo in quindici riprese il trentasettenne connazionale Henry Cooper. La decisione fu molto contestata perch\u00e9 l'arbitro e giudice unico gli attribu\u00ec la vittoria con lo scarto di un solo quarto di punto. Dopo aver difeso vittoriosamente la cintura europea con il tedesco J\u00fcrgen Blin, la perse ai punti, insieme a quella di campione del Commonwealth, contro il connazionale Jack Bodell, il 27 settembre 1971, a Wembley.\nRiconquist\u00f2 il titolo europeo il 10 ottobre 1972, alla Royal Albert Hall, battendo per KO all'ottava ripresa nuovamente Blin, che lo aveva conquistato sconfiggendo lo spagnolo Jos\u00e9 Manuel Urtain.\nDifese il titolo continentale cinque volte. Tra le sue vittime preferite i pugili italiani, con i quali mise in palio la cintura tra il 1971 e il 1976. Batt\u00e9 due volte per Kot Dante Can\u00e9, il 28 novembre 1972 a Nottingham e il 28 febbraio 1975 a Bologna, rispettivamente alla sesta e alla quinta ripresa. Ebbe ragione di Mario Baruzzi, il 29 maggio 1974, a Copenaghen, sconfiggendolo per kot alla decima ripresa. L'unico a resistergli per tutte e quindici le riprese fu Bepi Ros, il 2 ottobre 1972, alla Royal Albert Hall di Londra. Bugner \"gigioneggi\u00f2\" per tutto il match, cercando la soluzione prima del limite ma, all'ultima ripresa, a corto di fiato, fu anche messo in difficolt\u00e0 dall'italiano. Alla fine, per\u00f2, vinse con lo scarto di due punti, almeno secondo il cartellino dell'arbitro.\nIl 14 febbraio 1973, a Las Vegas, incontr\u00f2 Muhammad Ali, perdendo ai punti per decisione unanime, con un margine dai tre ai cinque punti. Subito dopo, a Londra, incroci\u00f2 i guantoni con l'altro fuoriclasse Joe Frazier. Perse sempre ai punti ma con il risicato margine di tre quarti di punto, decretato dall'arbitro e giudice unico dell'incontro.\nIncontr\u00f2 nuovamente Ali, stavolta con in palio il titolo mondiale dei pesi massimi, allo Stadium Merdeka di Kuala Lumpur, il 30 giugno 1975.. Vinse ancora Ali, ai punti, con un margine pi\u00f9 netto dell'incontro precedente (tra i cinque e i sette punti).\nBugner perse il titolo continentale e quello di campione del Commonwealth britannico il 12 ottobre 1976, contro il connazionale Richard Dunn, per KO dopo soli 2:14 del primo round.\nDopo quella sconfitta, combatt\u00e9 solo due volte in quasi cinque anni, subendo una dura sconfitta a Dallas da Earnie Shavers (Kot al 2\u00ba round). Riprese a combattere pi\u00f9 frequentemente sino al 1987, con risultati complessivamente deludenti (sconfitte contro Ron Lyle e Frank Bruno). \nDopo altri otto anni di inattivit\u00e0, ritorn\u00f2 clamorosamente sul ring nel 1995, a quarantacinque anni, conquistando il titolo australiano dei pesi massimi contro Vince Cervi, pi\u00f9 giovane di diciassette anni. Da allora in poi combatt\u00e9 sempre in Australia, con l'eccezione di un solo match. Nel 1998 conquist\u00f2 addirittura il titolo mondiale dei massimi riconosciuto da una federazione minore (la World Boxing Federation), battendo il semisconosciuto James Smith (non quello omonimo che aveva messo in difficolt\u00e0 il giovane Mike Tyson), anche lui ultraquarantenne, che abbandon\u00f2 al primo round. Si ritir\u00f2 definitivamente a quarantanove anni suonati, con una vittoria prima del limite.\nIl tabellino della sua carriera riporta 69 vittorie (41 per K.O.), 13 sconfitte e un pari.\nCarriera cinematografica.\nTrasferitosi in Australia negli anni ottanta, si dedic\u00f2 alla carriera cinematografica, soprattutto nei suoi lunghi periodi di inattivit\u00e0 dal pugilato. \nHa interpretato vari ruoli, dal bullo al gangster, dal meccanico al pugile anche in film con Bud Spencer e Terence Hill. Ha inoltre all'attivo una partecipazione a \"Cinderella Man - Una ragione per lottare\" di Ron Howard.\nDoppiatori italiani.\nNelle versioni in italiano dei suoi film, Joe Bugner \u00e8 stato doppiato da:"}
{"id": "1015578", "revid": "30794", "url": "https://it.wikipedia.org/wiki?curid=1015578", "title": "Golfo di Gela", "text": "Il golfo di Gela si trova sulla costa meridionale della Sicilia ed \u00e8 il pi\u00f9 ampio dell'isola. Esso \u00e8 compreso tra Punta Braccetto ad est, e Licata ad ovest. Prende il nome dalla citt\u00e0 omonima in provincia di Caltanissetta.\nLa costa, caratterizzata dalle tipiche formazioni dunali ricoperte di macchia mediterranea, \u00e8 bassa e sabbiosa. In brevi tratti la spiaggia \u00e8 preceduta da alte pareti calcaree o argillose. Nel golfo sfociano diversi corsi d'acqua: Salso, Comunelli, Gela, Dirillo, Ippari, i torrenti delle due Rocche, Rabbito, Gattano ed il torrente Rifriscolaro.\nNel golfo si aprono alcuni porti: porto Rifugio di Gela (utilizzato per piccole imbarcazioni), porto Isola di Gela (utilizzato dal polo petrolchimico della citt\u00e0 soprattutto per le navi cisterna), il porto di Licata ed il porto di Scoglitti.\nFra i monumenti eretti sulla costa del golfo vi sono la torre di Manfria, nel territorio di Gela, e il Castello di Falconara, nel territorio di Butera.\nAd est, verso Scoglitti, si trova inoltre la \"riserva naturale orientata\" del Biviere di Gela; e in seguito verso Punta Braccetto, troviamo anche la Riserva naturale integrale Cava Randello.\nNei pressi della foce del fiume Ippari si trova il sito archeologico regionale di Kamarina. Localit\u00e0 balneari frequentate nel periodo estivo sono Manfria, Marina di Butera, Roccazzelle, Scoglitti, Macconi, Marina di Acate e Macchitella.\nDurante la Seconda guerra mondiale vi si svolse lo sbarco delle truppe anglo-americane il 10 luglio 1943."}
{"id": "1015580", "revid": "107598006", "url": "https://it.wikipedia.org/wiki?curid=1015580", "title": "Chris Wilson", "text": "Fece molti tour, partecipando anche a numerosi festival, sia in Australia che in America; si esib\u00ec tra l'altro con Bob Dylan e Paul Kelly. In precedenza era stato membro dei Crown of Thorns. \u00c8 scomparso il 16 gennaio 2019, per un tumore pancreatico che lo affliggeva da tempo."}
{"id": "1015581", "revid": "287204", "url": "https://it.wikipedia.org/wiki?curid=1015581", "title": "Chiesa della Misericordia (Prato)", "text": "La chiesa dell'Arciconfraternita della Misericordia di Prato, intitolata a San Michele, si trova in via Convenevole.\nStoria e descrizione.\n\u00c8 parte dell'antico monastero benedettino di San Michele, abbandonato da met\u00e0 Ottocento dalle monache (che si erano trasferite in Prato da Ponzano, presso Mezzana, nel 1330 circa), spostate in San Clemente.\nLa chiesa, con semplice facciata a capanna, ha navata coperta da volta a botte ribassata di tipo secentesco. L'altar maggiore incornicia una pala di Alessandro Allori con l\"Assunta\" (1603), originale e vivace, dai colori smaltati; sull'altare di destra \u00e8 posto il \"Crocifisso\" quattrocentesco proveniente da Loreto, intorno al quale si form\u00f2 la \"Compagnia del Pellegrino\" (poi Misericordia). Sulla cantoria in controfacciata vi \u00e8 l'organo a canne, costruito da Michelangelo Crudeli nel 1765; restaurato nel 1892 da Carlo Paoli, \u00e8 a trasmissione meccanica e dispone di 9 registri su unico manuale e pedale.\nSul retro della chiesa si apre il coro dei confratelli, in forme gotiche rimaneggiate, con stemmi dipinti e pregevoli stalli lignei.\nIn sacrestia sono una maiolica robbiana del primo Cinquecento con la \"Madonna che adora il Bambino\", e un vasto fondale settecentesco da presepio; chiostro ed altri locali del monastero, pur riconoscibili, sono assai trasformati."}
{"id": "1015584", "revid": "237256", "url": "https://it.wikipedia.org/wiki?curid=1015584", "title": "Aleksandr Rodchenko", "text": ""}
{"id": "1015586", "revid": "2039709", "url": "https://it.wikipedia.org/wiki?curid=1015586", "title": "Francesco Forte", "text": "Ha fatto parte del Partito Socialista Italiano.\nBiografia.\nSuo padre era Procuratore della Repubblica a Sondrio, e anche lui ha vissuto in quella citt\u00e0. Si definisce liberal socialista, infatti, dopo la scissione di palazzo Barberini, si iscrisse al partito socialdemocratico.\nNel 1947, vinto il concorso di alunno al Collegio Ghislieri di Pavia, si iscrisse alla Facolt\u00e0 di Giurisprudenza dell'Universit\u00e0 degli Studi di Pavia, frequentando anche alcuni corsi di Scienze politiche e soprattutto l'Istituto di Finanza dell'Universit\u00e0. Nel 1951 si laurea con lode e menzione per la stampa con una tesi in Scienza delle Finanze.\nNel 1954 divenne supplente di Ezio Vanoni, di cui era assistente, all'Universit\u00e0 degli Studi di Milano.\nNel 1961 divenne professore ordinario di Scienza delle finanze all'Universit\u00e0 degli Studi di Torino, dove fu chiamato a succedere a Luigi Einaudi da Einaudi stesso.\nFece parte del comitato scientifico dell'Istituto lombardo di studi economici e sociali e della Fondazione Luigi Einaudi di Torino.\nFu responsabile economico del Partito Socialista fino al 1982, quando divenne Ministro delle finanze del Governo Fanfani V. Nel Governo Craxi I fu ministro delle politiche comunitarie fino al 1985, quando si dimise per diventare sottosegretario delegato per gli interventi straordinari nel Terzo Mondo (contro la fame nel mondo). Ricopr\u00ec la stessa carica anche nel Governo Craxi II, fino al 1987.\nNel biennio 1984 - 1985 fu presidente della \"International Atlantic Economic Society\".\nNegli stessi anni \u00e8 stato professore ordinario di Politica economica e di Scienza delle finanze all'Universit\u00e0 La Sapienza di Roma.\nDal 1985 \u00e8 presidente dell'associazione \"Politeia\", e fa parte anche del suo Comitato Scientifico e Tecnico.\nNel 1987 \u00e8 stato nominato presidente onorario dello \"International Institute of Public Finance\".\n\u00c8 stato sindaco di Bormio (in provincia di Sondrio) dal 1988 al 1991.\n\u00c8 stato editorialista economico e collaboratore de \"Il Giorno\", \"L'Espresso\", \"Panorama\", \"La Stampa\", \"il Giornale\", \"Il Sole-24 Ore\", \"Italia Oggi\", \"Libero\", \"Il Foglio\", \"L'Occidentale\". \u00c8 tra i curatori del \"Dizionario del liberalismo italiano -Tomo II\" edito da Rubettino nel 2015.\nDal 2003 \u00e8 professore emerito dell'Universit\u00e0 La Sapienza di Roma, e professore a contratto alla facolta di giurisprudenza dell'Universit\u00e0 Mediterranea di Reggio Calabria.\n\u00c8 morto il 1\u00ba gennaio 2022 a Torino."}
{"id": "1015590", "revid": "1001457", "url": "https://it.wikipedia.org/wiki?curid=1015590", "title": "Kazimir Malevich", "text": ""}
{"id": "1015592", "revid": "76963", "url": "https://it.wikipedia.org/wiki?curid=1015592", "title": "Ryan Wilson (musicista)", "text": "Wilson \u00e8 membro fondatore di due gruppi musicali, i \"ReFill\" e i \"The Californias\", ma \u00e8 conosciuto maggiormente per la sua partecipazione al tour della giovane cantante pop, Hope Partlow (della Virgin Records)."}
{"id": "1015593", "revid": "765341", "url": "https://it.wikipedia.org/wiki?curid=1015593", "title": "Non \u00e8 la Rai sTREnna", "text": "Non \u00e8 la Rai sTREnna \u00e8 la terza compilation di brani cantati nella trasmissione \"Non \u00e8 la RAI\".\nLa nomenclatura \"sTREnna\" \u00e8 stata scelta perch\u00e9 connubio tra il numero tre del numero della compilation e la parola strenna, poich\u00e9 \u00e8 stata pubblicata in periodo natalizio.\nUscito nel dicembre 1993, contiene ventitr\u00e9 tracce, tra cui la nuova sigla del programma, \"Affatto deluse\", una risposta a \"Delusa\" di Vasco Rossi."}
{"id": "1015595", "revid": "767487", "url": "https://it.wikipedia.org/wiki?curid=1015595", "title": "Labyrinth - Dove tutto \u00e8 possibile", "text": "\"Labyrinth - Dove tutto \u00e8 possibile (Labyrinth)\" \u00e8 un film fantastico del 1986 diretto da Jim Henson.\nIl regista Jim Henson, creatore dei Muppets, venne aiutato da Brian Froud per la parte visiva e dall'autore di libri per ragazzi Dennis Lee per la storia, che \u00e8 stata poi sceneggiata da Terry Jones dei Monty Python (ed \u00e8 diventata anche un romanzo grazie ad A. C. H. Smith).\nI personaggi umani principali sono Jareth il re dei Goblin, interpretato da David Bowie, e Sarah, una giovane Jennifer Connelly. La trama si basa sul percorso di Sarah in uno strano labirinto fantastico. La maggior parte degli altri ruoli importanti sono personificati da pupazzi o da una combinazione di performance umana e di pupazzi.\nTrama.\nSarah \u00e8 una quindicenne figlia di genitori separati; la madre \u00e8 una attrice famosa, mentre il padre si \u00e8 risposato con una donna che lei non accetta. Una sera la ragazza deve fare da baby sitter al fratellino Toby, spaventato da un temporale. Sarah prova a calmarlo raccontandogli la storia contenuta nel suo libro preferito (intitolato \"The Labyrinth\"), di una ragazza che ha ricevuto dei poteri speciali dal Re dei Goblin. Sarah si immedesima con la protagonista del libro e, come lei, invoca i goblin di portare via Toby. Quando spegne la luce, immediatamente il pianto di Toby tace: tornata nella stanza, scopre che i goblin hanno rapito davvero il bambino.\nAppare un barbagianni che si trasforma nel Re dei Goblin, Jareth, che le conferma di aver rapito Toby e le offre in regalo una sfera di cristallo in cui, dice, sono contenuti i suoi sogni. Offeso, ma anche divertito e affascinato dal coraggio di Sarah, quando la ragazza rifiuta il suo dono e dice di rivolere il bambino indietro, Jareth decide di darle una possibilit\u00e0 per salvare suo fratello: le dice che ora Toby si trova nel suo castello, al centro di un di un fantastico labirinto e le d\u00e0 13 ore di tempo per trovarlo prima che diventi anch'egli un goblin.\nIl labirinto si rivela subito molto complicato da attraversare, costellato di puzzle e test e popolato da bizzarri personaggi: per primo Gogol, un nano (o gnomo), che spruzza veleno alle fate all'entrata del labirinto e le mostra come entrare. Successivamente, si unir\u00e0 a lei Bubo, un gentile bestione che ha l'abilit\u00e0 di comunicare coi sassi. Incontrer\u00e0 poi Sir Didymus, una cavalleresca volpe (identica a uno dei pupazzi presenti nella stanza di Sarah) che cavalca un cane da pastore e sta di guardia ad un ponte per mantenere un inutile giuramento. Sir Didymus si unir\u00e0 a lei dopo essere stato sconfitto da Bubo in combattimento.\nQuando il gruppetto arriva alla squallida citt\u00e0 dei Goblin, situata al centro del labirinto, devono superare l'enorme robot a guardia della porta della citt\u00e0 e l'esercito dei Goblin.\nL'apice del film si ha nel castello, ispirato ai quadri di M. C. Escher: con appena pochi minuti di tempo rimasti, Sarah deve superare un surreale labirinto composto da scale. Prima che possa raggiungere Toby, si ritrova faccia a faccia con Jareth che, ormai follemente innamorato di Sarah, prova a confonderla e a spaventarla, infine le chiede di diventare la sua regina. Lei per\u00f2 rifiuta sia lui che la sua proposta di matrimonio, ripetendo, durante il rintocco dell'ultima delle tredici ore concesse, la frase che non ricordava mai quando provava ad interpretare la protagonista del suo libro preferito: \"Tu non hai nessun potere su di me\".\nLa stanza in cui si trovano crolla e Sarah si ritrova nell'ingresso della propria casa, con l'orologio che batte la mezzanotte e un barbagianni che vola via dalla stanza. Sarah ritorna nella stanza di Toby, che ora sta dormendo nel suo lettino, e gli regala il suo pupazzo preferito.\nTornata in camera, le appaiono Gogol, Bubo e Sir Didymus come immagini nello specchio. I tre le dicono addio, perch\u00e9 sembra che Sarah si stia lasciando alle spalle le fantasie dell'infanzia e Sarah risponde che, anche quando diventer\u00e0 adulta, avr\u00e0 sempre bisogno di loro e che non intende perderli. Le altre creature di Labyrinth appaiono allora nella stanza e celebrano insieme a Sarah il suo rifiuto di abbandonare la sua immaginazione e i suoi sogni, facendo una grande festa nella sua stanza, mentre Jareth, fuori dalla finestra, osserva la scena e sconfitto vola via.\nProduzione.\nIl film \u00e8 stato girato nei pressi di New York e agli Elstree Studios in Gran Bretagna.\nI realizzatori del film ammisero diverse influenze, come \"Alice nel Paese delle Meraviglie\", \"Il mago di Oz\", \"Nel paese dei mostri selvaggi\", la fiaba di Biancaneve e le opere di Maurice Sendak e di M. C. Escher.\nMolti degli scenari e creature nel film furono basati sui disegni di Brian Froud, che precedentemente collabor\u00f2 con Jim Henson per \"The Dark Crystal\". Froud e lo sceneggiatore Terry Jones pi\u00f9 tardi collaborarono per il libro \"The Goblins of Labyrinth\" che descrisse alcune delle creature del film.\nIl personaggio di David Bowie compie giochi di prestigio durante tutto il film: riesce a far ruotare quattro sfere di cristallo su una sola mano e a farle scorrere sulle proprie mani e sul proprio corpo come se fossero \"incorporee\". Queste manipolazioni costituiscono una particolare disciplina di giocoleria chiamata contact juggling, che prevede proprio la manipolazione di una o pi\u00f9 sfere. Uno dei pionieri di questa disciplina, il primo ad introdurre l'uso delle sfere di cristallo (in verit\u00e0 si tratta di un polimero acrilico), fu proprio colui che esegu\u00ec veramente le scene del film, il rinomato giocoliere Michael Moschen, che assisteva Bowie durante le riprese.\nIl figlio di Brian Froud, che all'epoca era un neonato, \u00e8 comparso nel film nel ruolo del fratello di Sarah, Toby.\nNel documentario \"Inside the Labyrinth\", David Bowie ammette che fu lui a fare i versi del bambino Toby nella canzone \"Magic Dance\", poich\u00e9 il bambino non li faceva.\nLe coreografie dei pupazzi sono state realizzate da Gates McFadden (pi\u00f9 nota per il ruolo della dottoressa Beverly Crusher nella serie tv \"\"). Nei crediti dei titoli di coda l'attrice appare con il suo vero nome, Cheryl.\nColonna sonora.\nL'album della colonna sonora di \"Labyrinth\" contiene molte canzoni di Trevor Jones, rigorosamente strumentali, come \"Into the Labyrinth\", \"Sarah\", \"Hallucination\", \"The Goblin Battle\", \"Thirteen O'Clock\" e \"Home at Last\", e cinque canzoni di David Bowie, \"Magic Dance\" (chiamata anche \"Dance Magic\"), \"Chilly Down\", \"As the World Falls Down\", \"Within You\", e il singolo realizzato per il film, \"Underground\".\nInfluenze e altri media.\nLa Lucasfilm Games (poi diventata LucasArts) ispirandosi al film svilupp\u00f2 un videogioco omonimo, di genere avventura grafica, distribuito su Commodore 64 e Apple II nel 1986.\nUn altro videogioco fu realizzato in Giappone per Nintendo Famicom, ma non fu diffuso in nessun altro Paese, anche se una versione Commodore 64 circol\u00f2 in America nel 1986.\nTokyopop in collaborazione con The Jim Henson Company pubblic\u00f2 un fumetto stile manga in tre volumi chiamato \"Ritorno a Labyrinth\". Il primo volume \u00e8 stato pubblicato l'8 agosto 2006. Scritto da Jake T. Forbes e illustrato da Chris Lie, \u00e8 un sequel del film ed ha come protagonista Toby, il bambino nel film, quando \u00e8 ormai cresciuto ed ha 13 anni.\nIn Italia \u00e8 uscito il primo volume, gli altri non sono pi\u00f9 usciti per motivi ignoti.\nLa mangaka Kaori Yuki rivela di essersi fortemente ispirata al film nel capitolo dell'Inferno nel suo manga \"Angel Sanctuary\": il Pandemonium, il palazzo di Re Lucifero \u00e8 infatti ispirato a quello di Jareth, ed i protagonisti dovranno superare un labirinto (che da un'altura appare identico a quello del film, ma pi\u00f9 oscuro) per giungere al Pandemonium. La vicenda di Sarah e Bubo viene inoltre ripresa da Cry che soccorre Abbadon nella sua prigionia.\nCuriosit\u00e0.\nNell'episodio \"Guida di Mabel alla vita - La guida di Mabel alla moda (Mabel\u2019s Guide to Fashion)\", numero 9 dei corti di Gravity Falls, Mabel trucca Soos come Jareth, con tanto di sfera di cristallo.\nInizialmente i produttori avevano pensato a Michael Jackson per il ruolo di Jareth, mentre il regista avrebbe preferito Sting. La parte fu infine affidata a David Bowie su suggerimento dei figli di Jim Henson. Allo stesso modo per il personaggio di Sarah furono proposte Helena Bonham Carter, Sarah Jessica Parker, Marisa Tomei, Laura Dern, Jane Krakowski, Yasmine Bleeth, Ally Sheedy, Maddie Corman e Mia Sara, prima che la parte fosse affidata a Jennifer Connelly.\nSebbene le riprese del film durarono solo cinque mesi, fu necessario un lavoro certosino di un anno e mezzo per completare la foresta attraversata da Sarah ed i suoi personaggi.\nCostato 25 milioni di dollari, il film si rivel\u00f2 un fiasco al botteghino, incassando negli Stati Uniti poco meno di 13 milioni di dollari. La successiva trasposizione per l'home video lo consacr\u00f2 per\u00f2 come cult movie, tanto che nuove edizioni si sono succedute spesso a cadenza annuale nel periodo natalizio."}
{"id": "1015600", "revid": "3732", "url": "https://it.wikipedia.org/wiki?curid=1015600", "title": "Francesco Serantini", "text": "Biografia.\nSerantini visse a Faenza, dove esercit\u00f2 la professione di avvocato, allontanandosi solo per i suoi viaggi in Italia e per andare a caccia. Scrisse il suo primo libro a 59 anni.\nDopo essere andato in pensione, esercit\u00f2 a tempo pieno l'attivit\u00e0 di scrittore. Scrisse quattro romanzi e tre raccolte di racconti. Dei numerosi racconti ed elzeviri pubblicati, oltre trecento, lo scrittore cur\u00f2 una sola pubblicazione, \"Le nozze dei diavoli\" (Garzanti, 1957). Una seconda raccolta, \"Racconti\" (Bologna, Calderini, 1970) vide la luce grazie a Giovanna Maramotti Bosi. \nMor\u00ec a Faenza l'11 maggio 1978. \nMolti suoi articoli ed elzeviri sono conservati nella Biblioteca comunale di Faenza. Per ricordarne la memoria \u00e8 stato creato nel 1990 il Premio letterario nazionale e biennale \"Francesco Serantini\", dedicato a temi prevalentemente romagnoli.\nPoetica.\nIn qualit\u00e0 di scrittore, Francesco Serantini ha saputo esprimere l'ethos culturale della Romagna tradizionale, della quale ha narrato, con una grande capacit\u00e0 interpretativa, vicende e personaggi. Di lui scrisse Francesco Fuschini: \"Ha rimesso in circolazione la Romagna dei contadini (...), ha creato un impasto linguistico mescolando Stecchetti e Virgilio\".\nLa figura del Passatore, il crudele bandito che sulla met\u00e0 del 1800 comp\u00ec numerose e spregiudicate imprese delittuose venendo odiato dalla popolazione, costitu\u00ec la sua prima occasione di ricerca e di prova letteraria (1929). Nell'immediato dopoguerra rielabor\u00f2 il saggio in chiave narrativa, scrivendo \"Il fucile di Papa della Genga\" (1948), opera storico-popolare in cui l'autore ricostru\u00ec con commossa e profonda partecipazione umana un episodio legato a quella saga. Il libro ottenne un immediato successo, sancito dal premio Bagutta \"Opera prima\". \nCon la successiva prova letteraria, \"L'osteria del gatto parlante\", del 1951, Serantini descrisse vicende pittoresche e avventurose nel contesto della vita di tutti i giorni degli uomini e delle donne della sua terra. L'autore mostr\u00f2 doti di capacit\u00e0 introspettiva e di rara efficacia descrittiva che gli meritarono il premio Bagutta \"Opera principale\". Dotato di uno stile incisivo, efficace, mai retorico, ottenne il consenso della critica (Pietro Pancrazi, Emilio Cecchi, Giuseppe De Robertis, Carlo Bo). Di lui scrisse Pancrazi: \"Romanziere come mamma lo fece\". \nSerantini, richiamandosi a volte anche al romagnolo, sua lingua madre, scrisse altri romanzi e numerosi racconti, legati a temi della terra di Romagna.\n\"Addio alle Valli\", raccolta postuma di elzeviri e racconti gi\u00e0 apparsi su riviste e quotidiani, in particolare su \"Il Resto del Carlino\", \u00e8 invece incentrata sulla tradizione della caccia nelle aree umide ravennati e ferraresi. L'opera, tra le pi\u00f9 suggestive di sempre dedicata alle Valli di Comacchio, \u00e8 percorsa da un tono elegiaco nei confronti dell'ecosistema della valle, minacciato dall'intervento dell'uomo, alla caccia negli anni Cinquanta-Sessanta di nuove aree produttive. Dall'opera traspare il sentimento di malinconia e di tristezza dell'autore, consapevole che, con lui, se ne andava per sempre l'ambiente naturale e incontaminato in cui era vissuto. Ma emerge anche un Segantini \"vario, ricco, godibile goduto da tanti lettori, che riprendeva un'illustre consuetudine letteraria e giornalistica che era di altri della sua generazione o di quella immediatamente precedente: i Moretti, i Bacchelli, i Baldini, i Valgimigli\".\nL'elzeviro \u201cCara Romagna\u201d, pubblicato due giorni dopo la morte (\"il Resto del Carlino\", 13 maggio 1978), pu\u00f2 essere considerato il suo testamento spirituale.\nOpere.\nSaggistica\nNarrativa"}
{"id": "1015606", "revid": "712828", "url": "https://it.wikipedia.org/wiki?curid=1015606", "title": "Koffi Arana", "text": ""}
{"id": "1015608", "revid": "36426", "url": "https://it.wikipedia.org/wiki?curid=1015608", "title": "Gela (fiume)", "text": "Il Gela \u00e8 un fiume della Sicilia centro-meridionale, assieme al Salso e al Dirillo \u00e8 uno dei principali corsi d'acqua che attraversa il comprensorio gelese.\nEsso nasce nelle montagne poste circa 7 chilometri a nord-ovest di Piazza Armerina e dopo aver attraversato la fertile pianura gelese sfocia nel mar Mediterraneo alla periferia est della citt\u00e0 di Gela.\nDurante il suo cammino riceve diversi affluenti nelle zone del piazzese e del mazzarinese, ma i due affluenti pi\u00f9 importanti sono il fiume Cimia e il fiume Maroglio. Inoltre dopo aver attraversato il territorio di Mazzarino esso viene deviato verso la grande diga Disueri realizzata per l'irrigazione della vasta Piana di Gela e oggi utilizzata anche per l'approvvigionamento idrico della citt\u00e0 di Gela. Lungo il fiume Cimia \u00e8 stato creato un altro grande bacino artificiale: la diga Cimia.\nDenominazione.\nLungo il suo corso di oltre 70 chilometri cambia pi\u00f9 volte denominazione: \"fiume di Giozzo\", \"fiume di Nociara\", \"fiume della porcheria\", \"fiume Disueri\", \"fiume di Cassari\" e infine \"fiume Gela\". Il nome \"fiume della porcheria\" \u00e8 legato al fatto che il fiume attraversava una zona dove scaricavano i reflui delle concerie che, alla foce, scaricava fanghi puzzolenti. Il nome \"Gela\", quello con cui \u00e8 conosciuto e oggi individuato in tutto il suo corso, ha invece un'origine indigena che si riferisce probabilmente alle acque gelide, provenienti dai monti della Sicilia centrale, che lo caratterizzavano.\nCorso del fiume.\nIl fiume nasce dai monti Erei, nel suo tratto iniziale scorre tra i monti che circondano la cittadina di Piazza Armerina e nel suo piccolo letto risulta quasi in tutti i mesi dell'anno ricco di acque. Scendendo a valle esso viene convogliato nel bacino formato dalla diga Disueri (che pu\u00f2 contenere ben 24 milioni di metri cubi d'acqua) e la sua portata viene quasi completamente eliminata se non fosse per qualche piccolo torrente asciutto per gran parte dell'anno e per gli scarichi agricoli e civili che incontra durante il suo corso. Infatti anche il suo pi\u00f9 grande affluente, il Cimia, \u00e8 stato deviato artificialmente. Pi\u00f9 avanti, scorrendo lento sulla pianura, riceve le acque del fiume Maroglio, proveniente dalla zona del calatino, che un tempo sfociava autonomamente nel Mediterraneo. Incontra quindi i ruderi della pi\u00f9 antica diga di Sicilia, Grotticelle, con una cascatella asciutta nei mesi estivi e in modo sinuoso si dirige verso la zona industriale dove riceve i caldi scarichi del Polo petrolchimico di Gela, e sfocia finalmente nel Golfo di Gela. Nell'area della foce vige il divieto permanente di balneazione per inquinamento industriale. Alla foce il suo alveo presenta una larghezza di quasi 50 metri ed una profondit\u00e0 massima di oltre 2 metri (per i primi 1000 metri dalla foce) per poi stringersi e asciugarsi man mano che si allontana dal mare. Una ventina d'anni fa a causa dello straripamento sono stati creati nel suo tratto pianeggiante dei grandi argini in cemento armato ed \u00e8 stata bonificata l'area adiacente in contrada Betlemme (Gela). Esso viene utilizzato come canale di scarico delle dighe Cimia e Disueri quando queste devono essere svuotate.\nStoria.\nIl fiume Gela \u00e8 stato importante nella storia e nella vita delle comunit\u00e0 che attraversa lungo il suo corso. Infatti \u00e8 stato una delle principali vie di penetrazione nell'interno dell'isola per le popolazioni preistoriche e greche in quanto anticamente risultava navigabile per un buon tratto finale. Ha costituito con la sua foce, sino ai primi anni del XX secolo, un \"porto-canale\" di rifugio per le imbarcazioni della flotta peschereccia gelese. \u00c8 stato inoltre fonte di sopravvivenza con i suoi pesci e di igiene col suo \"lavatoio\". \u00c8 stato fonte di vita per gli agricoltori della Piana di Gela che nei periodi di siccit\u00e0 andavano a riempire le \"quarare\" per irrigare i campi di cotone e grano mentre oggi le sue acque convogliate nel bacino artificiale vengono distribuite attraverso il vasto sistema di canalizzazione.\nIn epoca greca il fiume Gela veniva considerato una divinit\u00e0 e ricopriva un ruolo fondamentale per la vita della grande polis geloa. Oggi con gli scarichi industriali, il brutto panorama circostante e l'incuria dei terreni attorno, risulta offeso per la sua grande storia e per il ruolo svolto nei secoli passati."}
{"id": "1015610", "revid": "121963502", "url": "https://it.wikipedia.org/wiki?curid=1015610", "title": "Maroglio", "text": "Il Maroglio \u00e8 un fiume della Sicilia. \nPercorso.\nNasce sul monte San Nicola (m 451 s.l.m.), in territorio di Caltagirone (nell'area sud-ovest del suo territorio), ed \u00e8 un affluente di sinistra del Gela dove si getta in prossimit\u00e0 della citt\u00e0 omonima dopo un percorso di 26\u00a0km, nelle province di Caltanissetta e di Catania."}
{"id": "1015612", "revid": "188402", "url": "https://it.wikipedia.org/wiki?curid=1015612", "title": "Guitar Pro", "text": "Guitar Pro \u00e8 un'applicazione informatica per la composizione musicale e l'editing di partiture, in particolar modo per chitarra o altri strumenti a corde. Essa permette la modifica di una partitura mediante un'intavolatura, oppure mediante la notazione musicale standard su pentagramma; offre inoltre la possibilit\u00e0 di eseguire le partiture scritte e d\u00e0 diverse opzioni che possono essere utili allo studio. Pu\u00f2 essere usata anche come sequencer MIDI.\nStoria.\nCi sono state tre versioni importanti del software: 3, 4 e 5. Sono state rese disponibili alcune versioni minori con bug risolti e piccole caratteristiche aggiunte, nell'intervallo tra le tre versioni principali. Guitar Pro \u00e8 stato inizialmente programmato come editor di intavolature, ma da allora si \u00e8 evoluto in un potente strumento di scrittura musicale multi-strumento. Fino alla versione 4 il software era soltanto disponibile per Microsoft Windows. La versione 5, pubblicata nel novembre 2005, \u00e8 stata progettata per essere multi-piattaforma. In seguito (luglio 2006) \u00e8 stato pubblicato Guitar Pro 5 anche per macOS. Il 5 aprile 2010 \u00e8 uscita la versione 6, dalla veste grafica completamente ridisegnata e alcune caratteristiche in pi\u00f9, oltre al miglioramento del RSE (Realistic Sound Engine), che \u00e8 gi\u00e0 presente nella precedente versione, poi alla fine \u00e8 stato aggiunto il supporto a Linux.\nGuitar Pro 6.\nQuesta versione presenta i seguenti miglioramenti:\nGuitar Pro 7.\nNel 2017 Arobas Music ha rilasciato l'ultima versione del software, Guitar Pro 7.\nDettagli.\nIl software permette di usare diversi strumenti che seguono la notazione musicale standard, ma anche sotto forma di intavolatura. Inoltre, consente di avere la visuale dettagliata degli strumenti a corda (chitarra, basso elettrico, banjo...) e le tastiere quando si compone la canzone e quando la si ascolta. Inoltre, permette di impostare anteprime in tempo reale per le note suonate ad un tempo specificato. D\u00e0 la possibilit\u00e0 di mutare determinati brani e fornisce il controllo dinamico del volume, dello stile di espressione e di altri aspetti di ogni pista. Dalla versione 4 in avanti \u00e8 inclusa una tastiera che permette ai pianisti di aggiungere la loro parte ad una composizione.\nGli output di Guitar Pro suonano per mezzo di librerie MIDI e/o, a partire dalla versione 5, il \"Realistic Sound Engine\" (RSE) che usa i campioni registrati in alta qualit\u00e0 per un playback pi\u00f9 realistico. Usando le anteprime in tempo reale, i musicisti possono suonare con la canzone seguendo l'intavolatura.\nI file di composizione di Guitar Pro sono registrati nei formati GP5, GP4 e GP3 e nella versione 6 in formato GPX, tali file sono disponibili gratuitamente in vari siti, includendo canzoni di ogni genere; tuttavia a causa della violazione del copyright la Music Publisher's Association (MPA) ha chiuso i suddetti siti.\nUsi.\nGuitar Pro \u00e8 un software concepito per aiutare i musicisti ed i debuttanti a comporre, trascrivere, pubblicare e studiare la musica. Inoltre aiuta la compartecipazione delle composizioni fra i gruppi di persone ed altri musicisti. Guitar pro 5 \u00e8 inoltre ben adattato per lo studio e la composizione di musica classica. Fino alla versione 4 non era possibile rimuovere le intavolature dallo schermo, procurando una piccola confusione ai musicisti classici per cui i segni standard della notazione non potevano essere trascritti in intavolature. Questa limitazione \u00e8 stata rimossa a partire dalla versione 5 e da molti miglioramenti a qualit\u00e0 standard dell'intavolatura e della notazione introdotta.\nAlternative open source.\nRecentemente sono stati programmate delle applicazioni open source in grado di importare e riconoscere le estensioni usate da Guitar Pro."}
{"id": "1015613", "revid": "181699", "url": "https://it.wikipedia.org/wiki?curid=1015613", "title": "Contestazione immediata", "text": "Per contestazione immediata si intende di solito l'atto con cui l'operatore di polizia, genericamente inteso, comunica l'accertamento di una violazione di una norma giuridica o di una disposizione di diritto.\nNel mondo.\nIn Italia.\nL'espressione viene utilizzata, nell'ambito delle violazioni delle disposizioni del Codice della Strada, nei confronti del soggetto che l'abbia materialmente perpetrata (cosiddetto \"contravventore\") nella \"immediatezza\" del fatto \"contestato\" (da cui il termine).\nTale contestazione, bench\u00e9 auspicata dal legislatore, non \u00e8 un atto obbligatorio affinch\u00e9 il verbale redatto nella circostanza abbia piena validit\u00e0: l'art. 200, c. 1 del Codice della Strada, infatti, recita testualmente che \"la violazione, quando \u00e8 possibile, deve essere immediatamente contestata tanto al trasgressore quanto alla persona che sia obbligata in solido [...]\" e indica, al successivo art. 201, c. 1-bis, diversi casi, contraddistinti da altrettante lettere, in cui tale contestazione non \u00e8 necessaria:\nCiononostante, la mancata contestazione immediata d\u00e0 spesso adito a dubbi riguardo alla consistenza delle motivazioni che l'hanno determinata, soprattutto al di fuori dei casi espressamente previsti dal codice (i summenzionati sette). Da qui la possibilit\u00e0 di presentare un ricorso al prefetto e/o al giudice di pace, il cui esito dipende dalla interpretazione che l'organo competente riferisce, pur ponendo attenzione alla giurisprudenza in materia, al singolo caso proposto."}
{"id": "1015614", "revid": "287204", "url": "https://it.wikipedia.org/wiki?curid=1015614", "title": "Tesprozia", "text": "L'unit\u00e0 periferica della Tesprozia () \u00e8 una delle quattro unit\u00e0 periferiche in cui \u00e8 divisa la periferia dell'Epiro. Il capoluogo \u00e8 la citt\u00e0 di Igoumenitsa.\nConfina con l'Albania a nord, con l'unit\u00e0 periferica di Giannina ad est e con quella di Prevesa a sud. Per popolazione, \u00e8 una delle prefetture minori della Grecia.\nPrefettura.\nLa Tesprozia era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"Programma Callicrate\".\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura della Tesprozia era suddivisa in otto comuni e due comunit\u00e0."}
{"id": "1015618", "revid": "43060", "url": "https://it.wikipedia.org/wiki?curid=1015618", "title": "Disueri (lago)", "text": ""}
{"id": "1015619", "revid": "92723", "url": "https://it.wikipedia.org/wiki?curid=1015619", "title": "Thesprotia", "text": ""}
{"id": "1015628", "revid": "110157", "url": "https://it.wikipedia.org/wiki?curid=1015628", "title": "Dan Osman", "text": "Era conosciuto per il pericoloso sport di \"free solo\" (arrampicata senza corde o altro sistema di sicurezza, del quale era considerato uno dei pi\u00f9 grandi praticanti) e controlled free-falling (salto nel vuoto con l'uso di una normale corda dinamica da arrampicata come sistema di sicurezza) con il quale ha stabilito il record di 305 metri. Conduceva uno stile di vita libero e anticonformista, non ebbe mai un lavoro fisso e viveva per mesi in una capanna in mezzo agli alberi. Era la star di vari video di arrampicata con i quali port\u00f2 il \"free soloing\" al grande pubblico. Vi \u00e8 anche un libro dedicato a lui intitolato \"Dan Osman - Inseguendo la paura\" scritto da Andrew Todhunter nel 2009.\nMor\u00ec il 23 novembre del 1998 all'et\u00e0 di 35 anni, dopo che la sua corda si spezz\u00f2 mentre tentava di battere il record di free-falling (stabilito da lui stesso pochi giorni prima) presso la Leaning Tower, formazione rocciosa alta 700 metri situata nel parco nazionale dello Yosemite. Le cause esatte della rottura della corda sono tuttora sconosciute, ma potrebbero essere imputate alla fornitura di una corda usata oppure al cambio della zona di lancio con il conseguente cambiamento della parabola di decelerazione."}
{"id": "1015633", "revid": "228587", "url": "https://it.wikipedia.org/wiki?curid=1015633", "title": "Curva (idraulica)", "text": "In ingegneria idraulica una curva \u00e8 un tratto di tubo sagomato congiungente due tratti rettilinei di tubo formanti un angolo diverso da 180\u00b0 e, nell'accezione comune, avente raggio di curvatura costante.\nDi norma, una parte ha un diametro maggiorato, in modo da permettere una migliore fluidicit\u00e0 nello scorrimento interno alla curva.\nLa curva viene talvolta denominata anche \"gomito\", quando forma un angolo di 90\u00b0 e specie nella variante che presenta filettatura interna e raggio di curvatura stretto.\nMateriali.\nLe curve idrauliche possono essere costruite in vari materiali, sono qui riportati i pi\u00f9 diffusi:\nSpinte.\nLe curve sono raccordi di una tubazione, tuttavia, se il tubo \u00e8 di elevata dimensione, tipo diametri di 30 cm, \u00e8 necessario provvedere al posizionamento di blocchi di ancoraggio necessari ad evitare che a lungo tempo si verifichino delle rotture. Le leggi che governano queste spinte, nascono dal principio di conservazione della quantit\u00e0 di moto. Ad esempio, se considerassimo un giunto a 90\u00b0, con una portata costante e trascurando le perdite di carico, proiettiamo le forze in gioco lungo l'asse x ed y, considerando due sezioni, la \"1\" rispettivamente ortogonale all'asse x e la \"2\" ortogonale alle y che tagliano la curva prima e dopo.\nNella sezione 1, lungo x avremo:\nLe forze di gravit\u00e0 saranno nulle, mentre il flusso orizzontale nella sezione 2 sar\u00e0 nullo. Pertanto diventa:\nSapendo che la forza della quantit\u00e0 di moto \u00e8 molto pi\u00f9 piccola rispetto alla pressione, quindi trascurabile, si pu\u00f2 dire che la componente orizzontale della forza \"Fx\" sar\u00e0:\nSapendo che la portata e la sezione sono costanti, cos\u00ec lo saranno anche la pressione lungo l'asse y, logicamente di componente ortogonale alla Fx ma di modulo identico:\nLa forza totale sar\u00e0 data dal teorema di Pitagora:\nL'angolo di applicazione della forza rispetto all'orizzontale sar\u00e0:\nSe si volesse provvedere con un blocco d'ancoraggio, ad esempio un cubo di cemento, per saperne il volume che occorre applicare alla curva per resistere alle spinte, si deve procedere con il calcolo:\nDove con \u03b3 indichiamo il peso specifico del materiale."}
{"id": "1015640", "revid": "92723", "url": "https://it.wikipedia.org/wiki?curid=1015640", "title": "Varvara Jakovleva", "text": "Biografia.\nJakovleva, minuta in statura e molto religiosa, serv\u00ec come domestica della Granduchessa prima che questa scegliesse di prendere il velo dopo l'assassinio del marito, Sergej Aleksandrovi\u010d Romanov, avvenuto il 18 febbraio 1905 nel Cremlino per mano del rivoluzionario socialista Ivan Kaljaev. Seguendo l'esempio di Elisabetta, Varvara prese i voti religiosi il 15 aprile 1910. Presto confluirono al convento nuove religiose, per la maggior parte appartenenti alla ricca borghesia e alla nobilt\u00e0 moscovita, tanto che presto il convento, \"Casa di Marta e Maria\", si ingrand\u00ec includendo un dormitorio per i poveri, un sanatorio per le donne tubercolitiche e un ospedale. Furono poi costruite nuove dipendenze per i malati di mente, per le donne incinte e per gli anziani e un orfanotrofio.\nVarvara accompagn\u00f2 di propria volont\u00e0 la Granduchessa Elisabetta in esilio a cui quest'ultima fu condannata dopo il suo arresto avvenuto a seguito della Rivoluzione russa. Il gruppo di cui facevano parte fu prima confinato a Ekaterinburg e quindi ad Alapaevsk.\nVarvara fu uccisa dai bolscevichi insieme alla Granduchessa, al granduca Sergej Michajlovi\u010d Romanov, ai principi Ivan, Konstantin e Igor' Konstantinovi\u010d, al principe Vladimir Pavlovi\u010d Paley e a F\u00ebdor Remez (segretario del Granduca) il 18 luglio del 1918, in una foresta nei pressi di Alapaevsk: il pomeriggio del 18 luglio del 1918 furono condotti all'interno della foresta, colpiti alla testa con un bastone e quindi gettati all'interno di una miniera abbandonata. Tutti, al di fuori del granduca Sergej Michailovi\u010d, a cui era stato sparato alla testa, sopravvissero alla caduta, nonostante i bolscevichi avessero gettato delle granate all'interno della fossa. Leggenda vuole che dal profondo della fossa per ore si sentissero inni liturgici cantati dai giustiziati prima che questi, a uno a uno, perdessero coscienza e morissero. In seguito la Jakovleva con la compagna Elisabetta F\u00ebdorovna furono sepolte in una chiesa sul Getsemani."}
{"id": "1015642", "revid": "10189290", "url": "https://it.wikipedia.org/wiki?curid=1015642", "title": "Torre Radio di Kostantynow", "text": ""}
{"id": "1015643", "revid": "176990", "url": "https://it.wikipedia.org/wiki?curid=1015643", "title": "Nefaarud I", "text": ""}
{"id": "1015645", "revid": "938", "url": "https://it.wikipedia.org/wiki?curid=1015645", "title": "Gela (disambigua)", "text": "Il toponimo Gela pu\u00f2 riferirsi:"}
{"id": "1015646", "revid": "125774502", "url": "https://it.wikipedia.org/wiki?curid=1015646", "title": "Duomo di Ulma", "text": "Il duomo di Ulma (in tedesco: \"Ulmer M\u00fcnster\") \u00e8 una grandiosa chiesa luterana, costruita in stile gotico a partire dal XIV secolo dalla famiglia di grandi architetti tedeschi Parler.\nNon fu mai definita come una cattedrale, infatti il termine \"M\u00fcnster\", come \"Dom\" (\"duomo\"), indica semplicemente una \"chiesa maggiore\". \u00c8 il maggiore edificio religioso della citt\u00e0 di Ulma, nella regione del Baden-W\u00fcrttemberg, e una delle pi\u00f9 grandi chiese d'Europa.\nCostituisce uno dei migliori esempi dell'architettura gotica di pietra, nonostante grandi parti della muratura siano di mattoni. Il suo volume \u00e8 quasi uguale a quelli della basilica di Santa Maria di Danzica e la Frauenkirche di Monaco di Baviera. Tutte e tre sono meno grandi che la basilica di San Petronio di Bologna.\nIl suo campanile \u00e8 il pi\u00f9 alto del mondo: la sua guglia arriva ai 161,53 metri, raggiungibili da ben 768 scalini.\nInoltre fra il 1890 e il 1901 questo \u00e8 stato l'edificio in muratura pi\u00f9 alto del mondo (senza tenere conto degli obelischi). Prese il posto del duomo di Colonia e venne soppiantato a sua volta dal municipio di Filadelfia.\nRimane comunque la chiesa protestante pi\u00f9 alta del mondo e la chiesa pi\u00f9 grande della Germania.\nStoria e descrizione.\nFase medioevale 1377-1543.\nNel XIV secolo la chiesa parrocchiale di Ulma si trovava fuori della cinta muraria. Fin dall'813, per decreto imperiale di Carlo Magno, la citt\u00e0 dipendeva dall'autorit\u00e0 dell'abbazia di Reichenau, dalla quale voleva liberarsi. Inoltre, durante l'assedio del 1376 da parte dell'imperatore Carlo IV di Lussemburgo i cittadini non poterono accedere ai servizi religiosi. Ulma contava all'epoca circa 10.000 abitanti e si decise dunque di erigere una nuova grande chiesa dentro le mura. I suoi residenti ne finanziarono la costruzione. La prima pietra fu posta dal borgomastro Ludwig Krafft il 30 giugno 1377, e come architetto venne nominato Heinrich Parler, capostipite della grande famiglia di architetti, che avevaeva gi\u00e0 costruito, tra il 1325 e il 1330, la cattedrale di Santa Croce a Schw\u00e4bisch Gm\u00fcnd e in seguito lavorato alla vecchia parrocchiale cittadina \"fuori le mura\". il progetto prevedeva una sala scaglionata con pianta basilicale a tre navate larghe, una grande torre a ovest e uno sporgente coro a est affiancato da due campanili. L'altezza della nanavta centrale nel progetto originale doveva essere uguala all'altezza del coro. In tale chiesa a sala le forze laterali della navata centrale e delle navate collaterali sono in equilibrio. Heinrich inizi\u00f2 il cantiere dal coro, costruendone le parti inferiori e le basi delle torri. Nel 1381 Michael Parler, che in precedenza aveva lavorato alla cattedrale di Praga, continu\u00f2 la costruzione della navata. Alla morte di Heinrch, nell'aprile 1387, la direzione del cantiere passa a un nipote, Enrico di Gm\u00fcnd, che la terr\u00e0 fino al 1391 quando otterr\u00e0 l'incarico per la Fabbrica del Duomo di Milano.\nNel 1392 venne nominato architetto Ulrich Ensinger, che aveva gi\u00e0 lavorato a Praga e a Strasburgo (alla torre della cattedrale). A Fussingen, che in seguito lavorer\u00e0 anche alla costruzione del duomo di Milano, si deve il progetto della torre, che voleva essere la pi\u00f9 alta torre della cristianit\u00e0. Per l'armonia ottica cambi\u00f2 il progetto a una navata centrale pi\u00f9 alta, che risult\u00f2 in una basilica. Per questo le forze delle navate collaterali larghe e della navata centrale caricavano ai pilastri in altezze differenti.\nIl 25 luglio 1405, con una copertura temporanea, si procedette alla consacrazione dell'edificio. \nNel 1446 il cantiere passa a suo figlio, Mattia Ensinger, che termina l'arco trionfale nel 1449 e le volte della navata laterale nord nel 1452. Gli succede nel 1477 Matth\u00e4us B\u00f6blinger che cambia i progetti, in particolare quelli della torre principale. Tuttavia gi\u00e0 alla sua epoca si manifestarono i primi cedimenti strutturali. Le imbalanze della struttura cambiata iniziarono a causare problemi di statica. Nel 1492 si dovette procedere alla riedificazione delle navate laterali, ora concepite pi\u00f9 basse a sostegno della futura navata mediana. Sar\u00e0 Burkhard Engelberg da Augusta ad effettuare le modifiche necessarie alla stabilit\u00e0: rafforzamento delle fondamenta della torre occidentale, demolizione delle ardite volte della navata laterale, la suddivisione delle navate con pilastri sottili supplementari e la costruzione di volte pi\u00f9 leggere. Ci\u00f2 trasform\u00f2 la basilica di tre navate in una basilica di cinque navate.\nRiforma protestante.\nProbabilmente i cittadini di Ulma intrapresero la costruzione della grandissima chiesa parrocchiale e la Riforma protestante parzialmente per lo stesso motivo, l'indipendenza del comune davanti alla gerarchia ecclesiastica.\nLa Riforma protestante arriv\u00f2 a Ulma nel 1530. Seguito dall'87% della popolazione, consultata in referendum, trasform\u00f2 l'unica chiesa parrocchiale nella mura in un tempio protestante.\nIn Ulma l'iconoclastia non fu un'azione selvaggia, ma una purificazione metodica. Quasi tutti altari furono eliminati, ma solo pochi furono distrutti. Per prima il Consiglio cittadino raccomanda ai donatori cittadini di recuperare i loro altari e procede a nascondere gli arredi pi\u00f9 preziosi nei magazzini cittadini: il portone centrale, gli stalli e il tabernacolo. Alcuni altari furono dati a parrocchie rustiche nel territorio della citt\u00e0 libre, oggi diversi arredi sono custoditi nelle chiese delle campagne della regione. L'eliminazione scoppi\u00f2 il 19 giugno 1531, quando gli altari restanti, tra cui l'altar maggiore, numerose statue e pitture furono distrutti.\nNel 1543 a causa delle gravi tensioni politiche interne, della Riforma e dei problemi finanziari, i lavori della cattedrale vennero fermati definitivamente. La torre principale aveva raggiunto un'altezza di circa 100 m, e le torri del coro erano sui 32 m.\nSeconda fase 1844-1890.\nCon l'avvento della rivoluzione industriale e la costruzione della ferrovia si ha una forte ripresa economica cittadina. Inoltre le nuove tendenze per un gusto neogotico portano nel 1844 alla decisione di riaprire il cantiere della cattedrale, fermo da tre secoli, per completare le tre torri secondo i progetti originali del Medioevo. Architetti dell'imponente fabbrica furono dapprima Ferdinand Thr\u00e4n, in carica fino al 1870, e poi Ludwig Scheu dal 1871 e il 1880.\nDal 1880, tuttavia, si dovette intraprendere anche una campagna di restauri che, protendendosi fino al 1885, arrest\u00f2 ancora una volta il cantiere mentre mancava solo il pinnacolo della torre principale. In seguito l'architetto August von Beyer riprese i lavori di costruzione, che videro finalmente completata la guglia il 31 maggio 1890. La torre raggiungeva il record di 161,53 metri d'altezza, aumentata rispetto ai piani originali di dieci metri. Era la costruzione in muratura pi\u00f9 alta del mondo, che superava la cattedrale di Colonia le cui torri misuravano 157 metri.\nIl 29 giugno 1890 ci fu una grandiosa cerimonia d'inaugurazione. Per l'occasione venne fondato il \"Verein f\u00fcr classische Kirchenmusik\" (Club per musica sacra classica) che con i suoi 320 cantanti e sotto la direzione del Maestro-organista Johannes Graf esegu\u00ec l'Oratorio Elia di Felix Mendelssohn.\nLa Guerra mondiale.\nLe 17 dicembre 1944 un raid aereo colp\u00ec Ulma, distruggendo la quasi totalit\u00e0 della citt\u00e0 nord-occidentale e la stazione. Il Duomo fu danneggiato solo lievemente, mentre tutti gli altri edifici della piazza (\"M\u00fcnsterplatz\") furono gravemente colpiti e circa l'80% del centro medievale devastato.\nDescrizione.\nEsterno.\nLa grandiosa massa architettonica gotica, uno dei massimi esempi del Gotico tedesco, \u00e8 dominata dall'altissima torre campanaria posta sulla facciata e ritmata, nei fianchi, da innumerevoli contrafforti svettanti e archi rampanti. Il coro sporge per 29 metri, serrato fra due torri gemelle di 86 metri d'altezza.\nPrecede la torre un altissimo portico a tre slanciatissime arcate ogivali adorno di statue eseguite intorno al 1420 dal maestro Hartmann.\nContro i pilastri che cingono l'abside, vi sono otto splendide statue di profeti, eseguite nello stile di Peter Parler fra il 1380 e il 1390.\nPortali.\nPortale Maggiore.\nSotto il portico si apre il portale principale, gemino, risalente al 1380. Il portale racconta, in un programma teologico molto complesso e sofisticato, la storia della Genesi e, in secondo piano, il Giudizio universale. Con queste rappresentazioni del timpano si unisce l'inizio e la fine della \"Storia del mondo\", come descritti nella Bibbia. Ci si riferisce anche alla figura di Cristo, definito anche come \"l'alfa e l'omega\", il principio e la fine, il giudice e la sofferenza dell'uomo. Ci\u00f2 si riflette anche nella statua \"Ecce Homo\" sul pilastro centrale del portale, capolavoro dello scultore Hans Multscher, del 1429 (ora una copia, l'originale \u00e8 all'interno del coro della cattedrale sul pilastro sud). \nIl timpano \u00e8 diviso in tre fasce orizzontali atte a descrivere le \"Storie della Creazione\". La parte pi\u00f9 interessante \u00e8 la fascia in alto, dove, inquadrato in un rettangolo, \u00e8 Dio nell'atto di creare la terra come una palla rotante, circondata da \"sfere planetarie\"; una prova alquanto particolare della visione medievale del mondo (da notare anche sul portale nord della cattedrale di Friburgo, riferendosi piuttosto a visioni del mondo antico testualmente ripreso dalla Bibbia. Nei tre angoli attorno a questa parte del timpano \u00e8 raffigurato in secondo piano il \"Giudizio universale\". Negli archivolti vi sono le statue degli apostoli, negli stipiti quelle degli evangelisti, padri della Chiesa e martiri. Selva scultorea realizzata in legno e dipinti in finta pietra dalla bottega di J\u00f6rg Syrlin il Giovane, splendido esempio del cosiddetto Stile internazionale.\nPortali laterali.\nSui due fianchi della cattedrale si aprono quattro bei portali, due per lato:\nL'interno.\nL'interno della cattedrale, di grandiose proporzioni, \u00e8 a pianta basilicale con profondo Coro absidato. A fianco del coro, sotto le due torri, sono ricavate tre cappelle. \nL'edificio \u00e8 diviso in cinque navate, la centrale separata da poderosi pilastri a fascio che s'innestano sugli arconi ogivali, e le laterali da esili e svettanti colonne cilindriche che reggono belle volte a stella.\nUna sorta di Nartece \u00e8 costituito dalla parte architettonica sottostante la torre principale, all'ingresso della cattedrale.\nAi pilastri divisori della navata centrale sono posti 29 mensoloni reggenti una serie di belle statue di Santi con baldacchini gotici. Vennero realizzate fra il 1383 e il 1391; quelle al quinto e sesto pilastro di destra, opera del cosiddetto \"Maestro del Rammendo\" sono ritenuti uno dei capolavori della scultura tedesca\nAl secondo pilastro a sinistra \u00e8 il mirabile Pulpito tardogotico realizzato nel 1498-99 dal maestro Burkhard. La copertura lignea superiore, che arriva a un'altezza di circa 20 metri, \u00e8 opera di J\u00f6rg Syrlin il Giovane, che la realizz\u00f2 a partire dall'anno 1510 e lasci\u00f2 il legno naturale, senza dipingerlo o dorarlo, come di consueto all'epoca in Germania.\nAlla fine della navata centrale, nell\"arco di trionfale\" del coro, \u00e8 il gigantesco affresco del Giudizio universale, realizzato nel 1471 da Hans Sch\u00fcchlin. Con i suoi 145 metri quadrati, \u00e8 uno dei pi\u00f9 grandi affreschi a nord delle Alpi.\nCoro.\nIl profondo coro absidato poligonale che si propende verso ovest dall'aula, \u00e8 illuminato da uno splendido ciclo di vetrate del XV-XVI secolo e conserva un mirabilissimo arredo originale costituito da 89 stalli lignei, ritenuti i pi\u00f9 preziosi banchi gotici di Germania.\nIn fondo, al centro del poligono absidale \u00e8 l\"Heilige-Sippen-Altar\" , \"Altare della Sacra Parentela\", che funge da altare maggiore dopo che l'originale venne distrutto dall'iconoclastia nel XVI secolo. Questo altare, detto anche \"Hutzaltar\" dal nome del committente, l'abate Laux Hutz, risale comunque al XVI secolo, e mostra le ali dipinte da Martin Schaffner a partire dal 1521 e la pala scolpita, dipinta e dorata dallo scultore locale Niklaus Weckmann. Nella predella \u00e8 l'Ultima Cena dipinta da Hans Leonhard Sch\u00e4ufelein nel 1515 e ispirata a quella di Leonardo.\nVetrate.\nLa cattedrale ospita una gran quantit\u00e0 di vetrate, per lo pi\u00f9 semplici e realizzate nel XIX secolo. Tuttavia emerge un prezioso ciclo realizzato fra il XIV e il XV secolo che adorna i finestroni del poligono decagonale del Coro. Misurano 15 metri d'altezza e da sinistra a destra sono:\nAnche questa vetrata, opera del 1480 della bottega di Peter Hemmel von Andlau da Strasburgo, probabilmente sostituisce una pi\u00f9 antica di Jacob Acker.\nGli Stalli gotici.\nRicchissimi di centinaia di statuette, busti, baldacchini, trafori e rilievi, gli 89 scranni vennero intagliati in legno di rovere fra il 1469 e il 1474 da J\u00f6rg Syrlin il Vecchio in collaborazione con lo scultore Michel Erhart.\nGli scranni del coro si appoggiano alle pareti piatte del coro, disposti in due serie di 18 metri, lungo i lati settentrionale e meridionale. Tre posti distinti, verso l'arco di trionfo, risalgono al 1468, e vennero eseguiti J\u00f6rg Syrlin il Vecchio prima che il Consiglio cittadino gli commissionasse tutto il complesso.\nLe figure del lato nord portano i nomi degli uomini illustri dell'antichit\u00e0 : Pitagora, Cicerone, Terenzio, Tolomeo, Seneca, Quintiliano e \"Secundus Silent\". Tuttavia il primo busto \u00e8 anonimo, secondo gli storici dell'arte rappresenta Virgilio e si presume sia l'autoritratto di Syrlin J\u00f6rg il Vecchio\nSul lato sud sono le donne dell'antichit\u00e0 rappresentate attraverso le Sibille : \"Frigia\", Cumana, \"Cimmeria\", Tiburtina, Ellespontica, Delfica e Libica. Il primo busto, anche qui senza descrizione, rappresenterebbe la Sibilla Persica e si presume che Syrlin J\u00f6rg il Vecchio vi abbia ritratto sua moglie. Altri due busti di Sibille sono nei primi \"Tre Posti\".\nIl maestro Syrlin firm\u00f2 il coro almeno quattro volte e per questo motivo il coro era precedentemente attribuito a luisolo. Ma in seguito si constat\u00f2 che furono diversi maestri al lavoro, di cui l'unico conosciuto \u00e8 Michael Erhart."}
{"id": "1015647", "revid": "31048", "url": "https://it.wikipedia.org/wiki?curid=1015647", "title": "Derive", "text": "Derive \u00e8 un software di tipo Computer algebra system (CAS) sviluppato come successore di muMATH dalla Soft Wharehouse, ora di propriet\u00e0 della Texas Instruments. Derive \u00e8 stato implementato in muLISP. La prima versione \u00e8 del 1988.\nConsente di eseguire moltissime operazioni quali calcoli simbolici, numerici, algebrici, analitici e trigonometrici; \u00e8 in grado di risolvere problemi di calcolo vettoriale e matriciale ed \u00e8 in grado di tradurre i dati in grafici, esportabili in pi\u00f9 formati. Nelle ultime versioni sono state incluse come librerie le funzioni implementate direttamente dagli utenti pi\u00f9 esperti: \u00e8 stato cos\u00ec possibile introdurre il calcolo tensoriale e le equazioni differenziali o particolari funzioni come la F di Gauss.\nLa tecnologia di algebra simbolica utilizzata nelle calcolatrici TI pocket \u00e8 derivata da Derive.\nDerive nelle scuole.\nDerive ha avuto un grande successo nelle scuole grazie alla sua semplicit\u00e0 e leggerezza (circa 10MB) che lo rende adatto anche a vecchi computer, su piattaforme sia Windows che DOS.\nViene utilizzato sia per le sue funzioni semplici, come risolvere e semplificare espressioni, sia per le sue funzioni pi\u00f9 avanzate, quali sviluppo di espressioni booleane (in forme disgiuntive e congiuntive) e simili.\nLe versioni.\nLa versione 6 introduce alcune funzionalit\u00e0 importanti come la possibilit\u00e0 di semplificare un'espressione passaggio per passaggio, mentre nelle versioni precedenti era possibile visualizzare solo il risultato finale.\nFunzionalit\u00e0 minori della nuova versione sono un maggiore livello di personalizzazione e opzioni relative alla visualizzazione dei grafici 3D.\nLa versione 6.1 (l'ultima) \u00e8 compatibile ufficialmente con Windows 98/Me/2000/XP (come da sito Derive Europe). \u00c8 funzionante anche su Windows Vista come risulta dalla newsletter del Derive User Group. Per visualizzare l'help di Derive 6.1 in Windows Vista \u00e8 necessaria la presenza del file WinHlp32.exe (scaricabile se non gi\u00e0 presente dal sito Microsoft)."}
{"id": "1015648", "revid": "113367965", "url": "https://it.wikipedia.org/wiki?curid=1015648", "title": "Pace di Passavia", "text": "La pace di Passavia fu un trattato di pace siglato nell'agosto del 1552 da Ferdinando I d'Asburgo, per conto dell'imperatore Carlo V, e dai principi elettori protestanti, rappresentati da Maurizio I, Elettore di Sassonia. Con esso si garantiva, dopo tre decenni di guerra civile e religiosa, che il luteranesimo potesse essere liberamente professato. Si tratt\u00f2 di un precedente della pace di Augusta del settembre 1555.\nContesto storico.\nL'Imperatore del Sacro Romano Impero Carlo V aveva ottenuto una vittoria contro il protestantesimo nella Guerra di Smalcalda del 1547. Molti principi protestanti erano insoddisfatti delle disposizioni religiose dell'Interim di Augusta istituite dopo questa vittoria.\nIl papa Giulio III venne pregato dall'imperatore Carlo V di riaprire le sessioni del Concilio di Trento, interrotte per la morte di papa Paolo III nel 1549 (sessioni dal 9 al 16 dal 1\u00ba gennaio 1551 al 28 aprile 1552).\nSu richiesta dell'imperatore, una delegazione di protestanti, guidata dal principe elettore Maurizio di Sassonia, fu invitata a partecipare al Concilio. \nNel gennaio del 1552, guidati da Maurizio di Sassonia, molti principi si allearono con Enrico II di Francia con il Trattato di Chambord. In cambio dell'aiuto e del finanziamento francese, ad Enrico II erano stati promessi territori in Germania occidentale.\nInvece di trattare, Maurizio di Sassonia e i principi tedeschi attaccarono gli eserciti dell'imperatore, che dovette fuggire in Italia, mentre Enrico di Francia catturava le fortezze di Metz, Verdun e Toul, impossessandosi dei Tre Vescovadi del Ducato di Lorena.\nCarlo V decise di concludere il 2 agosto 1552 la pace di Passavia. Incaric\u00f2 per questo il fratello Ferdinando I d'Asburgo, riservandosi tuttavia di sottoporre l'accordo alla propria ratifica. I principi protestanti erano rappresentati da Maurizio I, Elettore di Sassonia. Parteciparono inoltre l'arcivescovo di Salisburgo, Ernesto di Baviera e i vescovi di Passavia, Wolfgang von Salm, e di Eichst\u00e4tt, Moritz von Hutten, e due rappresentanti del W\u00fcrttemberg. Il trattato fu sfavorevole ai cattolici e ai protestanti venne concesso il permesso di praticare la loro religione. L'attuazione dell'Interim di Augusta venne annullata. I principi protestanti, presi prigionieri durante la guerra di Smalcalda, Giovanni Federico di Sassonia e Filippo Langravio d'Assia, vennero rilasciati.\nLe tensioni durarono fino alla morte di Maurizio di Sassonia, nel luglio 1553.\nPrecursore della Pace di Augusta, la Pace di Passavia fece desistere Carlo V dalla sua lunga ricerca di un'unit\u00e0 religiosa Europea.\nPi\u00f9 tardi, il 3 ottobre 1555, venne sottoscritta la Pace di Augusta, che ha riconosciuto il protestantesimo in tutto l'impero sotto la regola del \"Cuius regio, eius religio\" (la religione del paese \u00e8 la religione del principe)."}
{"id": "1015649", "revid": "2175", "url": "https://it.wikipedia.org/wiki?curid=1015649", "title": "Neutrofili", "text": ""}
{"id": "1015651", "revid": "1566286", "url": "https://it.wikipedia.org/wiki?curid=1015651", "title": "Peter Berg", "text": "Biografia.\nStudia presso il The Taft School, e in seguito al Macalester College. Terminati gli studi si trasferisce a Los Angeles dove lavora come assistente di produzione, imparando a destreggiarsi nel mondo della televisione e del cinema. Nel 1989 prende parte al film di Wes Craven \"Sotto shock\", poi recita in \"Bagliori nel buio\" del 1993. Nel 1995 entra nel cast della serie tv \"Chicago Hope\" dove interpreta il Dr. Billy Kronk, rimane nella serie fino al 1999, dove ha i primi approcci con la sceneggiatura e la regia, dirigendo alcuni episodi. Tra le altre esperienze come attore: \"Girl 6 - Sesso in linea\" di Spike Lee, \"Cop Land\" di James Mangold, \"Collateral\" di Michael Mann e \"Smokin' Aces\" di Joe Carnahan. Come attore ha preso parte anche ad alcuni episodi della serie tv \"Alias\".\nDebutta come regista cinematografico nel 1998 con il film \"Cose molto cattive\" con Cameron Diaz e Christian Slater, venendo accreditato anche come compositore, avendo realizzato il brano \"Walls Come Down\". Nel 2003 dirige \"Il tesoro dell'Amazzonia\". Nel 2004 dirige \"Friday Night Lights\", da cui verr\u00e0 tratta un'omonima serie televisiva, di cui \u00e8 produttore e di cui dirige l'episodio pilota. Nel 2007 dirige \"The Kingdom\" con Jamie Foxx e Jennifer Garner, mentre nel 2008 dirige Will Smith nel blockbuster \"Hancock\". Dopo un periodo di pausa, \u00e8 la volta di due film in due anni, \"Battleship\" (2012) e \"Lone Survivor\" (2013), mentre nel 2016 dirige due produzioni, ossia \"Deepwater - Inferno sull'oceano\" e \"Boston - Caccia all'uomo\".\nVita privata.\n\u00c8 stato sposato dal 1993 al 1997 con Elizabeth Rogers. Ha un figlio di nome Emmett, nato nel 1999.\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "1015653", "revid": "1543377", "url": "https://it.wikipedia.org/wiki?curid=1015653", "title": "Shri Mataji Nirmala Devi", "text": "La diffusione da parte sua di questa disciplina cominci\u00f2 nel 1970. A partire da allora, Shri Mataji ha viaggiato in tutto il mondo per diffondere Sahaja Yoga, per pi\u00f9 di 30 anni, tenendo numerose conferenze pubbliche, concedendo interviste a vari giornali, televisioni e radio. Sahaja Yoga \u00e8 ora diffuso in molti paesi del mondo.\nBiografia.\nFamiglia e primi anni.\nShri Mataji \u00e8 nata il 21 marzo 1923 a Chindwara (un villaggio situato nel centro dell'India) da genitori cristiani, fu chiamata Nirmala, una parola in sanscrito che significa \"pura\". Shri Mataji afferma che suo padre, Prasad Rao Salve, era un diretto discendente della dinastia reale Shalivana, che regn\u00f2 nella provincia indiana del Maharastra dal 230 a.C. fino al 230 d.C.\nNel 1920, Prasad Rao Salve spos\u00f2 Lady Cornelia, che aveva un alto grado di istruzione in sanscrito, urdu e hindi. Cornelia fu la prima donna ad ottenere una laurea in matematica alla Ferguson University; peraltro scopr\u00ec nuovi metodi algebrici di uso ancora attuale. Dopo il suo successo accademico, la priorit\u00e0 della madre di Shri Mataji fu verso la famiglia. Accud\u00ec e fece crescere undici figli dando loro un'attenta e severa educazione e molto amore.\nShri Mataji Nirmala Salve condivise una felice infanzia con la famiglia, a Nagpur. Per quanto fosse la pi\u00f9 giovane dei figli all'epoca, quando aveva circa sette anni pass\u00f2 parecchio tempo libero nell'ashram del Mahatma Gandhi. Partecipava a tutte le attivit\u00e0 dell'ashram e le veniva spesso richiesto di scegliere le canzoni per le preghiere. Shri Mataji afferma che Gandhi apprezzava la sua saggezza al punto da consultarla su questioni spirituali.\nAnni della maturit\u00e0.\nQuando venne il momento di scegliere il ramo di studi, la giovane Nirmala opt\u00f2 per il campo della medicina, focalizzando il suo interesse per l'anatomia e la fisiologia umana.\nMa, come suo padre, il suo cuore era completamente coinvolto nella lotta per la liberazione dell'India; pi\u00f9 volte fin\u00ec in prigione per aver partecipato a \"movimenti pacifici studenteschi\", il Quit India Movement (1942), e fu anche bandita dal suo corso di studi. Dopo la proclamazione d'Indipendenza dell'India, Shri Mataji spos\u00f2 il giovane diplomatico Mr. Chandrika Prasad Srivastava, il 7 aprile 1947. Egli era un membro di rilievo del Servizio Amministrativo Indiano, e ben presto la sua carriera nel servizio pubblico avanz\u00f2 come divenne il Segretario del Primo Ministro Indiano, Lal Bahadur Shastri.\nDopo il matrimonio, Shri Mataji si dedic\u00f2 completamente alla famiglia. La giovane coppia ebbe due figlie: Kalpana e Sadhana. Quando le figlie furono entrambe sposate, l'attenzione di Shri Mataji si orient\u00f2 verso il benessere della societ\u00e0; fond\u00f2 la \"Youth Society\" per promuovere il cinema di giovani talenti, nel pieno rispetto per\u00f2 di valori e costumi morali.\nIn seguito promosse anche la realizzazione di una scuola di arte e musica (P.K.Salve Music and Art Academy), di un centro per donne abbandonate (Nirmal Prem), di un ospedale operante con metodi di Sahaja Yoga a Belapur (International Sahaja Yoga Research and Health Centre), del TEV (Theatre of Eternal Values).\nLa nascita di Sahaja Yoga.\nShri Mataji aveva desiderio di trovare un nuovo sistema per approcciare le persone di tutto il mondo e tutte le culture e diffondere le conoscenze yoga a lei note, per permettere ad esse di ottenere la realizzazione del s\u00e9 e il proprio benessere. All'alba del 5 maggio 1970, Shri Mataji finalmente intu\u00ec quale potesse essere il metodo: una pratica semplice che consenta di ottenere lo yoga in modo spontaneo e di poterla praticare in modo autonomo. Inoltre, un metodo tale da usare elementi naturali per migliorare se stessi e ottenere un \"benessere completo\". Shri Mataji decise quindi di chiamare questo metodo \"Sahaja\", che significa \"innato\" ovvero \"spontaneo\".\nNel 1974, C.P. Srivastava fu nominato Segretario Generale dell'Organizzazione marittima internazionale delle Nazioni Unite, una posizione che occup\u00f2 per ben 17 anni. Successivamente a questo impiego, gli furono conferite onorificenze da 17 nazioni e fu investito cavaliere dell'Ordine di San Michele e San Giorgio da Elisabetta II del Regno Unito. In questo paese infatti i coniugi Srivastava vissero molti anni, in quanto l'agenzia centrale dell'Organizzazione marittima internazionale, dove egli lavorava, si trovava a Londra.\nDagli anni '80 Shri Mataji viaggi\u00f2 in Europa, in America del Sud e del Nord, in Asia e in Oceania, permettendo a migliaia di persone di sperimentare Sahaja Yoga. Nel 1995 fu invitata dal governo xinese ad intervenire alla Quarta Conferenza Mondiale sulle Donne che si sarebbe tenuta a Pechino.\nNegli ultimi anni Shri Mataji e il marito sir Chandrika Prasad Srivastava vivevano periodicamente in India e in Italia, specialmente nel paese montano di Cabella Ligure, che ella defin\u00ec \"il luogo perfetto per trovare la pace\". Shri Mataji \u00e8 morta il 23 febbraio 2011 alla Clinica Montallegro di Genova: la famiglia non ha rivelato le cause del decesso. Il suo corpo \u00e8 stato trasportato e sepolto in India, a Delhi. "}
{"id": "1015654", "revid": "287204", "url": "https://it.wikipedia.org/wiki?curid=1015654", "title": "Contea di Baker", "text": "Contea di Baker o Baker County \u00e8 la denominazione delle seguenti contee degli Stati Uniti:"}
{"id": "1015655", "revid": "712828", "url": "https://it.wikipedia.org/wiki?curid=1015655", "title": "Allana Solo", "text": ""}
{"id": "1015660", "revid": "339392", "url": "https://it.wikipedia.org/wiki?curid=1015660", "title": "Chiusura lineare", "text": ""}
{"id": "1015661", "revid": "287204", "url": "https://it.wikipedia.org/wiki?curid=1015661", "title": "Contea di Bay", "text": "Contea di Bay o Bay County \u00e8 la denominazione delle seguenti contee degli Stati Uniti:"}
{"id": "1015662", "revid": "47767", "url": "https://it.wikipedia.org/wiki?curid=1015662", "title": "Cattedrale di Ulm", "text": ""}
{"id": "1015665", "revid": "47767", "url": "https://it.wikipedia.org/wiki?curid=1015665", "title": "Duomo di Ulm", "text": ""}
{"id": "1015666", "revid": "287204", "url": "https://it.wikipedia.org/wiki?curid=1015666", "title": "Contea di Bradford", "text": "Contea di Bradford o Bradford County \u00e8 la denominazione delle seguenti contee degli Stati Uniti:"}
{"id": "1015667", "revid": "767487", "url": "https://it.wikipedia.org/wiki?curid=1015667", "title": "Aeroplane", "text": "Aeroplane \u00e8 una canzone dei Red Hot Chili Peppers. Si tratta del terzo singolo estratto dal loro sesto album in studio, \"One Hot Minute\" (1995).\nLa canzone.\nI fan hanno espresso idee diverse sul testo di \"Aeroplane\": alcuni pensano che la canzone si riferisca all'opinione che la musica nobiliti le persone, altri credono invece che sia incentrata sull'uso di droghe. Il cantante Anthony Kiedis, nella sua autobiografia \"Scar Tissue\", sostiene che molte canzoni su \"One Hot Minute\" \u2013 tra cui \"Aeroplane\" e \"Warped\" \u2013 siano incentrate sulla sua ricaduta nell'abuso di eroina, dopo cinque anni e mezzo di disintossicazione. Ha mantenuto a lungo segreta la sua tossicodipendenza, sorpreso che nessuno dei suoi amici pi\u00f9 stretti avesse compreso che i suoi testi erano incentrati proprio sulle sue vicende personali. Tra questi riferimenti vi \u00e8 il verso: \"Meglio che qualcuno mi schiaffeggi... prima che io cominci ad arrugginire... a decompormi\". Secondo \"Aeroplane\", lo spezzone: \"Seduto in cucina... Sto di nuovo diventando polvere... la mia malinconia... la stella di \"Mazzy\" deve... gridare dentro di me\" si riferisce alla cucina di Kiedis, dove assumeva molte delle sue droghe. Pare che il testo originale fosse: \"Adoro il piacere punzecchiato dalla sofferenza/e la musica \u00e8 la mia eroina\", ma la band fu forzata a cambiare le parole perch\u00e9 la canzone fosse pi\u00f9 \"radio friendly\".\nSul loro \"Greatest Hits\", contenente il video per \"Aeroplane\" e il suo dietro le quinte, il bassista Flea spiega che i Red Hot si sono ispirati ad una canzone gospel intitolata \"Jesus Is My Aeroplane\".\nCuriosit\u00e0.\nAlla canzone collabora anche la figlia di Flea, Clara Balzary, che insieme al resto della sua ex classe elementare canta nell'outro. I giovani coristi appaiono anche nel video, travestiti da aeroplani.\nCoro di \"Aeroplane\" (\"The Aeroplane Kids\")"}
{"id": "1015669", "revid": "1924342", "url": "https://it.wikipedia.org/wiki?curid=1015669", "title": "Breaking the Girl", "text": "Breaking the Girl \u00e8 una ballata dei Red Hot Chili Peppers, estratta come singolo dal loro quinto album in studio, \"Blood Sugar Sex Magik\" (1991).\nDescrizione.\nPubblicata come singolo nel 1992, parla della difficile relazione tra il cantante Anthony Kiedis e la sua fidanzata di allora Carmen Hawk, e della loro rottura subito prima delle registrazioni per \"Blood Sugar Sex Magik\". Il bridge della canzone si avvale di percussioni insolite, ottenute da rottami raccolti in un robivecchi da Chad Smith, Anthony e Flea. Nel brano \u00e8 usato anche il mellotron, basato su giri di flauto.\n\"Breaking the Girl\" fa parte anche del loro greatest hits, anche se il suo video non fa parte del DVD.\nVideo musicale.\nIl video musicale usc\u00ec nel 1992 e fu diretto da St\u00e9phane Sednaoui, che aveva gi\u00e0 lavorato a quello per \"Give It Away\". Sono usati molti colori vibranti, e sfondi e costume cambiano costantemente. Gli stessi Chili Peppers adottano apparizioni e comportamenti surreali, con Anthony truccato da principessa Leila. Il video per \"Breaking the Girl\" \u00e8 uno dei pochi con il chitarrista Arik Marshall (sostituto temporaneo di John Frusciante, apparso anche nel clip di \"If You Have to Ask\"), che per\u00f2 non aveva suonato la traccia in sala di registrazione. C'\u00e8 anche un cameo dell'attore River Phoenix, amico di vecchia data del gruppo.\nCover.\nNel 2005 la canzone \u00e8 stata reinterpretata dal duo britannico Turin Brakes, su The Red Moon EP.\nTracce.\nCD1 (1991)\nCD2 (1991)\nCD3 (1992)\n7\" (1992)\n12\" (1992)"}
{"id": "1015672", "revid": "767487", "url": "https://it.wikipedia.org/wiki?curid=1015672", "title": "The Covenant Progress", "text": "The Covenant Progress, pubblicato nel 2003 dalla Rivel Records, \u00e8 il primo LP (dopo 2 demo, un live ed un EP)della Unblack metal band Crimson Moonlight."}
{"id": "1015673", "revid": "21079", "url": "https://it.wikipedia.org/wiki?curid=1015673", "title": "Sottospazio", "text": "In matematica, un sottospazio \u00e8 un particolare sottoinsieme di uno spazio che ne eredita la struttura."}
{"id": "1015674", "revid": "104265", "url": "https://it.wikipedia.org/wiki?curid=1015674", "title": "Apache OpenOffice Writer", "text": "Apache OpenOffice Writer, in precedenza OpenOffice.org Writer, \u00e8 un software libero per l'elaborazione di testi; fa parte della suite Apache OpenOffice.\nWriter \u00e8 un elaboratore di testi simile a Microsoft Word, con funzionalit\u00e0 praticamente analoghe, presenta inoltre alcune caratteristiche non presenti nelle versioni di word precedenti alla 2007 come la possibilit\u00e0 di esportare i documenti direttamente in formato PDF.\nIl programma \u00e8 in grado di leggere numerosi formati, incluso il formato OpenDocument, il formato word, RTF e XHTML.\nCos\u00ec come l'intera suite OpenOffice, Writer pu\u00f2 essere utilizzato su molte piattaforme differenti, come macOS, Microsoft Windows, GNU/Linux, FreeBSD e Solaris.\nEsiste anche una versione portabile del programma capace di funzionare da un dispositivo di memoria USB.\nEstensioni.\nLe funzionalit\u00e0 di OpenOffice Writer possono essere estese tramite l'installazione di estensioni.\nTra le numerose estensioni, ci sono:"}
{"id": "1015676", "revid": "1924342", "url": "https://it.wikipedia.org/wiki?curid=1015676", "title": "Scar Tissue", "text": "Scar Tissue \u00e8 una canzone dei Red Hot Chili Peppers. Si tratta del primo singolo estratto dal loro settimo album in studio, \"Californication\" (1999).\nDescrizione.\n\"Scar Tissue\" \u00e8 stata una delle prime canzoni dei Red Hot a rappresentare la loro svolta sonora, cominciata proprio con l'album \"Californication\". Infatti si tratta di una ballata melodica, caratterizzata da un riff orecchiabile in incipit e da alcuni assoli particolari. Secondo alcuni, il testo celebra il tema della \"rinascita\", e nella fattispecie quella del chitarrista John Frusciante: questi aveva lasciato il gruppo nel 1992 ed ebbe poi serie difficolt\u00e0 con l'eroina, prima di disintossicarsi e di riunirsi ai Red Hot.\nVideo musicale.\nIl video per \"Scar Tissue\" \u00e8 stato diretto da St\u00e9phane Sednaoui, e rappresenta un sequel non ufficiale di quello per \"Give It Away\". Questo clip, anch'esso diretto da Sednaoui, mostrava i Red Hot Chili Peppers che sperimentavano il loro classico funk rock in un deserto in bianco e nero.\nOtto anni dopo riappaiono in un deserto, ma non sono pi\u00f9 in bianco e nero e si ripresentano molto pi\u00f9 tranquilli. All'inizio si vede John Frusciante alla guida, metafora del suo ritorno alla guida musicale del gruppo (nella vita reale non guida nessun'auto). I quattro appaiono tutti feriti ed incerottati, mentre viaggiano in un'auto arrugginita e suonano strumenti musicali a pezzi sulla strada del \"ritorno\". Il video termina dopo 30 secondi di assolo chitarristico di John, durante il tramonto. Alla fine Frusciante getta via la chitarra.\nSuccesso commerciale.\n\"Scar Tissue\" \u00e8 tra le canzoni di maggior successo del gruppo californiano, e per 16 settimane \u00e8 rimasta al primo posto della classifica Billboard Alternative Songs. Pubblicata alla fine del 1999, arriv\u00f2 al numero nove di Billboard e al numero 15 in Gran Bretagna. Fu premiata nel 2000 con un Grammy Award, come Best Rock Song."}
{"id": "1015677", "revid": "767487", "url": "https://it.wikipedia.org/wiki?curid=1015677", "title": "Le regole dell'attrazione (film)", "text": "Le regole dell'attrazione (\"The Rules of Attraction\") \u00e8 un film del 2002 diretto da Roger Avary. Tratto dall'omonimo romanzo di Bret Easton Ellis, il film percorre le vicende di tre studenti di un college americano, le cui vicende sentimentali s'intrecciano durante il loro ultimo anno.\nInoltre il film costituisce uno spin-off di \"American Psycho\". Il protagonista del film \u00e8 Sean Bateman, il fratello minore del serial killer Patrick Bateman.\nTrama.\nNew Hampshire, 1996. Lauren Hynde perde la verginit\u00e0 con uno sconosciuto durante una festa, e viene ripresa da uno studente di cinema che ne approfitta per girare un filmato amatoriale pornografico. La stessa sera Paul Denton offre dell'ecstasy ad Handsome Dunce, un ragazzo conosciuto alla festa che tenta inutilmente di sedurre, ma viene bruscamente respinto. Sean Bateman si aggira per la stessa festa con il viso pesto, strappa delle lettere viola e si avvicina ad una bionda del primo anno, che pochi minuti dopo \u00e8 nella sua stanza, commossa da un paio di canzoni strimpellate alla chitarra. In breve, si trovano per avere un rapporto sessuale.\nSean e Paul si incontrano al \"The End of the World Party\", dove Paul riesce a farsi strappare un appuntamento con lui. La mattina seguente, un sabato, fra i corridoi deserti del campus, sono Sean e Lauren a stabilire un contatto: entrambi sono diretti a un seminario che \u00e8 stato cancellato e Sean si convince che sia lei la misteriosa ragazza delle lettere viola.\nPaul manca alla cena promessa a Sean ma lo incontra a un'altra festa, cos\u00ec lo invita a fumare in camera sua, dove finisce per masturbarsi sotto un cuscino, mentre immagina di baciarlo. Alla stessa festa Lauren arriva, sperando d'incontrare Sean, ma la sua compagna di stanza l'avverte di averlo visto allontanarsi con Paul, cos\u00ec si fa avvicinare da un professore, che la porta nel suo studio per una fellatio.\nMentre Paul \u00e8 costretto a raggiungere la madre per una cena, Sean tenta ancora d'incontrare Lauren, ma finisce a letto con la sua compagna di stanza e viene scoperto; a questo punto, Lauren non ha pi\u00f9 intenzione di rivederlo. Ma lei non \u00e8 la sola a soffrire: scopriamo infatti l'identit\u00e0 della misteriosa autrice delle lettere viola, una ragazza che lavora in mensa e che, non essendo corrisposta da Sean si taglia le vene. \u00c8 la stessa Lauren a trovare il suo corpo senza vita.\nIntanto torna a casa il grande amore di Lauren, Victor Johnson, che ha trascorso l'ultimo anno viaggiando in lungo e in largo per l'Europa. Lauren pare ritrovare il sorriso e d\u00e0 il suo definitivo addio a Sean, il quale la piange sotto la neve e d\u00e0 a sua volta il benservito a Paul. Lauren stessa rimane delusa quando scopre che Victor non si ricorda pi\u00f9 di lei.\nNel frattempo, Rupert Guest arriva al campus e pesta a sangue Sean, per il debito irrisolto."}
{"id": "1015678", "revid": "767487", "url": "https://it.wikipedia.org/wiki?curid=1015678", "title": "Soul to Squeeze", "text": "Soul to Squeeze \u00e8 una canzone dei Red Hot Chili Peppers. Fu pubblicata come singolo nel 1993, come parte della colonna sonora del film \"Teste di cono\".\nLa canzone.\nGi\u00e0 era nelle liste tracce di altri singoli pubblicati fuori degli Stati Uniti, sin dal 1991. Registrata durante la produzione dell'album \"Blood Sugar Sex Magik\", come si nota nel documentario video \"Funky Monks\", \"Soul to Squeeze\" fu tagliata dalla lista tracce del disco. Alla chitarra lavor\u00f2 John Frusciante, ma non apparve nel video, dato che dal gruppo se n'era andato gi\u00e0 nel 1992.\nL'intro ha un suono quasi western, con Frusciante che suona un riff ritmico. Chad e Flea iniziano con un crescendo e creano una variazione di ritmo e melodia, e basso e batteria accompagnano buona parte della prima strofa. I testi di Kiedis suggeriscono che nella sua vita esista un luogo solitario, che lo rende irrazionale. Versi come \"Insanity it seems\" ed \"Amongst the dying trees I scream\" rappresentano la sua introversione personale e mostrano tutta l'angoscia che il cantante, all'epoca lontano dalle droghe ma non in un momento felice della sua vita, probabilmente ancora avvertiva. Il bridge della canzone \u00e8 affidato a cimbali e ad un semplice giro di basso, scandito da Flea. Verso il finale, il bassista improvvisa in scaletta. Il ritornello dice \"Where I go I just dont know\", \"dove vado semplicemente non lo so\", parole che suggeriscono come Anthony non sappia cosa ne sar\u00e0 della sua vita, e della sua sobriet\u00e0 in quel periodo della sua vita.\nIl video.\nIl video fu girato da Kevin Kerslake senza il chitarrista John Frusciante, che dal gruppo se ne and\u00f2 poco prima che il singolo fosse pubblicato. In bianco e nero appaiono Chad, Flea e Kiedis, mentre eseguono alcuni numeri in un classico circo, mentre vi svolgono molti dei ruoli pi\u00f9 conosciuti. Il cantante si presenta all'inizio con serpenti al posto dei capelli, mentre canta \"I got a bad disease\", che dona una sfumatura comica al verso e sembra ricondurre ai tempi in cui Kiedis era dipendente da droga (al momento della scrittura del brano, il cantante era sobrio da 2 anni, 4 anni quando fu girato il video).\nCuriosit\u00e0.\n\"Soul to Squeeze\" fa anche parte del \"Greatest Hits\" dei Red Hot Chili Peppers, su CD e DVD.\nTracce.\nCD1 (1992)\nCD2 (1992)\nCD3 (1993)\nCD4 (1993)\n7\" (Jukebox)"}
{"id": "1015680", "revid": "228587", "url": "https://it.wikipedia.org/wiki?curid=1015680", "title": "Contea di Charlotte", "text": ""}
{"id": "1015681", "revid": "767487", "url": "https://it.wikipedia.org/wiki?curid=1015681", "title": "Taste the Pain", "text": "Taste the Pain \u00e8 un singolo dei Red Hot Chili Peppers, estratto dal quarto album in studio, \"Mother's Milk\" (1989).\nLa canzone.\nLa canzone fu registrata prima che al gruppo si unisse il batterista Chad Smith; alla batteria lavor\u00f2 in studio Phillip \"Fish\" Fisher dei Fishbone. Quando \u00e8 ascoltata al contrario, all'inizio si sente Anthony Kiedis che intona il ritornello. C'\u00e8 anche un assolo di tromba di Flea. Inoltre \u00e8 il terzo e ultimo singolo del disco.\nTracce.\nCD1 (1989)\nCD2 (1990)\n7\" (1989)\n8\"-7\" (1989) (numerato)\n12\" (1989)"}
{"id": "1015685", "revid": "287204", "url": "https://it.wikipedia.org/wiki?curid=1015685", "title": "Contea di Columbia", "text": "Contea di Columbia o Columbia County \u00e8 la denominazione delle seguenti contee degli Stati Uniti:"}
{"id": "1015688", "revid": "287204", "url": "https://it.wikipedia.org/wiki?curid=1015688", "title": "Contea di DeSoto", "text": "Contea di DeSoto o DeSoto County \u00e8 la denominazione delle seguenti contee degli Stati Uniti:"}
{"id": "1015692", "revid": "122321475", "url": "https://it.wikipedia.org/wiki?curid=1015692", "title": "Medaglia del Re", "text": "La Medaglia del Re anche conosciuta come Medaglia d'oro Umberto I era un trofeo per squadre di calcio istituito in nome di Umberto I di Savoia, Re d'Italia assassinato a Monza il 29 luglio 1900.\nSi giocarono unicamente 3 edizioni, poich\u00e9 il regolamento prevedeva che la medaglia fosse permanentemente assegnata alla squadra che per prima si fosse aggiudicata tre tornei consecutivi: il si impose in tutte le edizioni e il torneo cess\u00f2 di essere organizzato."}
{"id": "1015694", "revid": "287204", "url": "https://it.wikipedia.org/wiki?curid=1015694", "title": "Writer", "text": ""}
{"id": "1015707", "revid": "72396", "url": "https://it.wikipedia.org/wiki?curid=1015707", "title": "Pierre Johanns", "text": "Biografia.\nDopo gli studi di teologia a Lovanio e di indologia ad Oxford fu inviato nel 1921 missionario in India, dove fu professore al St Xavier's College di Calcutta e al Teologato di Kurseong (Darjeeling).\nFu pioniere nel promuovere un nuovo approccio verso la spiritualit\u00e0 e la teologia ind\u00f9 che diffuse attraverso la rivista \"Light of the East\"; ci\u00f2 ha preparato la via al cambiamento radicale della prospettiva verso le religioni orientali non-cristiane che infine \u00e8 sfociato nel Concilio Vaticano II, attraverso la dichiarazione \"Nostra Aetate\" (sulle religioni non cristiane).\nTrov\u00f2 in Adi Shankara, il grande filosofo ind\u00f9 del IX secolo, vie spirituali e teologiche che conducono a Cristo. Cos\u00ec diede inizio ad un movimento di \"acculturazione\" della fede cristiana nei riguardi di quella ind\u00f9. La sua opera principale fu pubblicata nel 1932-33: \"Vers le Christ par le Vedanta\" (2 volumi); altre opere: \"Hinduism\" (Londra, 1935), \"Introduction au Vedanta\" (Ranchi, 1943). Per motivi di salute torn\u00f2 in Europa e mor\u00ec ad Arlon (Belgio) nel 1955."}
{"id": "1015710", "revid": "2184720", "url": "https://it.wikipedia.org/wiki?curid=1015710", "title": "Hollywood (Africa)", "text": "Hollywood (Africa) \u00e8 una canzone del gruppo musicale statunitense Red Hot Chili Peppers. Si tratta del quarto ed ultimo singolo estratto dal loro secondo album in studio, \"Freaky Styley\" (1985).\nFu distribuita come singolo nel 1985, e riprende il brano classico dei Meters \"Africa\", dal loro album \"Rejuvenation\".\nTracce.\n7\" (1985)\n12\" (1985)"}
{"id": "1015711", "revid": "1211387", "url": "https://it.wikipedia.org/wiki?curid=1015711", "title": "Ninfea (araldica)", "text": "In araldica la ninfea compare, almeno nella variante di foglia di ninfea, con una certa frequenza nell'araldica civica. \u00c8 rappresentata con la forma di un cuore con il lato superiore incavato in forma trilobata.\nPi\u00f9 raramente compare anche il fiore di ninfea.\nPosizione araldica ordinaria.\nLa foglia di ninfea \u00e8 abitualmente rappresentata posta in palo. "}
{"id": "1015712", "revid": "767487", "url": "https://it.wikipedia.org/wiki?curid=1015712", "title": "Marcos Curiel", "text": "Attuale chitarrista e fondatore dei P.O.D. insieme al batterista del gruppo Wuv Bernardo.\nMarcos ha origini messicane di Tijuana.\nHa fondato un gruppo metal gli The Accident Experiment dopo aver lasciato i P.O.D. nel 2002.\n\u00c8 ritornato nei P.O.D. il 20 dicembre 2006 sostituendo Jason Truby.\nEd \u00e8 un grande appassionato di jazz insieme al batterista Wuv Bernardo."}
{"id": "1015715", "revid": "287204", "url": "https://it.wikipedia.org/wiki?curid=1015715", "title": "Il Cavaliere di Art\u00f9", "text": "Il Cavaliere di Art\u00f9 \u00e8 il primo volume della serie di Jack Whyte intitolata in italiano \"Io Lancillotto\". Il titolo originale \u00e8 \"Clothar the Frank\", si tratta di una pubblicazione divisa in due parti che racconta la storia dell'uomo che diventer\u00e0 Lancillotto. \u00c8 stato pubblicato dalla Piemme.\nTrama.\nIl libro parla dell'infanzia ed adolescenza di Clothar, figlio adottivo di re Ban di Benwick e Lady Viviana di Ganis, dell'addestramento alla scuola del vescovo Germano di Auxerre, delle prime avventure in solitaria, della partecipazione alla lotta intestina a Benwick per la rivendicazione del trono lasciato vuoto dal re caduto."}
{"id": "1015716", "revid": "729019", "url": "https://it.wikipedia.org/wiki?curid=1015716", "title": "Strada statale 190 delle Solfare", "text": "La strada statale 190 delle Solfare (SS 190) \u00e8 una strada statale italiana che collega la citt\u00e0 di Canicatt\u00ec a Gela.\nPercorso.\nLa strada ha origine a Canicatt\u00ec in provincia di Agrigento dalla strada statale 122 Agrigentina e dopo pochi km entra nella provincia di Caltanissetta con un percorso tortuoso tra zone brulle tipico delle zone collinari della Sicilia interna.\nDi molta importanza nel periodo in cui era fiorente l'industria zolfifera (ne porta la traccia nella sua denominazione), attraversa uno dei bacini pi\u00f9 importanti tra cui \u00e8 la dismessa miniera Trabia-Tallarita, complesso minerario, in corrispondenza della vallata del fiume Imera Meridionale che da essa viene attraversato con un ponte in muratura. Nei pressi di tale ponte \u00e8 anche presente l'innesto della Strada statale 626. Alcuni chilometri prima del suo termine, a Ponte Olivo, passa nei pressi del lago Disueri.\nI centri abitati attraversati lungo il suo percorso sono Delia, Sommatino e Riesi,tramite variante, mentre passa poco distante da Mazzarino, raggiungibile mediante la strada statale 191 di Pietraperzia dal bivio Vigne Vanasco o anche mediante la strada provinciale 27 Mazzarino-Riesi. Termina infine qualche chilometro a nord di Gela, innestandosi sulla strada statale 117 bis Centrale Sicula, non lontano da dove era ubicato una volta l'aeroporto di Ponte Olivo. La tratta compresa tra il Bivio Vigne Vanasco e il Bivio Ponte Olivo fa parte del vecchio collegamento Caltanissetta - Gela."}
{"id": "1015719", "revid": "228587", "url": "https://it.wikipedia.org/wiki?curid=1015719", "title": "Sweet Dreams", "text": "Sweet Dreams (\"dolci sogni\" in lingua inglese) pu\u00f2 riferirsi a:\nMusica.\nNota: la canzone \"Sweet Dream\" dei Jethro Tull \u00e8 nota anche con il titolo, erroneo, di \"Sweet Dreams\"."}
{"id": "1015721", "revid": "454575", "url": "https://it.wikipedia.org/wiki?curid=1015721", "title": "Jacques Dupuis", "text": "Biografia.\nEgli entr\u00f2 nella Compagnia di Ges\u00f9 nel 1941. Dopo gli studi religiosi e accademici in Belgio, part\u00ec alla volta dell'India nel 1948. Per 3 anni (1948-1951) insegn\u00f2 nella St. Xavier's High-School di Calcutta, e l\u00ec scopr\u00ec l'induismo attraverso il modo con cui erano state plasmate le personalit\u00e0 degli allievi a lui affidati. Questa fu una scoperta \u2013 la variet\u00e0 di religioni \u2013 e l'inizio di una ricerca che dur\u00f2 tutta la sua vita: l'auto-rivelazione di Dio necessariamente passa interamente attraverso la persona di Ges\u00f9 Cristo? Dopo essere stato ordinato sacerdote a Kurseong (India) nel 1954 complet\u00f2 il dottorato in teologia alla Pontificia Universit\u00e0 Gregoriana a Roma, sull'antropologia religiosa di Origene Adamantio. Fu designato ad insegnare teologia dogmatica nella facolt\u00e0 gesuita di teologia di Kurseong (pi\u00f9 tardi trasferita a Delhi e denominata \"Vidyajyoti College of Theology\"). Direttore del giornale \"Vidyajyoti Journal of Theological Reflection\" Dupuis fu anche consigliere della Conferenza Episcopale Indiana. Oltre ai numerosi articoli di carattere teologico e interreligioso, ha pubblicato nel 1973 (con Josef Neuner) una raccolta di documenti della Chiesa \"The Christian Faith\" che ha avuto sette edizioni in 20 anni, e che si \u00e8 rivelato uno strumento inestimabile nell'apprendimento della Teologia per generazioni di allievi del Cattolicesimo. Nel 1984, dopo 36 anni trascorsi in India, Dupuis fu chiamato ad insegnare \"Teologia e Religioni non-cristiane\" all'Universit\u00e0 Gregoriana di Roma.\nIl libro \"Jesus-Christ \u00e0 la rencontre des religions\" (1989) ha conseguito un grande successo e in breve \u00e8 stato tradotto in Italiano, Inglese e Spagnolo. Fu nominato direttore della rivista \"Gregorianum\" ed anche consultore del \"Pontificio Consiglio per il Dialogo interreligioso\".\nLibro censurato.\nNel 1997 viene pubblicato il suo libro \"Toward a Christian Theology of Religious Pluralism\" (titolo italiano: \"Verso una teologia cristiana del pluralismo religioso\"). \nGi\u00e0 nell'aprile del 1999 il quotidiano cattolico \"Avvenire\" pubblica una stroncatura del libro a firma di Inos Biffi, dopo aver precedentemente pubblicato una equilibrata recensione a firma di Enzo Bianchi che ne riconosceva i meriti teologici. Pochi mesi dopo \u00e8 la volta della \"Civilt\u00e0 Cattolica\", rivista che fa capo alla Compagnia di Ges\u00f9, a stroncare il testo con la firma di padre Giuseppe De Rosa. Il 10 giugno dello stesso anno il cardinale Ratzinger e alcuni altri membri della Congregazione per la dottrina della fede, iniziano un'indagine riservata in merito. Erano state notate nel libro alcune ambiguit\u00e0. Il 2 ottobre 1999 la Congregazione notifica a padre Dupuis che \u00e8 indagato in merito al suo libro. I punti controversi sui quali sar\u00e0 chiamato a rispondere alla Conferenza gli vengono comunicati da padre Peter Hans Kolvenbach, Preposito generale della Compagnia di Ges\u00f9. Nella notifica, formulata in cinque punti e sette capoversi, il Card. Joseph Ratzinger, allora prefetto della Congregazione, ha, tra l'altro, dichiarato (Punto II, capoverso 4): \nPoco dopo la notifica, nell'inverno 2001, viene pubblicato il testo della Notifica, da lui firmata.\nIn seguito, tuttavia, a Padre Dupuis fu ampiamente riconosciuto il lavoro pionieristico svolto nell'aprire la strada al significato delle altre religioni, secondo il \"piano divino di salvezza dell'umanit\u00e0\". Successivamente pubblic\u00f2 il suo saggio \"Il cristianesimo e le religioni. Dallo scontro all'incontro\" Queriniana (2001), che riprende i temi dell'opera precedente in una chiave di lettura marcatamente pi\u00f9 pastorale, anch'esso apprezzatissimo.\nNel suo libro, uscito postumo, \"Perch\u00e9 non sono eretico. Teologia del pluralismo religioso: le accuse, la mia difesa\" padre Dupuis si difende dalle accuse formulate allora contro di lui."}
{"id": "1015722", "revid": "400694", "url": "https://it.wikipedia.org/wiki?curid=1015722", "title": "Shallow Be Thy Game", "text": "Shallow Be Thy Game \u00e8 un singolo dei Red Hot Chili Peppers estratto dal loro quinto album in studio, \"One Hot Minute\" (1995).\nLa canzone.\nFu pubblicata come singolo solo in Australia, con la stessa fotografia della copertina del singolo \"Coffee Shop\".\nIl testo critica le religioni, e in particolare il Cristianesimo. Lo stesso nome del singolo riprende un verso del padre nostro, \"Hallowed Be thy Name\", \"Sia santificato il tuo nome\". Sono molto attaccati i missionari, che secondo i Red Hot costringono gli altri ad accettare controvoglia le loro convinzioni religiose."}
{"id": "1015725", "revid": "1305772", "url": "https://it.wikipedia.org/wiki?curid=1015725", "title": "Ponte Olivo", "text": "Ponte Olivo si pu\u00f2 riferire a:"}
{"id": "1015738", "revid": "767487", "url": "https://it.wikipedia.org/wiki?curid=1015738", "title": "Antoine Thomas", "text": "Biografia.\nEntr\u00f2 nella Compagnia di Ges\u00f9 nel 1660 e insegn\u00f2 nelle scuole di Armenti\u00e8res, Huy e Tournai. Molto colto in matematica ed astronomia fu inviato, come da sua richiesta, missionario in Cina (1677). Dopo un viaggio in mare lungo e difficile \u2014 passando attraverso Goa, Siam (Thailandia) e Malacca \u2014 raggiunse Macao nel 1682, giusto in tempo per osservare un'eclissi di sole (1683).\nLa missione in Cina.\nRaggiunge a Pechino l'anziano padre Ferdinand Verbiest, che lo aveva convocato e l\u00ec fu presto nominato \u201cVicepresidente del Tribunale di Matematica\u201d un'istituzione molto importante nell'impero cinese. Alla morte di Verbiest (1688) Thomas prese il suo posto come maggiore matematico ed esperto astronomo di Cina. Poi fu per venti anni uno stretto consigliere dell'imperatore Kangxi che, oltre alle domande scientifiche, lo consultava anche per le questioni religiose e morali.\nNel 1692 ottenne un \"editto di tolleranza\" che diede ai missionari la quasi totale libert\u00e0 di predicare Cristianesimo. In quel tempo, mentre in Cina il futuro di fede cristiana diveniva luminoso, in Europa prendeva piede \"la controversia dei riti cinesi\".\nI riti cinesi.\nCharles Maillard de Tournon, un legato del papa, arriv\u00f2 a Pechino nel 1705 presumibilmente per indagare sull'ortodossia dei riti cinesi. Idea della quale era gi\u00e0 convinto. Totalmente inosservante dei costumi e dell'etichetta cinese offese l'imperatore che dapprima lo aveva accolto bene.\nNessuna implorazione di Thomas, allora superiore dei gesuiti in Cina, riusc\u00ec ad evitare che Tournon emettesse il decreto di Nanking (1707) che obbligava i missionari, sotto severe penalit\u00e0, ad abolire quei riti. Thomas fece un ulteriore disperato tentativo, implorando il legato di differire l'attuazione del decreto in attesa di nuove notizie da Roma, ma rimase inascoltato.\nIl padre Antoine Thomas mor\u00ec poco dopo (1709, a Pechino) e fu seppellito accanto al suo amico e predecessore Ferdinand Verbiest nel cimitero dei gesuiti di Pechino."}
{"id": "1015742", "revid": "371529", "url": "https://it.wikipedia.org/wiki?curid=1015742", "title": "Richard Pryor", "text": "Come cabarettista era celebre per il suo modo diretto e senza compromessi di trattare tematiche scottanti quali discriminazione e razzismo, ricorrendo ad un linguaggio talvolta scurrile per illustrare il suo punto di vista.\nViene ampiamente riconosciuto come uno dei pi\u00f9 importanti ed influenti comici di sempre: Jerry Seinfeld lo defin\u00ec \"il Picasso della comicit\u00e0\" mentre Bob Newhart lo indic\u00f2 come \"il comico pi\u00f9 influente degli ultimi cinquant'anni\"; Bill Cosby afferm\u00f2 che \"aveva reso la linea di confine tra commedia e tragedia cos\u00ec sottile da renderla indistinguibile.\"\nNel 2004 la rete Comedy Central lo ha classificato al primo posto come miglior comico statunitense di tutti i tempi.\nBiografia.\nCresciuto nel bordello gestito dalla nonna Marie Carter dove la madre si prostituiva e molestato da un sacerdote quando era ragazzino, Pryor in giovent\u00f9 decise di arruolarsi nella Marina degli Stati Uniti e successivamente inizi\u00f2 a suonare il pianoforte nei night club.\nDal viso sempre sorridente e facilmente riconoscibile per i suoi grandi baffi neri, Pryor divenne celebre intorno agli anni ottanta in alcuni film interpretati in coppia con Gene Wilder e in una parte comica in \"Superman III\", sebbene avesse debuttato nel 1967 in \"Un vestito per un cadavere\".\nNegli Stati Uniti fu anche insignito del premio di miglior stand-man di tutti i tempi, proprio per la sua comicit\u00e0 trascinante e irriverente, talvolta volutamente autoironica, che ha dato vita a un filone seguito da attori pi\u00f9 giovani tra i quali in particolar modo Eddie Murphy e Chris Rock.\nLa sua devozione alla causa afroamericana in un'America ancora troppo chiusa in tal senso divise spesso il numeroso pubblico che assisteva ai suoi spettacoli dal vivo, specie per il fatto di usare spesso nei suoi show parole particolarmente forti e provocatorie come \"negro\" per dare una forte spinta morale e smuovere le coscienze degli spettatori. Tuttavia, o forse proprio per questo motivo, egli raccolse sempre un vastissimo successo di pubblico e audience, che spinse spesso colleghi come Jerry Seinfeld e Whoopi Goldberg a esprimere grande ammirazione per tutto ci\u00f2 che riusciva sempre a tirar fuori nei suoi frizzanti monologhi.\nNel 1986 gli venne diagnosticata la sclerosi multipla e gi\u00e0 verso la met\u00e0 degli anni novanta la malattia entr\u00f2 in fase progressiva, relegandolo infine su una sedia a rotelle. Pryor, tuttavia, non smise mai di recitare e us\u00f2 la sua condizione in un episodio di \"Chicago Hope\" in cui impersonava un malato. La sua ultima apparizione pubblica ebbe luogo nel luglio 2005, quando presenzi\u00f2 all'evento \"Richard Pryor at the Helm of Comedy\". Mor\u00ec per un attacco cardiaco pochi giorni dopo il suo 65\u00ba compleanno, il 10 dicembre 2005, a Encino, in California.\nVita privata.\nPryor ebbe cinque mogli, ma i matrimoni furono addirittura sette, poich\u00e9 spos\u00f2 due volte sia Jennifer Lee che Flynn Belaine. Padre di sette figli, al di fuori del matrimonio, ebbe delle relazioni sentimentali con le attrici Pam Grier e Margot Kidder. Pryor era un massone appartenente alla loggia di Peoria.\nMatrimoni.\nPryor si \u00e8 sposato sette volte con cinque donne:\nFigli.\nPryor ha avuto sette figli con sei donne differenti:\nSessualit\u00e0.\nNove anni prima di morire, secondo quanto riportato nella biografia \"Becoming Richard Pryor\" di Scott Saul pubblicata nel 2014, Pryor avrebbe \"riconosciuto la propria bisessualit\u00e0\" e nel 2018, Quincy Jones e la vedova di Pryor Jennifer Lee, dichiararono che Pryor aveva avuto una relazione sessuale con Marlon Brando, e che parlava apertamente della sua bisessualit\u00e0 con gli amici. La figlia Rain Pryor neg\u00f2 l'affermazione della relazione con Brando. Jennifer Lee disse in seguito a TMZ, a sostegno delle sue dichiarazioni: \u00abErano gli anni settanta! Le droghe in giro erano ancora buone ... Se prendevi abbastanza cocaina, ti scopavi un termosifone e la mattina dopo gli mandavi dei fiori!\u00bb. Nella sua autobiografia \"Pryor Convictions\" (pubblicata in Italia con il titolo \"Che cazzo ci faccio io qui? Un'autobiografia sboccata\"), Richard Pryor ammise di avere avuto una relazione sessuale di due settimane con un travestito, episodio da lui definito \"le mie due settimane da gay\". Nel 1977, nel corso di uno show in favore dei diritti degli omosessuali svoltosi all'Hollywood Bowl di Los Angeles, disse: \u00abHo succhiato un cazzo\u00bb.\nProblemi di salute.\nNel novembre 1977, dopo svariati anni trascorsi a fumare e bere in maniera smodata, Pryor ebbe un infarto. Si riprese velocemente e prosegu\u00ec la sua carriera a partire dal gennaio successivo. Nel 1986 gli venne diagnosticata la sclerosi multipla. Nel 1990, ebbe un secondo e pi\u00f9 grave infarto e dovette sottoporsi ad un intervento di triplo bypass coronarico.\nIncidente con la droga.\nNella tarda serata del 9 giugno 1980, durante la lavorazione del film \"Libert\u00e0 poco vigilata\", a seguito di giorni trascorsi ad assumere cocaina, Pryor si cosparse il corpo di rum e si dette fuoco. Nudo e in fiamme, corse lungo la Parthenia Street fuori dalla sua villa di Los Angeles, fino a quando non fu bloccato ed arrestato dalla polizia. Venne trasportato in ospedale con ustioni di secondo e terzo grado su circa met\u00e0 del corpo. Pryor trascorse 6 settimane ricoverato nel reparto grandi ustionati dello Sherman Oaks Hospital. La figlia, Rain, afferm\u00f2 che l'incidente accadde a causa di psicosi indotte dalla droga; successivamente, per\u00f2, nel corso di un'intervista, Pryor disse: \u00abCercai di suicidarmi. Prossima domanda?\u00bb.\nPryor incorpor\u00f2 una descrizione ironica dell'incidente nel suo show comico \"\" (1982).\nRiferimenti in altri media e lascito artistico.\nMusica.\nNell'omaggio fatto da Jackson Browne a roadie e fan, la canzone \"The Load-Out\", pubblicata sull'album \"Running on Empty\" (1977), una strofa del testo recita: \"\u00abWe got Richard Pryor on the video on the tour bus\u00bb\".\nNell'album \"Bora-Bora\" (1988), della band brasiliana Os Paralamas do Sucesso, \u00e8 presente la canzone \"Don't Give Me That\", che narra la disavventura di Pryor nel famoso incidente con la cocaina. Il testo dice: \"\u00abYou've ever heard about Richard Pryor/ The greatest comedian in America/.../The great Richard Pryor, he catch fire/ He was in a big house and tried free-base/.../ He was burnt up and down/ He was fried like a chicken\u00bb\".\nUn'immagine di Pryor \u00e8 presente nel videoclip della canzone dei Soulsonic Force \"Renegades of Funk\" nella versione dei Rage Against the Machine, inserita nell'album \"Renegades\" (2000).\nNel luglio 2015, Pryor viene citato nel brano \"Robin Williams\" di Cee Lo Green, canzone tributo ad artisti recentemente scomparsi come lo stesso Williams, Chris Farley, Phil Hartman, e Bernie Mac.\nNell'album del 2015 \"To Pimp a Butterfly\" del rapper Kendrick Lamar, viene brevemente citato il nome di Pryor nella traccia \"King Kunta\": \"\u00abThe yam brought it out of Richard Pryor, Manipulated Bill Clinton with desires\u00bb\".\nNell'album del 2018 \"KOD\" del rapper J. Cole viene inserito uno spezzone di un suo monologo nella traccia \"Brackets\".\nFilm e televisione.\nNel 2002, il britannico Channel 4 mand\u00f2 in onda \"The Funny Life of Richard Pryor\", un documentario biografico su Pryor diretto da David Upshal, come parte della serie \"Kings of Black Comedy\". Negli Stati Uniti, il documentario \u00e8 stato trasmesso da Comedy Central.\nNel febbraio 2013 si \u00e8 tenuta presso il Brooklyn Academy of Music Cinemas una retrospettiva della filmografia di Pryor, focalizzata sugli anni settanta, intitolata \"A Pryor Engagement\".\nNell'episodio \"Taxes and Death or Get Him to the Sunset Strip\"(2012), la voce di Richard Pryor \u00e8 imitata da Eddie Griffin nello show televisivo satirico \"Black Dynamite\".\nIl 31 maggio 2013, il canale televisivo Showtime trasmise il documentario \"\" diretto da Marina Zenovich. Gli intervistati nel documentario includono Dave Chappelle, Whoopi Goldberg, Jesse Jackson, Quincy Jones, George Lopez, Bob Newhart, Richard Pryor Jr., Lily Tomlin, e Robin Williams.\nStatua a Peoria.\nL'artista Preston Jackson cre\u00f2 una statua in bronzo a grandezza naturale di Pryor e la intitol\u00f2 \"Richard Pryor: More than Just a Comedian\". La statua \u00e8 stata posizionata all'angolo tra la State e la Washington Street a Peoria, Illinois, il 1\u00ba maggio 2015, vicino al quartiere natale di Pryor.\nDoppiatori italiani.\nNelle versioni in italiano dei suoi film, Richard Pryor \u00e8 stato doppiato da:"}
{"id": "1015761", "revid": "75421", "url": "https://it.wikipedia.org/wiki?curid=1015761", "title": "Aerografisti", "text": ""}
{"id": "1015762", "revid": "57342", "url": "https://it.wikipedia.org/wiki?curid=1015762", "title": "Eponimia (antichit\u00e0)", "text": ""}
{"id": "1015763", "revid": "1318658", "url": "https://it.wikipedia.org/wiki?curid=1015763", "title": "Euronight", "text": "Euronight (sigla EN) \u00e8 una categoria di servizio dei treni.\nTipologie.\nEuronight \u00e8 un treno notturno di qualit\u00e0 in servizio internazionale introdotto nel 1993. In Italia vennero introdotti con il cambio d'orario del 23 maggio 1993.\nAlla loro introduzione gli Euronight espletavano solamente servizio letti e cuccette, ed eventualmente sleeperette, con standard qualitativi superiori a quello dei treni classificati in orario come espressi; come regola generale i controlli doganali venivano espletati senza svegliare i passeggeri, attraverso i documenti consegnati al personale viaggiante.\nIn Italia i primi treni EuroNight furono i seguenti:\nCon la recente riorganizzazione del servizio ferroviario in molti paesi europei e la conseguente drastica riduzione di molti collegamenti internazionali, quasi tutti gli espressi in servizio notturno internazionale, sono stati elevati al rango di Euronight, cos\u00ec come gli espressi diurni sono diventati Intercity o Eurocity. Gli espressi notturni in servizio nazionale con materiale riqualificato e comprendenti anche vetture con posti a sedere sono stati classificati in Italia come Intercitynotte.\nAttualmente gli Euronight hanno in composizione anche vetture con posti a sedere, normalmente di sola seconda classe. Alcuni Euronight con percorrenza molto lunga e con un tragitto che dura diversi giorni possono avere in composizione anche una carrozza ristorante.\nUn tipo particolare di Euronight erano quelli denominati CityNightLine, e gestiti dalla omonima impresa con sede in Svizzera, in servizio sulle tratte Vienna-Dortmund, Amburgo-Zurigo e Berlino/Dresda e Zurigo; questi treni composti con materiale in livrea dedicata erano a tariffa speciale comprendente anche la colazione.\nLa numerazione va da 200 a 499."}
{"id": "1015766", "revid": "132146", "url": "https://it.wikipedia.org/wiki?curid=1015766", "title": "Lucio Soravito de Franceschi", "text": ""}
{"id": "1015772", "revid": "599013", "url": "https://it.wikipedia.org/wiki?curid=1015772", "title": "Sdd", "text": ""}
{"id": "1015776", "revid": "287204", "url": "https://it.wikipedia.org/wiki?curid=1015776", "title": "Piana di Gela", "text": "La Piana di Gela \u00e8 una pianura alluvionale della Sicilia, che con i suoi 250\u00a0km\u00b2 di estensione, rappresenta la seconda della regione. Essa prende il nome dalla citt\u00e0 di Gela, antica colonia greca famosa come \"Granaio di Roma\" e anticamente veniva indicata con l'appellativo di \"Campi Geloi\" (Virgilio, Eneide). Importantissima \u00e8 la coltivazione del grano, dei carciofi e la produzione di ortaggi nella \"fascia trasformata\" tra Vittoria, Niscemi e Licata.\nGeografia.\nLa piana di Gela si \u00e8 formata con l'accumulo dei depositi alluvionali del fiume Gela, del fiume Dirillo e dei loro affluenti. \u00c8 circondata da una \"corona\" di colline.\nAree naturali.\nNella piana di Gela insistono ben tre riserve naturali regionali (Biviere di Gela, Sughereta di Niscemi, Bosco di Santo Pietro e la foce del fiume Ippari) e diverse aree boschive (nei territori dei comuni di Butera, Mazzarino e Niscemi).\nCorsi d'acqua e bacini.\nI fiumi che attraversano la piana di Gela sono tre: il Gela, il Dirillo e l'Ippari. Altri corsi sono o affluenti dei precedenti o corsi d'acqua a regime torrentizio (Comunelli, Rabbito, Gattano, Maroglio, Cimia, Valletorta Monacella, eccetera). \nL'unico lago naturale della piana \u00e8 il Biviere di Gela. Numerosi altri bacini artificiali, di grandi dimensioni, sono stati realizzati per gli usi agricoli e civili (Lago Disueri, Lago Comunelli, Cimia e Gibbesi).\nCentri abitati.\nSulla costa sorge la citt\u00e0 di Gela, centro urbano di medie dimensioni che si sviluppa in parte su una bassa collina costiera e in parte sulla circostante pianura alluvionale. Altri due centri di medie dimensioni sono Vittoria, interamente in pianura, e Comiso ai piedi dell'altopiano ibleo. In cima a colline a forte pendenza sorgono altres\u00ec i centri urbani di Caltagirone, Niscemi, Riesi e Mazzarino, ad ovest della pianura di Gela si trova Licata, infine un altro centro abitato e Piazza Armerina che sorge nell'entroterra del Golfo di Gela, su un'altura dei monti Erei.\nColtivazioni agricole.\n\u00c8 una delle zone agricole pi\u00f9 importanti della Sicilia. Nel secolo scorso \u00e8 stata introdotta su larga scala la coltivazione del cotone che \u00e8 stata progressivamente abbandonata negli ultimi decenni a causa della sua bassa redditivit\u00e0 economica.\nLa coltura prevalente nell'area \u00e8 oggi quella, a seminativo, del grano, dei legumi e dei cereali; importante \u00e8 quella dei carciofi (quasi met\u00e0 della produzione regionale) e dei finocchi. Da secoli inoltre \u00e8 coltivato l'ulivo. \nMolto importante \u00e8 anche la presenza della vite, con un'eccellente produzione vitivinicola (zone di Riesi, Butera, Vittoria, Caltagirone e Gela) che annovera vini con riconoscimenti D.O.C.G (Cerasuolo di Vittoria) e diverse D.O.C. \nNella zona orientale \u00e8 sviluppata molto la coltura in serra, in cui si coltivano maggiormente pomodoro, zucchine, melanzane e peperoni. Negli ultimi dieci anni nella zona di Acate si \u00e8 pure sviluppata la produzione florovivaistica.\nCommercializzazione.\nLa commercializzazione dei prodotti agricoli, che sino alla prima met\u00e0 dello scorso secolo si serviva del porto caricatore di Gela, oggi avviene attraverso i mercati ortofrutticoli di Vittoria (il pi\u00f9 importante del Sud Italia), Gela, Niscemi e Mazzarrone. \nSono presenti aziende e cooperative di confezionamento e vendita dei prodotti finiti (sul mercato nazionale ed internazionale) nei territori di Vittoria, Acate, Gela, Caltagirone e Niscemi.\nStoricit\u00e0.\nLa piana di Gela \u00e8 nota sin dall'antichit\u00e0. Numerosissimi sono gli storici antichi che la citano come una delle zone pi\u00f9 fertili, ricche di verde e selvaggina. Uno di questi \u00e8 Virgilio che nella sua \"Eneide\", nel ricordare la grandezza della arcinota citt\u00e0 greca di Gela, cita i \"Campi Geloi\" (ossia Campi di Gela) attraversati dal vorticoso fiume omonimo. In et\u00e0 antica la piana doveva essere ricoperta da vastissimi boschi attraversati da corsi d'acqua ricchi del prezioso liquido durante tutto l'anno. Nell'epitaffio della tomba (scomparsa) del tragediografo Eschilo, vissuto e morto a Gela nel V secolo a.C., si cita Gela come \"ricca di messi\" (ossia di grano). La piana di Gela, infatti, risulta come una delle zone di maggiore produzione di grano in Sicilia sin dall'antichit\u00e0. \nIn et\u00e0 araba venne introdotta la coltivazione della soda, del cotone, della vite e di altri alberi da frutta; nel contempo si migliorarono le tecniche di coltivazione e il sistema di approvvigionamento idrico al quale si diede un grande contributo, successivamente, con la realizzazione, nel XVI secolo, della prima diga (o \"presa\" d'acqua) della Sicilia a Grotticcelle nel gelese. La commercializzazione dei prodotti agricoli avveniva sfruttando il porto caricatore di Terranova.\nA partire dagli anni settanta dello scorso secolo si \u00e8 assistito a una serie di grandi investimenti per lo sviluppo di un'agricoltura intensiva in serra nella zona sud-orientale della piana (territori di Vittoria, Acate, Santa Croce Camerina, Gela e Niscemi).\nSino alla prima met\u00e0 del XX secolo la parte meridionale della piana risultava caratterizzata dalla presenza di acquitrini stagnosi fonti di malattie malariche, poi bonificati in et\u00e0 fascista, quando si provvide anche al rimboschimento della fascia costiera ad est della citt\u00e0 di Gela. Nella piana di Gela si trova la zona industriale con la Raffineria dell'ENI costruita negli anni sessanta.\nInfrastrutture e trasporti.\nLa piana di Gela \u00e8 attraversata da una discretamente articolata rete di comunicazioni. \nPer quanto riguarda le strade di grande comunicazione: dalla SS 115 Siracusa-Trapani che attraversa il centro urbano di Gela; dalla SS 117 bis che collega Gela alle citt\u00e0 di Catania, Caltagirone, Piazza Armerina ed Enna; dalla SS 190 che collega Gela a Mazzarino e Canicatt\u00ec; dalla SS 626 che collega la Piana con Caltanissetta e Palermo. Molto estesa la rete delle strade provinciali che collegano tra loro tutti i centri urbani e questi con le contrade agricole; le pi\u00f9 trafficate risultano la SP Gela-Butera, la SP Niscemi-Caltagirone e la SP Gela-Niscemi.\nPer quanto riguarda i collegamenti ferroviari la piana di Gela \u00e8 attraversata dalla linea ferroviaria Siracusa-Canicatt\u00ec e dalla linea Gela-Caltagirone-Lentini diramazione-Catania che vedono nella Stazione di Gela e quella di Caltagirone le principali fermate."}
{"id": "1015781", "revid": "71433", "url": "https://it.wikipedia.org/wiki?curid=1015781", "title": "Usher Raymond", "text": ""}
{"id": "1015789", "revid": "92723", "url": "https://it.wikipedia.org/wiki?curid=1015789", "title": "Astrakhan", "text": ""}
{"id": "1015793", "revid": "287204", "url": "https://it.wikipedia.org/wiki?curid=1015793", "title": "Franco Cosimo Panini", "text": "Gi\u00e0 famoso per aver reso popolari in tutto il mondo le mitiche figurine, la sua fama e il suo valore sono legati anche alla pubblicazione di volumi di grande pregio, tanto da essere definito dal caro amico Antonio Paolucci \u00ab\"L'editore che inseguiva la bellezza\"\u00bb.\n\u00c8 stato presidente della casa editrice da lui fondata, la Franco Cosimo Panini Editore, nata dallo scioglimento dell'azienda familiare fondata insieme ai fratelli Giuseppe, Umberto e Benito ad inizio anni sessanta.\nSposato dal 1960 con Emilia Spalanzani, ha avuto cinque figli: Laura, Silvia, Maria Teresa, Lucia e Luca.\nFranco Cosimo Panini \u00e8 morto nel 2007 ed \u00e8 stato sepolto nel cimitero di Maranello.\nBiografia.\nNato a Maranello nel 1931, ultimo degli otto figli di Antonio Panini (1897-1941) e Olga Cuoghi (1900-1987), Franco Cosimo Panini ebbe il primo contatto con il mondo della carta stampata lavorando nell'edicola di corso Duomo, nel centro di Modena.\nAll'et\u00e0 di trentadue anni lasci\u00f2 la banca dove lavorava come ragioniere per unirsi ai fratelli Giuseppe, Umberto e Benito, che avevano avviato una promettente attivit\u00e0: la produzione di figurine per ragazzi. Era l'inizio della grande epopea delle figurine Panini, a cui Franco Cosimo contribu\u00ec concentrandosi sullo sviluppo internazionale della societ\u00e0.\nNel 1990, dopo la cessione della Panini International, fond\u00f2 la casa editrice che porta il suo nome. Nell'arco di qualche anno Franco Cosimo Panini ide\u00f2 due progetti editoriali di eccezionale valore scientifico e culturale: la collana \"Mirabilia Italiae\", la pi\u00f9 completa ed esauriente serie di volumi mai dedicati ai principali monumenti del nostro paese; e la collana di facsimili di codici miniati \"La Biblioteca Impossibile\", inaugurata nel 1995 con la riproduzione della celebre Bibbia di Borso d'Este.\nIn virt\u00f9 dell'importanza di questi progetti editoriali Franco Cosimo Panini ricevette numerosi riconoscimenti. Nel 1999 fu nominato grande ufficiale della Repubblica Italiana, nel 2000 ricevette dall'Universit\u00e0 di Modena la laurea \"honoris causa\", nel 2003 fu insignito dell'onorificenza di cavaliere di gran croce della Repubblica Italiana.\nAccanto all'impegno nella promozione e diffusione dell\u2019arte e della cultura, Franco Cosimo Panini si \u00e8 distinto per la pubblicazione di libri per bambini (come la Pimpa di Altan) e del tabloid umoristico Comix, da cui nacque l\u2019agenda scolastica.\nDopo la sua scomparsa, il timone dell\u2019azienda \u00e8 passato alla figlia Laura, che \u2013 insieme ai fratelli Luca, Silvia, Maria Teresa e Lucia \u2013 ha portato avanti l'azienda e i progetti editoriali pi\u00f9 ambiziosi del padre.\nOggi la Franco Cosimo Panini Editore vanta tre divisioni specializzate rispettivamente nell'editoria d'arte, nell'editoria per l'infanzia e nella produzione e distribuzione di prodotti per la scuola e il tempo libero e conta oltre 150 fra dipendenti e collaboratori divisi tra la sede principale \u2013 al Direzionale 70 di Modena \u2013 e il centro logistico di Ozzano dell'Emilia (BO).\nPrincipali opere pubblicate.\nFranco Cosimo Panini si \u00e8 distinto nella sua attivit\u00e0 di editore per la pubblicazione di opere letterarie di particolare valore e pregio. Qui si segnalano in particolare la collana \"Mirabilia Italiae\", con volumi dedicati ai principali monumenti italiani, e le edizioni in facsimile di preziosi codici miniati, raccolti nella collana \"La Biblioteca Impossibile\".\nQuest'ultima comprende ad oggi i seguenti titoli:"}
{"id": "1015794", "revid": "77358", "url": "https://it.wikipedia.org/wiki?curid=1015794", "title": "Oblast' di Astrakhan", "text": ""}
{"id": "1015799", "revid": "767487", "url": "https://it.wikipedia.org/wiki?curid=1015799", "title": "La ciociara (film)", "text": "La ciociara \u00e8 un film del 1960 diretto da Vittorio De Sica. Il soggetto \u00e8 un adattamento di Vittorio De Sica e Cesare Zavattini dall'omonimo romanzo scritto da Alberto Moravia; nonostante le vicende siano romanzate \u00e8 facile ravvisare analogie con gli episodi di violenza sui civili da parte delle truppe alleate, perpetrati durante la Campagna d'Italia.\nLa pellicola \u00e8 interpretata da Sophia Loren, Jean-Paul Belmondo, Eleonora Brown, Carlo Ninchi e Andrea Checchi. Per la sua grande interpretazione, Sophia Loren vinse il premio Oscar alla migliore attrice protagonista\nTrama.\nItalia, estate 1943. Cesira \u00e8 una giovane vedova che vive a Roma insieme alla figlia dodicenne Rosetta durante la seconda guerra mondiale. Per sfuggire ai bombardamenti e alle insidie di una citt\u00e0 allo sbando affida il proprio negozio a Giovanni, un vecchio amico del marito con cui ha una fuggevole relazione, e intraprende un lungo cammino per il Basso Lazio per cercare rifugio con sua figlia a Sant'Eufemia, suo paese di origine, nei pressi di Fondi.\nGiunte non senza difficolt\u00e0 a destinazione, Cesira fa la conoscenza di Michele, un giovane intellettuale antifascista anch\u2019egli fuggiasco, il quale si innamora di lei ricambiato. L'uomo viene catturato da cinque soldati tedeschi, che necessitano di una guida per attraversare il territorio montano. Le donne non lo rivedranno pi\u00f9.\nCon l'arrivo degli Alleati, Cesira decide di far ritorno a Roma con la figlia ed un gruppo di persone, ma una volta separatesi da loro, durante una sosta in una chiesa diroccata, sono assalite e violentate da un gruppo di \"Goumier\", soldati nordafricani dell'esercito francese. Rosetta ne esce traumatizzata, chiudendosi in un freddo silenzio e in una strana apatia, che la madre tenta inutilmente di scuotere.\nLe due vengono poi raccolte dal turpe camionista Florindo, che la sera stessa seduce la sconvolta Rosetta e le regala delle calze di nylon. Cesira \u00e8 colpita da un dolore profondo, turbata pi\u00f9 per la figlia che per s\u00e9. Alla notizia della tragica morte di Michele, fucilato in montagna dai tedeschi come si sospettava, le due si riavvicinano abbandonandosi, insieme, in un pianto pi\u00f9 che mai liberatorio: una madre e sua figlia nonostante tutto e inevitabilmente attaccate l'una all'altra.\nProduzione.\nCarlo Ponti, marito della Loren, che inizialmente doveva produrre il film per la Paramount, pens\u00f2 a George Cukor come regista, Anna Magnani (reduce dall'Oscar del 1955) come interprete di Cesira e Sophia Loren come Rosetta. La Magnani rifiut\u00f2 quando seppe di dover interpretare la parte della madre della Loren, per una marcata differenza fisica legata all'altezza tra le protagoniste e sugger\u00ec a De Sica di far interpretare la parte della madre alla Loren. Ponti successivamente rinuncer\u00e0 ai partner americani per la produzione e assocer\u00e0 la sua Compagnia Cinematografica Champion a due co-finanziatori francesi e affider\u00e0 la distribuzione alla Titanus. Inoltre affider\u00e0 la regia a De Sica.\nLo sceneggiatore Zavattini rimanegger\u00e0 il soggetto ringiovanendo Cesira, la quale avrebbe dovuto avere cinquant'anni, per poterla far interpretare alla Loren, allora venticinquenne. Data la giovanissima et\u00e0 (11 anni e mezzo) di Eleonora Brown, interprete della piccola Rosetta, regia e troupe non le parlarono apertamente di una scena di stupro ma di violenza gratuita a suon di percosse, impostando il set e il movimento degli attori in tale caso come una sorte di \"gioco\". De Sica per far piangere la giovane, che non era un'attrice professionista, nella scena della morte di Michele le raccont\u00f2 cose atroci, come la finta morte dei genitori in un incidente. Ai provini partecip\u00f2 anche Raffaella Carr\u00e0 per la parte di Rosetta, ma fu scartata perch\u00e9 giudicata troppo cresciuta per la parte.\nAmbientazioni.\nLe scene del film sono state girate in nove luoghi diversi: gli interni della scena dello stupro nella chiesa San Francesco di Assisi a Fondi, quando Cesira e Rosetta prendono il treno sono alla Stazione Tiburtina di Roma, l'attacco aereo \u00e8 ambientato in via Furbara Sasso a Cerveteri, il negozio di Cesira \u00e8 in via Giulio Cesare Santini n. 7 a Roma, gli esterni della chiesa sono in via San Francesco a Vallecorsa, la morte del ciclista a causa dell'attacco aereo \u00e8 girata in via Dormigliosa a Sermoneta, la citt\u00e0 in rovina quando le truppe naziste si ritirano \u00e8 Itri, il villaggio di Sant'Eufemia \u00e8 in realt\u00e0 Saracinesco, gli studi della Titanus a Roma per alcuni interni.\nDistribuzione.\nLa prima del film avvenne a Milano il 22 dicembre 1960 e la distribuzione nelle sale inizi\u00f2 il giorno successivo. La pellicola venne quindi presentata in concorso al Festival di Cannes il 6 maggio 1961. Dopo la prima americana a New York l'8 maggio, il film usc\u00ec nelle sale statunitensi il giorno successivo con il titolo \"Two Women\".\nRiconoscimenti.\nPer questo impegnativo ruolo drammatico la ventiseienne Loren, che negli anni cinquanta si era affermata nel genere della commedia, fu consacrata a stella del cinema con la vittoria dei maggiori premi italiani (il David di Donatello e il Nastro d'argento) e internazionali, tra cui il premio Oscar, il premio per la migliore interpretazione femminile al Festival di Cannes, il BAFTA.\nGiunta in Italia la notizia dell'Oscar 1961 assegnato a Sophia Loren per il film, il cronista Lello Bersani venne inviato alle sei del mattino con una troupe della RAI a casa dell'attrice per una intervista, che per\u00f2 non fu diffusa perch\u00e9 giudicata inopportuna dai funzionari dell'azienda televisiva: l'attrice infatti compariva in vestaglia accanto a Carlo Ponti, che non aveva ancora regolarizzato la sua posizione coniugale secondo la legge italiana. L'intervista fu mostrata diversi anni dopo ed \u00e8 conservata nell'archivio RAI.\nCritica.\nPaolo Mereghetti, nel suo \"Dizionario dei film\", attribuisce alla pellicola due stelle e mezzo su quattro, definendolo \u00abun dramma naturalistico [...] con alternanza di scene madri e parentesi bozzettistiche. Uno spettacolo europeo prodotto all'americana, puntando sul divismo della Loren\u00bb. Morando Morandini attribuisce alla pellicola tre stelle su cinque: \u00abil romanzo di Alberto Moravia [...] \u00e8 trasposto con robusto piglio narrativo. Intensa rievocazione degli anni di guerra, dolore e sangue\u00bb.\nIl sito IMDB gli attribuisce 7,8 stelle su 10 con 8856 voti (al giugno 2020). Comingsoon.it 4,2 stelle su 5 con 28 voti. MYmovies 3,93 stelle su 5 su 21 recensioni di critica, pubblico e dizionari dei film. Il sito Rotten Tomatoes ha assegnato il punteggio del 88%.\nGian Luigi Rondi su \"Il Tempo\" del 24 dicembre 1960 scrisse: \u00ab\"La Ciociara\" di Alberto Moravia era il quadro terribile degli ultimi mesi di guerra nel Lazio, visto attraverso gli occhi di una ex contadina che, sfollata da Roma sulle montagne di Fondi con la figlia dodicenne, dopo aver duramente lottato contro la carestia e la fame, doveva assistere, a liberazione avvenuta, al dramma della figlia che, violentata dai marocchini, diventava una poco di buono; lei stessa, preda del bisogno, arrivava fino a rubare, ma poi il dolore per la morte di una persona cara e, soprattutto, la contemplazione di tutto il dolore rimasto a retaggio della guerra, l'aiutavano, purificandola, a ritrovare le vie dell'onest\u00e0\u00bb.\nGiulio Cattivelli sulla rivista \"Cinema Nuovo\" nel 1960: \u00abCome altri romanzi di Alberto Moravia, \"La ciociara\" prima di essere il ritratto di un personaggio \u00e8 l'analisi di un'idea, o meglio un saggio in forma narrativa dove i personaggi sono i portavoce delle idee dell'autore. Il tema de \"La ciociara\" \u00e8 la guerra vista ed esecrata nella sua violenza profanatrice che tutto insudicia e corrompe, materialmente e moralmente, collettivit\u00e0 e individui: come capita alla protagonista Cesira e alla sua giovane figlia, le quali, dopo aver patito la dolorosa odissea dello sfollamento e della fame, nel 1944, quando l'incubo sembra ormai finito, vengono assalite da soldati marocchini in un villaggio deserto e la fanciulla, dopo la feroce violenza, subisce una radicale metamorfosi e si abbandona passivamente alla corruzione\u00bb.\nUgo Casiraghi su \"L'Unit\u00e0\" del 24 dicembre 1960: \u00ab\"La ciociara\" \u00e8 il film di Sophia. Dove il dramma si fa sostanza, e carne e sangue come il positivo personaggio moraviano, \u00e8 appunto nella ciociara e nella raffigurazione che ne d\u00e0 la Loren: pur a volte composita nella sua bellezza, essa rende d'impeto la malizia, la semplicit\u00e0, l'attaccamento da orsa alla sparuta figlioletta e soprattutto l'acre, spietata disperazione di una contadina, che la guerra ha maturato e insieme distrutto\u00bb. Vittorio Ricciuti su \"Il Mattino\" di Napoli: \u00aba parer mio, deve considerarsi il pi\u00f9 bel film dell'anno, \u00e8 un'opera lineare, scarna, asciutta\u00bb.\nAntonello Trombadori su \"Vie Nuove\" il 24 dicembre 1960: \u00abil racconto moraviano \u00e8 stato mondato, mediante alcuni potenti colpi d'ascia, prima, e poi con un minuto e incisivo lavoro di pomice, di tutte le ramificazioni pi\u00f9 o meno contorte e frastagliate che lo popolano. [...] \u00c8 un film che ripropone tutta la tematica [...] del neorealismo e sotto questo profilo si tratta di un'opera che costituir\u00e0 oggetto di appassionate e proficue discussioni\u00bb. Nel volume 49 di \"Segnalazioni cinematografiche\": \u00abtratto da un romanzo di Moravia, il film ha il merito di avere saputo ridurre a dimensioni pi\u00f9 umane i personaggi, addolcendo molte delle asperit\u00e0 polemiche o descrittive dell'opera ispiratrice. L'interpretazione della protagonista \u00e8 aderente al proprio personaggio, psicologicamente bene strutturato. Attenta ed abile la regia\u00bb.\nRifacimenti.\nNel 1988 venne girato da Dino Risi un \"remake\" della pellicola per la televisione, pi\u00f9 lunga della versione cinematografica, recuperando alcuni episodi che erano stati scartati del libro di Moravia. Il soggetto viene adattato da Dino Risi, Diana Gloud, Lidia Ravera e Bernardino Zapponi. Sophia Loren reinterpreta ancora la protagonista Cesira ventotto anni dopo, insieme con Andrea Occhipinti, Robert Loggia, Leonardo Ferrantini, Dario Ghirardi e Sydney Penny nei panni di Rosetta. In Italia \"La ciociara\" di Risi fu trasmessa in due puntate di 100' ciascuna su Canale 5 domenica 9 e luned\u00ec 10 aprile 1989.\nNel 2017 il regista Mario Salieri gira un rifacimento in chiave hard del film, ispirandosi al romanzo di Alberto Moravia, scatenando polemiche e proteste varie, nonch\u00e9 l'ira di Emiliano Ciotti, presidente dell'associazione vittime delle marocchinate, con la conseguenza di un'interrogazione parlamentare e di svariate lettere di sdegno indirizzate al Presidente del Consiglio Paolo Gentiloni.\nCitazioni.\nIl titolo viene nominato da Marco Masini nel testo del brano musicale \"Il morbo di Beautiful\", dall'album \"Il cielo della vergine\" (1995).\nNella pellicola statunitense \"Precious\" (2009), diretta da Lee Daniels, le protagoniste assistono alla visione de \"La ciociara\" (noto in inglese come \"Two Women\"), in lingua italiana con sottotitoli in inglese; per qualche istante la protagonista si identifica nel personaggio di Cesira recitando in italiano."}
{"id": "1015800", "revid": "767487", "url": "https://it.wikipedia.org/wiki?curid=1015800", "title": "Slaughter", "text": "Gli Slaughter sono un gruppo hair metal formato a Las Vegas, Nevada nel 1989.\nIl gruppo nacque dalle ceneri dei Vinnie Vincent Invasion, quando la Chrysalis Records sciolse il contratto discografico di Vinnie Vincent per trasferirlo agli ex membri Mark Slaughter e Dana Strum, che assemblarono una nuova formazione con Tim Kelly e Blas Elias.\nStoria.\nLa band venne fondata da Mark Slaughter e Dana Strum, due membri uscenti dai Vinnie Vincent Invasion di Vinnie Vincent, ex chitarrista dei Kiss. In quel periodo Slaughter e Strum erano a Los Angeles alla produzione di alcune demo per gli emergenti \"White Heat\", che faranno strada con il nome di FireHouse una volta firmato il contratto con la Epic Records. I due incontrarono il chitarrista Tim Kelly, a Philadelphia ai Cherokee Studios. Kelly era stato per un brevissimo tempo negli Odin e negli Hellion. Complet\u00f2 la formazione il batterista Blas Elias, arruolato dopo una lunga ricerca.\nGli Slaughter trovarono subito un accordo per la Chrysalis Records e nel 1990 esordirono con l'album \"Stick It to Ya\", da cui venne estratta la hit \"Up All Night\". Il disco ebbe un ottimo riscontro di vendite, e segu\u00ec l'altro singolo di successo \"Fly to the Angels\", che venne trasmesso a ruota su MTV. Dato il successo della band ai concerti, l'etichetta decise di realizzare un mini-live album intitolato \"Stick It Live\", contenente cinque tracce. A contribuire alla loro notoriet\u00e0 fu anche un tour americano con i Kiss e la partecipazione alla colonna sonora del film \"Un mitico viaggio\" (titolo originale \"Bill &amp; Ted's Bogus Journey\") con Alex Winter e Keanu Reeves nel 1991. L'album \"Stick It to Ya\" guadagner\u00e0 in breve tempo il doppio disco di platino. Curiosamente, la modella che appare sulla copertina dell'album spos\u00f2 il chitarrista Robbin Crosby dei Ratt. Alla 18\u00aa edizione degli American Music Awards, gli Slaughter vennero premiati nella sezione nuovi artisti heavy metal.\nNel 1992 la band pubblic\u00f2 il secondo album \"The Wild Life\", che debutt\u00f2 direttamente nella top 10 della Billboard 200 e ottenne il disco d'oro. L'album venne promosso da un tour in compagnia di Ozzy Osbourne. Proprio in quel periodo si assiste all'esplosione del movimento grunge che fece declinare il genere hair metal. Nonostante questo imprevisto, gli Slaughter rimasero sulle orme del successo con regolari esibizioni, anche durante gli anni pi\u00f9 duri. Il gruppo si dedic\u00f2 alla realizzazione del terzo album, ma verso la fine del 1992 Mark Slaughter venne ricoverato per un'operazione alle corde vocali, mentre nel 1993 Tim Kelly venne arrestato per le accuse di traffico di droga, ed il bassista Dana Strum sub\u00ec un incidente in moto che gli imped\u00ec di suonare. Questi avvenimenti tardarono la produzione dell'album. La band fin\u00ec le registrazioni nel febbraio del 1994, quando Strum venne completamente riabilitato. Nel frattempo la Chrysalis Records era stata assorbita dalla EMI, che decise di rescindere una serie di contratti tra cui quello degli Slaughter e di altri artisti popolari come Billy Idol e Huey Lewis and the News. La Crysalis salut\u00f2 il gruppo con la pubblicazione della raccolta \"\".\nNel 1995, dopo aver firmato un contratto con la nuova etichetta CMC Records, gli Slaughter pubblicarono \"Fear No Evil\" che per\u00f2 pass\u00f2 inosservato in patria, mentre guadagn\u00f2 pi\u00f9 consensi in Giappone. Il chitarrista Dave Marshall sostituir\u00e0 per un breve periodo Tim Kelly, alle prese con alcuni problemi legali. Dal 1997 la band intraprender\u00e0 strade differenti con l'album \"Revolution\" che vedeva un cambio di sonorit\u00e0 verso il rock psichedelico in stile anni sessanta, ma tuttavia pass\u00f2 inosservato presso il grande pubblico. Il 5 febbraio 1998 si consum\u00f2 la tragedia della morte di Tim Kelly. Il chitarrista perse la vita durante un incidente d'auto, dopo essere stato coinvolto in una collisione con un camion che lo travolse nel deserto dell'Arizona. Kelly fu subito portato in ospedale, ma venne a mancare durante il tragitto per le gravi lesioni alla testa. Kelly aveva suonato l'ultima volta con gli Slaughter il 15 novembre 1997 al Harpo's club di Detroit. La band decise in ogni caso di continuare, e a sostituzione di Kelly venne arruolato nuovamente come turnista Dave Marshall durante il tour in Giappone. Il definitivo ruolo di chitarrista venne poi preso da Jeff Blando. Kelly venne omaggiato con la pubblicazione di un album dal vivo intitolato \"Eternal Live\", contenente alcune delle ultime esibizioni del chitarrista prima di morire.\nNel 1999 la band registr\u00f2 insieme a Jeff Blando il nuovo disco \"Back to Reality\". Durante quell'estate il gruppo appar\u00ec in una serie di concerti con Ted Nugent e Night Ranger. Grazie a queste apparizioni cominceranno a vedere un leggero ritorno al successo e l'anno successivo suoneranno al fianco di Poison, Cinderella e Dokken. Blando venne poco tempo dopo ingaggiato come turnista dai riformati Saigon Kick. Blas Elias raggiunger\u00e0 il grande schermo nel 2001 suonando la batteria nel film \"Rock Star\" con Mark Wahlberg e Jennifer Aniston. Parteciparono al film anche noti personaggi della scena musicale come Zakk Wylde, Jeff Pilson e Jason Bonham. Il batterista Bobby Rock, ex compagno nei Vinnie Vincent Invasion, sostitu\u00ec Elias in occasione di alcuni concerti tra il 2003 e il 2004, per poi lasciare il posto a Timothy DiDuro proveniente dagli Skid Row. Dal 2011 il nuovo batterista \u00e8 Zoltan Chaney, gi\u00e0 nella band solista del cantante Vince Neil dei M\u00f6tley Cr\u00fce."}
{"id": "1015805", "revid": "125011240", "url": "https://it.wikipedia.org/wiki?curid=1015805", "title": "Bernardo da Corleone", "text": "Biografia.\nQuintogenito di dieci figli di Leonardo e di Francesca Xaxa nacque a Corleone. Il padre era calzolaio e pellettiere e la madre una terziaria francescana. Lo stesso Filippo lavorava nella bottega del padre anch\u2019egli come mastro artigiano. Era inoltre un abile spadaccino e svolgeva il compito di \u201csciurtiere\u201d cio\u00e8 girava per la citt\u00e0 armato per garantire l\u2019ordine pubblico. Nel 1626 Filippo aveva avuto uno scontro con un tale soprannominato Vinuiacitu che rimase ferito a due dita. Successivamente un certo Vito Canino, probabilmente un sicario inviato da Vinuiacitu, si rec\u00f2 a Corleone appositamente per sfidare a duello Filippo, il quale esit\u00f2 un poco prima di cogliere la provocazione. In questo duello Filippo ebbe la meglio e Vito Canino venne gravemente ferito ad un braccio rimanendo invalido per il resto della sua vita. Dopo questo episodio Filippo si diede alla latitanza fino al 1629 quando si risolse la questione giudiziaria relativa al duello e lui pot\u00e9 ritornare a lavorare in bottega. L\u2019evento del duello segn\u00f2 profondamente Filippo che si diede ad una vita di penitenza, preghiera ed espiazione. Cominci\u00f2 a frequentare il convento dei Frati Minori Cappuccini chiedendo anche di entrare nell\u2019ordine. Nel 1631 venne accettato come novizio e per svolgere l\u2019anno di prova venne inviato al convento di Caltanissetta dove il 13 dicembre 1631 ricevette l\u2019abito dell\u2019ordine ed il nuovo nome di fra Bernardo. L\u2019anno successivo, il 13 dicembre 1632 emise la sua professione religiosa e divenne frate a tutti gli effetti. Una volta divenuto frate si spost\u00f2 in vari conventi della provincia cappuccina sino ad arrivare nel 1652 al convento di Palermo dove rester\u00e0 fino alla morte.\nIniziato il processo di canonizzazione nel 1673, venne dichiarato beato solo il secolo successivo, nel 1768 da Clemente XIII e infine proclamato santo nel 2001.\nNella liturgia viene ricordato il 12 gennaio.\nAneddoti.\nSecondo un aneddoto non attestato da fonti storiche, durante il soggiorno a Bivona molti frati furono colpiti da un'epidemia di influenza. Quando anche Bernardo, che in quel momento rivestiva l'ufficio di infermiere, si ammal\u00f2 riducendosi in fin di vita, stacc\u00f2 dal tabernacolo della chiesa la statuetta di san Francesco e la infil\u00f2 nella manica del saio, rivolgendosi al santo con le seguenti parole: \nIl giorno successivo, Bernard\u00f2 torn\u00f2 in salute e pot\u00e9 riprendere l'assistenza ai confratelli.\nSempre a Bivona, a Bernardo un crocifisso avrebbe parlato dicendogli: \"Non cercare tanti libri, ti bastano le mie piaghe per leggere e meditare\". Dopo quest'episodio il frate rinunci\u00f2 al desiderio di imparare a leggere."}
{"id": "1015806", "revid": "446353", "url": "https://it.wikipedia.org/wiki?curid=1015806", "title": "Guerra in Afghanistan (2001-2021)", "text": "La guerra in Afghanistan, iniziata il 7 ottobre 2001, ha visto l'avvio delle ostilit\u00e0 con l'invasione del territorio controllato dai talebani, da parte dei gruppi afghani loro ostili dell'Alleanza del Nord, mentre gli USA e la NATO hanno fornito, nella fase iniziale, supporto tattico, aereo e logistico. Nella seconda fase, dopo la conquista di Kabul, le truppe occidentali, statunitensi e britannici in testa, hanno incrementato la loro presenza anche a livello territoriale per sostenere il nuovo governo afghano: Operazione Enduring Freedom.\nL'amministrazione Bush ha giustificato l'invasione dell'Afghanistan, nell'ambito della guerra al terrorismo, seguita agli attentati dell'11 settembre 2001, con lo scopo di distruggere al-Qaida e di catturare o uccidere Osama bin Laden, negando all'organizzazione terroristica la possibilit\u00e0 di circolare liberamente all'interno dell'Afghanistan attraverso il rovesciamento del regime talebano. A dieci anni dall'invasione, il 2 maggio 2011, le forze statunitensi hanno condotto un'incursione in Pakistan ad Abbottabad, vicino ad Islamabad, uccidendo, nel suo rifugio, il leader di al-Qaida, Osama bin Laden.\nA partire dall'invasione dell'Iraq del 2003, la guerra in Afghanistan ha perso priorit\u00e0 tra gli obiettivi dell'amministrazione degli Stati Uniti, riacquistandola solo a partire del 2009 sotto l'amministrazione Obama. A partire dal 2015, l'operazione della NATO ISAF \u00e8 stata sostituita dall'Operazione Sostegno Risoluto, tesa a continuare l'aiuto al governo afghano con un minor numero di truppe, nel contesto di un aumento delle offensive dei talebani.\nNel maggio 2021 viene avviato il ritiro dall'Afghanistan delle ultime truppe statunitensi e della coalizione NATO. In concomitanza con tale ritiro, le forze talebane lanciarono attacchi in diverse aree del Paese, riconquistandone la parte settentrionale. Il 15 agosto i talebani entrano nella capitale Kabul. Il presidente afghano Ashraf Ghani fugge inizialmente in Uzbekistan o in Tagikistan, per trovare poi rifugio negli Emirati Arabi Uniti.\nLe cause scatenanti.\nA partire dal maggio 1996, Osama bin Laden ed altri membri di al-Q\u0101\u02bfida si stabilirono in Afghanistan e strinsero rapporti di dialogo e collaborazione con il regime talebano del paese, all'interno del quale furono creati diversi campi di addestramento terroristici.\nIn seguito agli attentati alle ambasciate statunitensi in Africa del 1998, gli USA lanciarono da alcuni sottomarini un attacco missilistico diretto a questi campi di addestramento, ma gli effetti di tale rappresaglia furono limitati.\nTra il 1999 e il 2000, il Consiglio di Sicurezza delle Nazioni Unite approv\u00f2 due risoluzioni che stabilivano sanzioni economiche e armamenti all'Afghanistan per incoraggiare i Talebani a chiudere i campi di addestramento e a consegnare Bin Laden alle autorit\u00e0 internazionali per rispondere degli attentati del 1998. Gli attentati dell'11 settembre 2001 sancirono un inasprimento dei rapporti fra Stati Uniti e governo talebano. Nonostante inizialmente Osama Bin Laden avesse negato qualsiasi coinvolgimento, la \"tesi fondamentalista\" non fu mai messa in discussione, venne fatta propria dalla stampa ed avvalorata con successivi rapporti in sede di commissione congressuale.\nIl 20 settembre 2001, il Presidente degli Stati Uniti George W. Bush lanci\u00f2 un ultimatum ai Talebani, in cui fece le seguenti richieste:\nI Talebani non risposero direttamente a Bush, ritenendo che iniziare un dialogo con un leader politico non musulmano sarebbe stato un insulto per l'Islam. Dunque, per mediazione della loro ambasciata in Pakistan, dichiararono di respingere l'ultimatum in quanto non vi era alcuna prova che legasse Bin Laden agli attentati dell'11 settembre. Il 22 settembre 2001 gli Emirati Arabi Uniti e l'Arabia Saudita decisero di non riconoscere il governo talebano in Afghanistan. Solo il Pakistan continuava a mantenere contatti diplomatici con il paese. Che il 4 ottobre 2001 avessero proposto in segreto al Pakistan la consegna di Bin Laden, e ne avessero proposto il processo in un tribunale internazionale, sottoposto per\u00f2 alle leggi della Shari'a. Si suppone che il Pakistan abbia rifiutato l'offerta. Verso met\u00e0 ottobre del 2001, i membri moderati del regime talebano incontrarono gli ambasciatori statunitensi in Afganistan per trovare un modo di convincere il Mullah Omar a consegnare Bin Laden agli Stati Uniti. Bush boll\u00f2 le offerte dei Talebani come \"false\" e le rifiut\u00f2. Il 7 ottobre, poco prima dell'inizio dell'invasione, i Talebani si dichiararono pubblicamente disposti a processare bin Laden in Afghanistan, ma attraverso un tribunale \"islamico\". Gli USA rifiutarono anche questa offerta, giudicandola insufficiente.\nSolo il 14 ottobre 2001, una settimana dopo lo scoppio della guerra i Talebani erano disponibili a consegnare Bin Laden ad un paese terzo, per un processo, ma solo se fossero state fornite prove del suo coinvolgimento dell'11 settembre 2001.\nL'atteggiamento della dirigenza statunitense di fronte alla prospettiva di una guerra, decisamente pi\u00f9 \"interventista\" rispetto ad altre situazioni, cos\u00ec come la velocit\u00e0 del dispiegamento militare e l'immediato accordo raggiunto coi ribelli dell'Alleanza del Nord lasciavano supporre che gli USA avessero pianificato l'invasione dell'Afghanistan ben prima dell'11 settembre. \u00c8 pur vero per\u00f2 che nessuna nazione nemica degli Stati Uniti era mai riuscita a portare a termine un attacco aereo di queste proporzioni sul suolo statunitense dall'attacco a Pearl Harbor e che l'opinione pubblica statunitense, colpita simbolicamente con un attacco nel cuore del suo paese, chiedeva una risposta militare.\nIl 18 settembre 2001 \"Niaz Naik\", ex-Ministro degli esteri pakistano, dichiar\u00f2 che a met\u00e0 luglio dello stesso anno venne informato da alcuni ufficiali superiori statunitensi che un'azione militare contro l'Afghanistan sarebbe iniziata nell'ottobre seguente. Naik dichiar\u00f2 anche che, sulla base di quanto detto dagli ufficiali, gli Stati Uniti non avrebbero rinunciato al loro piano neppure nell'eventualit\u00e0 di una consegna immediata di Bin Laden da parte dei Talebani. Naik afferm\u00f2 anche che sia l'Uzbekistan sia la Russia avrebbero partecipato all'attacco, anche se in seguito ci\u00f2 non si \u00e8 verificato.\nIl Consiglio di Sicurezza delle Nazioni Unite approv\u00f2 due risoluzioni in merito all'attentato terroristico. La risoluzione n. 1368/2001, approvata all'indomani degli attentati dell'11 settembre 2001, qualificava il terrorismo come \"minaccia alla pace e alla sicurezza internazionale\" (ex art. 39). Qualche giorno dopo, in una nuova seduta, il CdS approvava la risoluzione n. 1374/2001 con la quale rinnovava la condanna del terrorismo ed istituiva un Comitato ONU (il cosiddetto comitato CAT) che aveva lo scopo di imporre agli Stati misure atte a contrastare ogni forma di finanziamento al terrorismo.\nNel 2004, i canali occidentali trasmisero un filmato nel quale Osama bin Laden dichiarava che al-Q\u0101\u02bfida era direttamente coinvolta negli attacchi; il filmato non fu mai sconfessato. Il 21 maggio 2006 venne trovato un messaggio audio pubblicato in un sito internet, giudicato come spesso usato da al-Q\u0101\u02bfida, in cui bin Laden ammetteva di aver personalmente addestrato i 19 terroristi dell'11 settembre 2001.\nCronologia del conflitto.\n2001.\nFallite le trattative tra governo statunitense e talebani, domenica 7 ottobre 2001, circa alle ore 20:45 afghane, 16:15 italiane, le forze armate statunitensi e britanniche iniziarono un bombardamento aereo sull'Afghanistan, con l'obiettivo di colpire le forze talebane e di al-Q\u0101\u02bfida. Attacchi furono riscontrati nella capitale Kabul, dove i rifornimenti di elettricit\u00e0 vennero interrotti, a Qandahar, dove risiedeva il leader talebano, il Mullah \u02bfOmar, e nei campi d'addestramento della citt\u00e0 di Jalalabad.\nA 45 minuti circa dall'inizio dei bombardamenti, il presidente George W. Bush e il primo ministro britannico Tony Blair confermarono ai loro rispettivi paesi che era in corso un attacco aereo contro l'Afghanistan, ma che i bersagli delle bombe erano esclusivamente militari, e che nel frattempo venivano lanciati anche cibo, medicine e rifornimenti alla popolazione afghana.\nAll'incirca nello stesso momento, la CNN trasmise in esclusiva le immagini dei bombardamenti di Kabul in tutto il mondo. Non si sa ancora quale fosse l'esercito che attacc\u00f2 l'aeroporto cittadino, anche se all'epoca si parl\u00f2 di elicotteri dell'Alleanza del Nord.\nMolte diverse tecnologie furono utilizzate nell'attacco. Il generale dell'aviazione statunitense \"Richard Myers\", capo degli Stati Maggiori riuniti, dichiar\u00f2 che nel corso della prima ondata di bombardamenti furono lanciati circa 50 missili cruise di tipo Tomahawk da parte di sottomarini e bombardieri, tra cui alcuni B-1 Lancer, B-2 Spirit, B-52 Stratofortress e F-16 Fighting Falcon. Due trasporti aerei C-17 Globemaster lanciarono alla popolazione afgana, il primo giorno di guerra, 37\u00a0500 razioni giornaliere. I velivoli operavano ad altitudini elevate, al di fuori della portata di tiro della contraerea talebana.\nPoco prima dell'attacco il canale satellitare d'informazione in lingua araba del Qatar, Al Jazeera, ricevette un messaggio video pre-registrato di Osama bin Laden. In questo, il leader di al-Q\u0101\u02bfida condannava qualsiasi attacco contro l'Afghanistan, affermando che gli Stati Uniti avrebbero fallito in Afghanistan e poi sarebbero crollati, proprio come l'Unione Sovietica. Bin Laden proclam\u00f2 dunque una \"jih\u0101d\" contro gli Stati Uniti.\nCampagna aerea.\nPrima dell'inizio degli attacchi aerei, i media ipotizzarono che i Talebani avrebbero potuto usare dei missili antiaerei Stinger di fabbricazione statunitense, residuato bellico della lotta contro l'invasione sovietica degli anni ottanta.\nI Talebani non possedevano contraerea: erano solo in possesso di alcuni materiali della precedente guerra abbandonati dalle truppe sovietiche. Pertanto gli elicotteri Apache e diversi altri velivoli poterono operare senza grandi pericoli.\nNel corso dei bombardamenti, nessun aereo statunitense fu abbattuto dal fuoco nemico. In pochi giorni gran parte dei campi d'addestramento furono danneggiati gravemente e l'antiaerea talebana distrutta. Anche la popolazione civile venne pesantemente colpita con l'incedere del conflitto.\nSuccessivamente, gli attacchi furono concentrati su obiettivi di comando, controllo e comunicazione per indebolire le possibilit\u00e0 di comunicazione dei Talebani. Nonostante ci\u00f2, a due settimane dall'inizio della guerra i Talebani resistevano ancora sul fronte in cui combatteva l'Alleanza del nord. L'Alleanza dunque chiese rinforzi aerei sul loro fronte. Nel frattempo migliaia di miliziani Pashtun arrivarono dal Pakistan come rinforzo ai Talebani.\nLa terza fase dei bombardamenti venne condotta con dei cacciabombardieri F/A-18 Hornet il cui obbiettivo erano attacchi specifici dei trasporti talebani, mentre altri aerei statunitensi lanciarono bombe a grappolo sulla difesa talebana. I talebani rimasero duramente colpiti dai continui attacchi statunitensi, mentre l'Alleanza del nord inizi\u00f2 ad ottenere importanti risultati. Aerei statunitensi arrivarono persino a bombardare una zona nel cuore di Qandahar controllata dal Mullah \u02bfOmar. Ma, nonostante tutto, fino agli inizi di novembre la guerra proseguiva a rilento.\nInizi\u00f2 dunque la quarta fase d'attacco e sul fronte talebano vennero lanciate quasi 7000 tonnellate di bombe BLU-82 da bombardieri AC-130. Gli attacchi ebbero un successo notevole. La scarsa preparazione talebana di fronte ad una guerra combattuta principalmente tramite i bombardamenti esalt\u00f2 gli esiti di questi ultimi, soprattutto sul piano del morale. I combattenti non avevano precedenti esperienze con la potenza di fuoco statunitense, e spesso stavano addirittura in cima a nude catene montuose dove le Forze Speciali potevano facilmente individuarli e fare intervenire il supporto aereo.\nLe milizie talebane vennero decimate e combattenti statunitensi presero il controllo della sicurezza delle citt\u00e0 afghane. Intanto, l'Alleanza del Nord, con la collaborazione di membri paramilitari della CIA e delle Forze Speciali, inizi\u00f2 la sua parte dell'offensiva: conquistare Mazar-i Sharif, tagliare le linee di rifornimento talebane provenienti dal nord e infine avanzare verso Kabul.\nL'avanzata verso Mazar-i Sharif.\nIl 9 novembre 2001 inizi\u00f2 la battaglia di Mazar-i Sharif. Gli USA bombardarono a tappeto la difesa talebana, concentrata nelle gole di \"Chesmay-i Safa\", attraverso le quali si entra nella citt\u00e0. Alle 14, l'Alleanza del nord avanz\u00f2 da sud e da ovest, occupando la base militare principale della citt\u00e0 e l'aeroporto, costringendo dunque i talebani alla ritirata verso la citt\u00e0. Nel giro di sole quattro ore la battaglia era conclusa. I talebani si ritirarono verso sud ed est e Mazar-i Sharif venne conquistata.\nIl giorno dopo la citt\u00e0 venne data al saccheggio. Miliziani dell'Alleanza del nord che perlustravano la citt\u00e0 in cerca di bottino, fucilarono seduta stante numerose persone sospettate di avere simpatie talebane. Venne inoltre scoperto, all'interno di una scuola, un rifugio di circa 520 talebani provati dai combattimenti, per lo pi\u00f9 provenienti dal Pakistan. Anch'essi vennero sommariamente giustiziati.\nSempre lo stesso giorno, l'Alleanza progred\u00ec rapidamente in direzione nord. La caduta di Mazar-i Sharif aveva portato alla resa diverse posizioni talebane. Molti comandanti talebani decisero di cambiare fazione piuttosto che morire. Molte delle loro truppe di prima linea erano state aggirate e circondate nella citt\u00e0 settentrionale di Kunduz, dato che l'Alleanza del nord li aveva superati puntando a sud. Anche nel sud la loro tenuta pareva compromessa. La polizia religiosa interruppe i propri regolari pattugliamenti. Sembrava che il regime sarebbe collassato nel giro di poco tempo.\nLa seconda caduta di Kabul.\nNella notte del 12 novembre 2001 le forze talebane, col favore dell'oscurit\u00e0, abbandonarono Kabul. L'esercito dell'Alleanza giunse presso la citt\u00e0 nel pomeriggio successivo, trovando una resistenza di circa una ventina di soldati nascosti nel parco cittadino. Ora anche Kabul era in mano alleata.\nNel giro di 24 ore dalla caduta di Kabul, vennero prese anche tutte le province lungo il confine iraniano, tra cui anche la citt\u00e0 di Herat. I comandanti pashtun locali e gli alleati controllavano ormai il nord-ovest del paese, inclusa Jalalabad. Quel che restava dell'esercito talebano e dei volontari pakistani si ritir\u00f2 a nord, verso Konduz, e a sud-est, verso Qandahar, per preparare la difesa ad oltranza.\nCirca 2\u00a0000 membri di al-Q\u0101\u02bfida e dei talebani, tra cui forse anche lo stesso bin Laden, si raggrupparono nelle caverne delle montagne di Tora Bora, 50 chilometri a sud-ovest di Jalalabad. Il 16 novembre 2001 l'aviazione statunitense inizi\u00f2 a bombardare la zona, mentre la CIA e le forze speciali reclutarono alcuni capi tribali locali che avrebbero partecipato a un imminente attacco alle caverne.\nLa caduta di Konduz.\nSempre il 16 novembre 2001 inizi\u00f2 l'assedio di Konduz, che prosegu\u00ec con nove giorni di combattimenti terrestri e aerei. I talebani all'interno della citt\u00e0 si arresero tra il 25 e il 26 novembre 2001. Poco prima della resa alcuni velivoli pakistani evacuarono diverse centinaia di soldati e membri dell'intelligence del Pakistan inviati in aiuto al regime talebano contro l'Alleanza del nord prima dell'invasione statunitense.\nSi crede che almeno 5\u00a0000 persone in totale siano state fatte evacuare dalla regione, tra cui anche truppe di al-Q\u0101\u02bfida e dei talebani, alleate ai pakistani in Afghanistan.\nLa rivolta di Qala-i Jangi.\nIl 25 novembre 2001, mentre alcuni prigionieri catturati nel corso della battaglia di Konduz venivano condotti alla fortezza medievale di Qala-i Jangi, nei pressi di Mazar-i Sharif, i talebani attaccarono le forze dell'Alleanza del nord. Questo attacco port\u00f2 alla rivolta di 8000 prigionieri i quali occuparono l'ala sud in cui era presente un deposito di armi leggere. Un agente della CIA, \"Johnny Micheal Spann\", venne ucciso mentre stava interrogando dei prigionieri, divenendo cos\u00ec la prima vittima statunitense della guerra.\nLa rivolta venne sedata dopo sette giorni di combattimenti attraverso gli sforzi di un'unit\u00e0 dell'SBS, alcuni Berretti verdi e miliziani dell'Alleanza del nord. I bombardieri AC-130 presero parte all'azione fornendo supporto in diverse occasioni, come anche un raid aereo. Vennero uccisi 230 talebani e 100 miliziani dell'Alleanza del nord, i prigionieri superstiti vennero trasferiti nel carcere di Sheberghan in camion portacontainer nei quali gran parte mor\u00ec asfissiata. La rivolta segn\u00f2 la fine dei combattimenti nell'Afghanistan settentrionale, zona ormai sotto il controllo alleato e dell'Alleanza del nord.\nLa presa di Qandahar.\nVerso la fine di novembre Kandahar, luogo di origine dei talebani e ultimo loro avamposto, si trovava sotto pressione crescente. Circa 3\u00a0000 miliziani, guidati da Hamid Karzai, uomo di simpatie filo occidentali e leale nei confronti del precedente governo afgano, avanz\u00f2 verso la citt\u00e0 da est, tagliandone i rifornimenti. Nel frattempo, l'Alleanza del nord proseguiva la sua avanzata da nord e da nord-est, mentre circa 1\u00a0000 Marines statunitensi, giunti per mezzo di elicotteri CH-53E Super Stallion, stabilirono un campo base a sud di Qandahar.\nIl 26 novembre 2001 si verific\u00f2 il primo importante scontro a fuoco nella zona, quando 15 veicoli armati si avvicinarono alla base statunitense dove vennero distrutti da alcuni elicotteri. Intanto, gli attacchi aerei continuarono a indebolire i talebani all'interno di Qandahar, dove il loro leader, il mullah \u02bfOmar, si era nascosto. I talebani verso la fine di novembre controllavano solo 4 delle 30 province afghane; avendo compreso di essere vicino alla sconfitta totale, il mullah Omar spron\u00f2 le proprie forze a combattere fino alla morte.\nPoich\u00e9 i Talebani erano sul punto di perdere la loro roccaforte, l'attenzione statunitense si concentr\u00f2 su Tora Bora. Milizie tribali del posto, che contavano su oltre 2\u00a0000 uomini, sostenuti, finanziati ed organizzati dalle Forze Speciali e dalla CIA, continuavano ad affluire per l'attacco, mentre continuavano i pesanti bombardamenti di sospette posizioni di al-Q\u0101\u02bfida. Si rifer\u00ec di 100-200 civili morti quando 25 bombe devastarono un villaggio ai piedi della regione di Tora Bora e delle Montagne Bianche. Il 2 dicembre 2001, un gruppo di 20 commando statunitensi fu portato in elicottero per supportare l'operazione. Il 5 dicembre 2001, la milizia afghana prese il controllo del bassopiano sotto le grotte montagnose tenute dai combattenti di al-Q\u0101\u02bfida e allest\u00ec le postazioni dei carri per attaccare le forze nemiche. I combattenti di al-Q\u0101\u02bfida si ritirarono con i loro mortai e lanciagranate su posizioni pi\u00f9 elevate.\nIl 6 dicembre 2001, il mullah Omar inizi\u00f2 finalmente a dare segno di essere pronto a lasciare Qandahar. Con le sue truppe decimate dai pesanti bombardamenti statunitensi e dovendo rimanere asserragliato nella citt\u00e0 per evitare di diventare un facile bersaglio, anche il suo morale croll\u00f2. Avendo compreso che non avrebbe potuto tenere Qandahar ancora a lungo, inizi\u00f2 a dar segno di voler negoziare, per cedere la citt\u00e0 ai capi tribali, purch\u00e9 lui e i suoi uomini pi\u00f9 importanti ricevessero una qualche protezione. Il governo statunitense rifiut\u00f2 ogni compromesso per Omar o qualunque leader talebano.\nIl 7 dicembre 2001, il mullah Mohammad \u02bfOmar sgattaiol\u00f2 fuori dalla citt\u00e0 di Qandahar con un gruppo di fedelissimi e si spost\u00f2 a nord ovest nelle montagne dell'Oruzgan, senza mantenere la promessa di consegnare i suoi combattenti e le armi, che quindi rimasero da soli di fronte agli avversari che avanzavano. Fu visto per l'ultima volta mentre guidava un gruppo di suoi miliziani su un convoglio di moto.\nAltri membri della leadership talebana fuggirono in Pakistan attraverso i remoti passaggi di \"Paktia\" e della Paktika. In ogni caso Qandahar, l'ultima citt\u00e0 controllata dai Talebani, era caduta, e la maggior parte dei combattenti talebani allo sbando. La citt\u00e0 di confine di Spin Boldak si arrese lo stesso giorno, segnando la fine del controllo talebano in Afghanistan. Le forze tribali afghane guidate da \"Gul Agha\" presero la citt\u00e0 di Qandahar, mentre i Marines presero il controllo dell'aeroporto al di fuori della citt\u00e0 e vi realizzarono una base statunitense.\nLa battaglia di Tora Bora.\nCombattenti di al-Q\u0101\u02bfida resistevano ancora nelle montagne di Tora Bora. La milizia tribale anti-talebana continuava comunque una tenace avanzata attraverso un difficile terreno, accompagnato dai pesanti attacchi aerei portati avanti dalle Forze Speciali statunitensi. Prevedendo la sconfitta e dichiarandosi riluttanti a combattere altri musulmani, le forze di al-Q\u0101\u02bfida concordarono una tregua per avere il tempo di raccogliere e consegnare le armi. Col senno di poi, per\u00f2, molti ritengono che la tregua fosse solo un trucco per avere una pausa sufficiente per permettere a importanti membri di al-Q\u0101\u02bfida, incluso Osama bin Laden, di fuggire.\nIl 12 dicembre 2001, i combattimenti ricominciarono, probabilmente accesi da una retroguardia talebana, allo scopo di guadagnare tempo e permettere la fuga del grosso delle loro forze attraverso le Montagne Bianche, verso le aree tribali del Pakistan. Ancora una volta, le forze tribali afgane aiutate dalle truppe per le operazioni speciali statunitensi e da supporto aereo costrinsero i militanti di al-Q\u0101\u02bfida ad asserragliarsi in grotte e bunker sparsi su tutta la regione montuosa. Il 17 dicembre 2001, l'ultimo complesso di grotte venne preso e i suoi difensori fuggirono. Una perquisizione della zona da parte di truppe statunitensi continu\u00f2 in gennaio, ma non emerse alcun segno di bin Laden o di al-Q\u0101\u02bfida in generale. \u00c8 pressoch\u00e9 unanime l'opinione che fossero gi\u00e0 fuggiti da tempo nelle regioni tribali del Pakistan a sud ed est. Si ritiene che circa 200 combattenti di al-Q\u0101\u02bfida siano stati uccisi durante la battaglia, insieme a un non definito numero di combattenti tribali anti-talebani. Non fu riportata la morte di alcun statunitense.\n2002: Operazione Anaconda.\nDopo Tora Bora, le forze statunitensi e i loro alleati afghani consolidarono la loro posizione nel paese. A seguito di una Loya jirga, ovvero un grande consiglio delle maggiori fazioni afghane, capi tribali, ed ex-esiliati, venne formato a Kabul un governo \"ad interim\" sotto la guida di Hamid Karzai. Le forze statunitensi stabilirono la loro base principale nella base aerea di Bagram, poco a nord di Kabul. Anche l'aeroporto di Kabul divenne un'importante area per basi statunitensi. Furono stabiliti molti avamposti nelle province orientali per catturare talebani e fuggitivi di al-Q\u0101\u02bfida. Il numero di truppe della coalizione a guida statunitense operanti nel paese crebbe fino a pi\u00f9 di 10\u00a0000. Nel frattempo, i talebani e al-Q\u0101\u02bfida non si erano arresi. Le forze di al-Q\u0101\u02bfida iniziarono a riorganizzarsi nelle montagne di \"Shahi-Kot\" nella provincia di Paktia, nel gennaio e febbraio del 2002. Anche un fuggitivo talebano nella provincia di Paktia, il mullah \"Saifur Rehman,\" inizi\u00f2 a ricostituire alcune delle truppe della sua milizia in supporto ai combattenti talebani. Radunarono pi\u00f9 di 1\u00a0000 uomini per l'inizio di marzo del 2002. L'intenzione dei ribelli era di usare la regione come base per lanciare attacchi di guerriglia e possibilmente una pi\u00f9 grande offensiva simile a quella dei \"mujahidin\" che combatterono le truppe sovietiche negli anni ottanta.\nLe fonti di intelligence degli Stati Uniti e della milizia alleata afghana notarono presto questa disposizione nella provincia di Paktia e prepararono una massiccia offensiva per contrastarla. Il 2 marzo 2002, le forze afghane e statunitensi lanciarono un'offensiva contro le forze di al-Q\u0101\u02bfida e dei Talebani radicate nelle montagne di \"Shahi-Kot\", a sudest di Gardez. Le forze ribelli, che usavano armi leggere, RPG e mortai, erano trincerate in grotte e bunker in pendii a un'altitudine di circa 3\u00a0000 metri. Usavano la tattica della \"\"toccata e fuga\", aprendo il fuoco sulle forze statunitensi e afghane e poi ritirandosi nelle grotte e nei bunker per evitare il fuoco di ritorno e gli incessanti bombardamenti aerei. A peggiorare la situazione delle truppe della coalizione, vi era la sottostima dei comandanti statunitensi sulle forze di al-Q\u0101\u02bfida e dei Talebani, ritenendole un piccolo gruppo isolato di meno di 200 unit\u00e0. Risult\u00f2 da alcune stime poi che i guerriglieri erano fra i 1\u00a0000 e i 5\u00a0000 uomini, che stavano inoltre ricevendo rinforzi.\nAl 6 marzo 2002, 8 statunitensi, 7 afghani e circa 400 talebani erano stati uccisi in diversi combattimenti. Le perdite della coalizione furono causate dal fuoco amico, che uccise un soldato, dalla caduta di due elicotteri a causa di RPG ed armi leggere, quando ne morirono altri 7, e durante una fase delle operazioni statunitensi in quello che era stato chiamato \"Obiettivo Ginger\"\" durante la quale vi furono dozzine di feriti. Ad ogni modo, diverse centinaia di guerriglieri evitarono la trappola fuggendo verso le aree tribali del Waziristan, attraverso il confine con il Pakistan.\nOperazioni post-Anaconda.\nDopo la battaglia a Shahi-Kot, si ritiene che i combattenti di al-Q\u0101\u02bfida stabilirono rifugi presso protettori tribali in Pakistan, da dove ripresero le forze, iniziando a partire dei mesi estivi del 2002, a lanciare incursioni oltre confine, contro le forze statunitensi. Unit\u00e0 di guerriglia, in numero compreso fra i 5 e i 25 uomini, attraversavano ancora regolarmente il confine, dai loro rifugi in Pakistan, per lanciare razzi verso le basi statunitensi e per tendere imboscate a convogli e pattuglie statunitensi, a truppe dell'Esercito Nazionale Afghano, a forze miliziane afghane che lavorano con la coalizione a guida statunitense, e a organizzazioni non governative. L'area intorno alla base statunitense a \"Shkin\" nella provincia di \"Paktika\" ha visto alcune delle attivit\u00e0 pi\u00f9 dure.\nNel frattempo, forze talebane continuarono a rimanere nascoste nelle regioni rurali delle quattro province meridionali che formavano il cuore del potere talebano: Qandahar, Zabol, Helmand e Uruzugan. Sulla scia dell'Operazione Anaconda, il Pentagono richiese che i Royal Marines britannici, ben addestrati alla guerra montana, fossero schierati. Questi condussero numerose missioni in diverse settimane con risultati piuttosto limitati. I Talebani, che durante l'estate del 2002 contavano centinaia di uomini, evitavano gli scontri diretti con le forze statunitensi e i loro alleati afghani il pi\u00f9 possibile e durante le operazioni si rintanavano nelle grotte e nei tunnel delle vaste catene montuose afghane o oltre il confine col Pakistan.\n2003-2005: la nuova insurrezione talebana.\nPer tutta l'estate del 2002 i Talebani cercarono di evitare le forze armate statunitensi. Successivamente iniziarono gradualmente a riorganizzarsi, iniziando i preparativi per lanciare l'insurrezione che il \"mullah Muhammad Omar\" aveva promesso durante gli ultimi giorni di potere dei Talebani. Nel settembre 2002, le forze talebane iniziarono il reclutamento nelle aree Pashtun, sia in Afghanistan, che in Pakistan, per lanciare una nuova \"jih\u0101d\" contro il governo afghano e la coalizione a guida statunitense. In molti villaggi a forte presenza talebana, nel sudest dell'Afghanistan, iniziarono anche ad apparire pamphlet distribuiti in segreto durante la notte, che esortavano alla guerra santa. Secondo fonti afghane e ad un comunicato delle Nazioni Unite, vennero creati da fuggitivi al-Q\u0101\u02bfida e talebani, piccoli campi di addestramento mobili lungo il confine con il Pakistan, allo scopo di addestrare nuove reclute nella guerriglia e nelle tattiche terroristiche. La maggior parte di loro erano reclutate nelle madrase o nelle scuole religiose delle aree tribali del Pakistan, da dove provenivano inizialmente i Talebani. Le basi maggiori, alcune con almeno 200 uomini, furono create nelle aree montuose pakistane nell'estate del 2003. La volont\u00e0 dei paramilitari pakistani posti ai valichi di confine di evitare infiltrazioni del genere fu messa in discussione e le operazioni militari pakistane si rivelarono quasi inefficaci.\nI Talebani gradualmente riorganizzarono e ricostituirono le proprie forze durante l'inverno, preparandosi ad un'offensiva estiva. Stabilirono un nuovo tipo di operazione: radunarsi in gruppi di circa 50 persone per lanciare attacchi ad avamposti isolati e a convogli di soldati afghani, polizia o milizia e poi dividersi in gruppi di 5-10 uomini per evitare la successiva reazione. Le forze statunitensi con questa strategia venivano attaccate indirettamente con razzi sulle loro basi e con ordigni esplosivi improvvisati. Per coordinare la strategia, il mullah \u02bfOmar nomin\u00f2 un consiglio di 10 uomini per la Resistenza, con s\u00e9 stesso a capo. Furono stabilite cinque zone operative, assegnate a vari comandanti talebani, come il leader chiave talebano mullah Dadullah incaricato delle operazioni nella provincia di Zabol. Le forze di al-Q\u0101\u02bfida, ad est, decisero di intraprendere una audace strategia, concentrandosi sugli statunitensi e catturandoli, quando potevano, con elaborate imboscate.\nIl primo segno che le forze talebane si stavano riorganizzando emerse il 27 gennaio 2003 durante l'Operazione Mongoose, quando un gruppo di combattenti alleati dei Talebani, e con l'Hezb-i Islami, furono scoperti e attaccati dalle forze statunitensi nel complesso di grotte di \"Adi Ghar,\" 24\u00a0km a nord di \"Spin Boldak\". Fu registrata la morte di 18 ribelli e nessuno statunitense. Si sospett\u00f2 che la zona fosse una base dove giungevano rifornimenti e combattenti dal Pakistan. I primi attacchi di gruppi talebani relativamente grandi, su obiettivi afghani, avvennero pi\u00f9 o meno in quello stesso periodo.\nNel corso dell'estate, gli attacchi crebbero gradualmente di frequenza nel cuore del \"\"territorio talebano\". Dozzine di soldati governativi afghani, organizzazioni non governative, lavoratori umanitari e diversi soldati statunitensi morirono in raid, imboscate e attacchi con razzi leggeri. In aggiunta agli attacchi della guerriglia, i combattenti talebani iniziarono a radunare le loro forze nel distretto di \"Dai Chopan\", nello Zabol, che attraversa anche la provincia di Kandahar e l'Uruzgan ed \u00e8 proprio al centro del territorio talebano. Il distretto di \"Dai Chopan\" \u00e8 un angolo remoto e scarsamente popolato dell'Afghanistan del sud-est composto di alture, montagne rocciose intervallate da stretti anfratti. I combattenti talebani decisero che quella era l'area perfetta per creare una roccaforte contro il governo afghano e le forze della coalizione. Durante il corso dell'estate, si radun\u00f2 nell'area quella che forse fu la pi\u00f9 grande concentrazione di militanti talebani dalla caduta del regime, con pi\u00f9 di 1\u00a0000 guerriglieri. Pi\u00f9 di 200 persone, incluse molte dozzine di poliziotti afghani, furono uccise nell'agosto del 2003 mentre i combattenti talebani prendevano forza.\nRisposta della coalizione.\nCome risultato, le forze della coalizione iniziarono a preparare offensive per sradicare le forze ribelli. Nel tardo agosto 2005, le forze governative afghane aiutate dalle truppe e da pesanti bombardamenti aerei statunitensi avanzarono sulle posizioni talebane dentro la roccaforte di montagna. Dopo una battaglia durata una settimana, le forze talebane furono sbaragliate, stando a stime del governo afghano, con pi\u00f9 di 124 combattenti morti. Alcuni portavoce talebani, comunque, negarono un cos\u00ec alto numero di vittime, mentre le stime statunitensi furono pi\u00f9 contenute. \n2006: la NATO nell'Afghanistan meridionale.\nDal gennaio 2006, una forza internazionale di assistenza per la sicurezze (ISAF) della NATO inizi\u00f2 a rimpiazzare truppe statunitensi nell'Afghanistan meridionale come parte dell'Operazione Enduring Freedom. La 16\u00aa Brigata aerea britannica di assalto, in seguito rinforzata da Royal Marines, formava il cuore della forza nell'Afghanistan meridionale, insieme a truppe ed elicotteri provenienti da Australia, Canada e Paesi Bassi. La forza iniziale era composta da circa 3\u00a0300 britannici, 2\u00a0300 canadesi, 1\u00a0400 olandesi, 280 danesi, 300 australiani e 150 estoni. Il supporto aereo era fornito da aerei ed elicotteri da combattimento statunitensi, britannici, olandesi, norvegesi e francesi.\nNel gennaio 2006, obiettivo della NATO in Afghanistan meridionale era l'organizzazione di squadre di ricostruzione provinciale guidate dai britannici, nell'Helmand, mentre i Paesi Bassi ed il Canada avrebbero dovuto guidare simili progetti, rispettivamente nell'Oruzgan e nella provincia di Kandahar. Figure talebane locali si opposero alla forza in arrivo e promisero di resistere.\nL'Afghanistan meridionale affront\u00f2 nel 2006 la pi\u00f9 grande ondata di penetrazione nel paese dalla caduta del regime talebano nel 2001, realizzata da forze NATO a guida statunitense. Le operazioni NATO furono governate da comandanti britannici, canadesi e olandesi. L\"Operazione Avanzata Montana\" venne lanciata il 17 maggio 2006. Nel luglio 2006 forze canadesi lanciarono l\"Operazione Medusa,\" in un ulteriore tentativo di liberare le aree dai Talebani, sostenuti dalle forze statunitensi, britanniche, olandesi e danesi. In seguito le operazioni NATO inclusero l\"Operazione Furia Montana\" e l\"Operazione Falcon Summit\". La lotta delle forze NATO si intensific\u00f2 nella seconda met\u00e0 del 2006. La NATO ebbe successo in vittorie tattiche sui Talebani restringendone fortemente le aree controllate, ma i Talebani non furono completamente sconfitti, costringendo la NATO a continuare le operazioni nel 2007.\nNel novembre del 2006, il Consiglio di Sicurezza delle Nazioni Unite avvert\u00ec che l'Afghanistan sarebbe potuto divenire uno stato fallito a causa della crescente violenza talebana, la crescita della produzione di droga e la fragile istituzione dello Stato afgano. Nel 2006, l'Afghanistan si classific\u00f2 10\u00aa nella classifica degli Stati falliti, da 11\u00aa nel 2005. Dal 2005 al 2006, crebbe il numero di attacchi suicidi, attacchi con fuoco diretto e con ordigni esplosivi improvvisati. Documenti di intelligence declassificati mostrano come i rifugi di al-Q\u0101\u02bfida, dei Talebani, della Rete Haqqani e dell\"Hezb-i Islami\" siano cresciuti di quattro volte in quell'anno. La campagna in Afghanistan ha eliminato con successo i Talebani ma ha avuto molto meno successo nel raggiungere l'obiettivo primario di assicurare che al-Q\u0101\u02bfida non potesse pi\u00f9 operare in Afghanistan.\n2007: offensiva della Coalizione.\nIl 13 gennaio 2007 una forza britannica, guidata dai Royal Marines, lanci\u00f2 un'operazione per attaccare un'importante roccaforte talebana nella provincia meridionale di Helmand. Dopo diverse ore di intensi combattimenti i Marines si raggrupparono: si scopr\u00ec che il caporale Matthew Ford del 45\u00ba Commando dei Royal Marines era scomparso. Fu lanciata una missione di recupero per ritrovare il caporale, usando quattro marine volontari legati alle ali di due elicotteri Apache. Identificato il luogo di prigionia, gli Apache atterrarono sotto il fuoco nemico e, una volta che i soldati furono dentro il campo, i quattro marine riuscirono a recuperare il caporale Ford, ormai deceduto. Nessuno dei quattro soccorritori rimase ferito nella missione.\nNel gennaio e nel febbraio del 2007, i Royal Marines britannici condussero l\"Operazione Vulcano\" per eliminare i ribelli presenti nel villaggio di \"Barikju\", a nord di \"Kajaki\". Nel marzo fu lanciata l\"Operazione Achille\" alla quale parteciparono, oltre a soldati statunitensi e britannici, anche olandesi e canadesi. L'obiettivo dell'offensiva fu quello di togliere la provincia di Helmand dalle mani dei Talebani. Il 13 maggio 2007, durante uno scontro fra questi ultimi e truppe afghane e della Coalizione, viene annunciata la morte del mullah Dadullah, uno dei pi\u00f9 importanti comandanti talebani.\nNel dicembre del 2007 i talebani, dopo alcuni giorni di assedio, furono costretti ad abbandonare la citt\u00e0 di Musa Qala nelle mani dell'esercito regolare, assedio durante il quali vi furono anche vittime civili: fino ad allora era la citt\u00e0 pi\u00f9 importante controllata dai talebani.\n2009: operazione \"Colpo di Spada\".\nNel luglio 2009 le forze della coalizione lanciarono una vasta offensiva, denominata \"Colpo di Spada\"\" (Khanjar), nella valle di Helmand. \nL'obiettivo dell'operazione era quella di allontanare i talebani dai villaggi e consolidare la presenza delle forze della Coalizione in vista delle elezioni del 20 agosto 2009, in quella che fu una replica della strategia adottata nel 2008 in Iraq.L'offensiva vide una recrudescenza degli scontri tra le forze ISAF e i talebani, All'operazione \"Colpo di Spada\" si susseguirono altre offensive militari che presero il via alcune settimane dopo, tra queste quella denominata \"Easter Resolve II\", il cui obiettivo era sottrarre alla guerriglia talebana il distretto di \"Nawzad\" per tagliare i rifornimenti.\n2020: l'accordo di Doha.\nIl 29 febbraio 2020 a Doha, in Qatar, viene siglato uno storico accordo tra le due parti per far s\u00ec che le truppe statunitensi lascino il territorio afgano in 14 mesi, segno della distensione dei rapporti tra i due paesi. Il 10 marzo dello stesso anno, viene annunciato il ritiro di 3400 soldati statunitensi (entro 135 giorni) e lo scarceramento di 1500 talebani.\n2021: Ritirata statunitense e la terza caduta di Kabul.\nNel maggio 2021 le truppe statunitensi e la coalizione NATO iniziano la ritirata delle ultime truppe dall'Afghanistan. Gli Stati Uniti abbandonano la base aerea di Bagram, il quartier generale di tutte le operazioni militari dall'inizio del conflitto. In concomitanza con il ritiro, i Talebani lanciano un'offensiva su vasta scala ed avanzano, occupando diverse aree del Paese, tra cui le province di Badakhshan e Takhar. In agosto il Pentagono invia bombardieri strategici per fermare l'avanzata e poi predispone il trasferimento dell'ambasciata USA vicino all'aeroporto di Kabul, lasciando nella capitale Afghana solo il personale necessario e inviando circa 3.000 soldati statunitensi per la difesa e l'evacuazione in caso di caduta di Kabul. Altre ambasciate estere si sono trasferite, come quella statunitense, vicino all'aeroporto.\nIl 15 agosto 2021 i Talebani entrano a Kabul, incontrando una scarsa resistenza. Nel pomeriggio viene reso noto che il Presidente Ashraf Ghani ha lasciato l'Afghanistan alla volta del Tagikistan, mentre altre fonti indicano l'Uzbekistan; anche il Presidente della Camera del Popolo Mir Rahman Rahmani fugge alla volta del Pakistan. Dopo la fuga di Ghani le rimanenti forze lealiste abbandonano i posti di combattimento e le Forze Armate dell'Afghanistan cessano di fatto di esistere.\nLa sera del 15 agosto i Talebano occupano l'Arg, ammainano la bandiera della repubblica afghana e issano la loro bandiera sulla torre del palazzo. Il 19 agosto 2021 gli Studenti Coranici proclamano la restaurazione dell'Emirato Islamico dell'Afghanistan.\nLa resistenza nel Panjshir.\nIl 17 agosto il vicepresidente afghano Amrullah Saleh, ritiratosi nella valle del Panjshir, si proclama Presidente \"ad interim\" dell'Afghanistan, ai sensi dell'articolo 67 della Costituzione afghana del 2004, invitando tutti coloro che ancora si oppongono ai Talebani a raggiungere la Valle per costituire un movimento di resistenza. La sua proclamazione \u00e8 sostenuta da Ahmad Massoud e dal Ministro della Difesa Bismillah Khan Mohammadi. Il giorno seguente la resistenza riprende il controllo della citt\u00e0 di Charikar.\nLe forze in campo.\nCoalizione internazionale.\nLa prima ondata di attacchi fu condotta solo da forze statunitensi e britanniche. Fin dal primo periodo d'invasione, a queste forze furono aggiunte truppe e aerei provenienti dall'Australia,dal Canada, dalla Danimarca, dalla Francia, dalla Germania, dall'Italia, dai Paesi Bassi, dalla Nuova Zelanda e dalla Norvegia, fra le altre. Nel 2006 erano presenti circa 33\u00a0000 soldati.\nLe forze internazionali si occuparono inoltre di fornire supporto ed addestramento all'esercito afghano che contava sui 94\u00a0000 effettivi, ed alla polizia che ne contava invece circa 80\u00a0000.\nIl 1\u00ba dicembre 2009 il presidente USA Obama dichiar\u00f2 di voler inviare altri 30\u00a0000 soldati nel paese, portando il numero complessivo statunitense ad oltre i 100\u00a0000. Fu altres\u00ec previsto un rafforzamento degli altri contingenti internazionali con un invio ulteriore, dalle 5\u00a0000 alle 10\u00a0000 unit\u00e0.\nLa Forza Internazionale di Assistenza alla Sicurezza (ISAF).\nL'International Security Assistance Force (ISAF) fu una forza internazionale di stabilizzazione dell'Afghanistan autorizzata dal Consiglio di Sicurezza delle Nazioni Unite il 20 dicembre 2001. Al 5 ottobre 2006 l'ISAF contava un personale di circa 32\u00a0000 uomini provenienti da 34 nazioni.\nIl 31 luglio 2006, la Forza Internazionale di Assistenza per la Sicurezza guidata dalla NATO assunse il comando del sud del Paese, mentre il 5 ottobre 2006 anche dell'Afghanistan orientale. Il contingente ISAF, ad ottobre 2009, disponeva di 67\u00a0700 soldati nel paese, di cui 36\u00a0000 circa statunitensi.\nCosto dell'intervento nella guerra dei Paesi occidentali.\nSecondo l'Osservatorio sulle Spese Militari italiane un computo preciso di tutte le spese sostenute \u00e8 impossibile a causa delle spese indirette quali ad esempio l'acquisto di attrezzature e mezzi; dai resoconti ufficiali risultano dopo 17 anni di guerra 900 miliardi di dollari di spese totali: 827 miliardi di dollari sostenuto dagli Stati Uniti, 45 miliardi di euro del Regno Unito, 10 miliardi di euro della Germania, pi\u00f9 le contribuzioni nazionali ai budget e fondi NATO destinati all\u2019Afghanistan (oltre 7 miliardi di euro).\nCosto dell'intervento nella guerra dell'Italia.\nIl costo della guerra in Afghanistan previsto nel 2011, da parte italiana fu di 650 milioni di euro. La presenza fu di 4\u00a0200 soldati italiani presenti in Afghanistan, 750 mezzi terrestri tra carri armati, blindati, camion e ruspe, 30 velivoli di cui 4 caccia-bombardieri, 8 elicotteri da attacco, 4 da sostegno al combattimento, 10 da trasporto truppe, e 4 droni. A questo vanno aggiunti 2 milioni di euro a favore dell'esercito afgano, 2 milioni di euro a favore della polizia afgana, pi\u00f9 367\u00a0000 euro per il personale della Croce Rossa Italiana attiva in Afghanistan, per un totale di circa 654\u00a0367\u00a0000\u00a0\u20ac.\nNel periodo 2002-2014 l'esborso totale da parte dei contribuenti italiani \u00e8 stato di 5 miliardi di euro, cio\u00e8 circa 1\u00a0053\u00a0741\u00a0\u20ac al giorno, secondo il parlamentare del Movimento 5 Stelle Alessandro Di Battista.\nLe compagnie militari private.\nA dicembre 2009 erano presenti circa 104\u00a0000 soldati delle milizie private (mercenari), generalmente per conto del governo degli Stati Uniti d'America. Tuttavia in seguito al previsto aumento delle truppe nel paese questa cifra sar\u00e0 destinata a salire a circa 160\u00a0000 effettivi, risultando cos\u00ec la forza militare pi\u00f9 numerosa nel paese.\nLa diplomazia internazionale.\nAttivit\u00e0 diplomatica.\nIncontri di vari leader afghani furono organizzati dalle Nazioni Unite e si svolsero in Germania. Non parteciparono i Talebani. Questi incontri produssero un governo ad interim e un accordo per permettere a una forza di peacekeeping delle Nazioni Unite di entrare nell'Afghanistan. Le risoluzioni ONU del 14 novembre 2001 includevano una \"\"condanna dei Talebani per avere permesso che l'Afghanistan venisse utilizzato come base per l'esportazione del terrorismo attraverso la rete al-Q\u0101\u02bfida ed altri gruppi terroristici e per aver garantito sicuro asilo a Osama bin Laden, al-Q\u0101\u02bfida e altri loro associati, e in questo contesto supporto alla popolazione afghana per rimpiazzare il regime talebano\".\"\nLa risoluzione ONU del 20 dicembre 2001, \"Supporto agli sforzi internazionali per sradicare il terrorismo, in accordo con lo statuto delle Nazioni Unite e anche riaffermazione della sua risoluzione n. 1368 (2001) del 12 settembre 2001 e n. 1373 (2001) del 28 settembre 2001.\"\nAttivit\u00e0 umanitarie.\nSi ritiene che in Afghanistan ci siano stati 1,5 milioni persone che soffrivano per fame, mentre 7 milioni e mezzo fossero sofferenti per il risultato della grave situazione generale del Paese: la combinazione di guerra civile, carestia legata alla siccit\u00e0, e, per estensione, l'oppressivo regime talebano e l'invasione a guida statunitense.\nIl Pakistan, le Nazioni Unite, ed organizzazioni umanitarie private internazionali, iniziarono ad attivare un grande sforzo umanitario, in aggiunta ai gi\u00e0 grandi sforzi dedicati per i rifugiati e per le forniture di cibo. Il Programma Alimentare Mondiale delle Nazioni Unite sospese le attivit\u00e0 in Afghanistan all'inizio dei bombardamenti. Le attivit\u00e0 ripresero per\u00f2 all'inizio del dicembre 2001, con una distribuzione giornaliera di 3\u00a0000 tonnellate di beni di consumo, cibi e medicinali. Si ritiene comunque che dal gennaio 2002, per fornire un aiuto sufficiente, siano state necessarie 30\u00a0000 tonnellate di cibo.\nLa Focus Humanitarian Assistance (FOCUS), un'affiliata dell'Aga Khan Development Network (ADKN), continu\u00f2 a operare con attivit\u00e0 di riabilitazione ed aiuto, mantenendo le sue operazioni nonostante la crisi e la chiusura di varie frontiere afghane. Nel corso del 2001, la FOCUS procur\u00f2, per la fine del settembre 2011, cibo e altre assistenze a pi\u00f9 di 450\u00a0000 persone, distribuendo 1\u00a0400 tonnellate di cibo a circa 50\u00a0000 persone vulnerabili. Per l'ottobre del 2001 aveva distribuito pi\u00f9 di 10\u00a0000 tonnellate di cibo in Badakhshan, con altre 4\u00a0000 tonnellate nel programma per la distribuzione a persone vulnerabili nelle aree di montagna della provincia. La FOCUS aveva anche creato un programma agrario attraverso finanziamento di villaggi agricoli, nel progetto che potessero, a loro volta, produrre 30\u00a0000 tonnellate di cereali all'anno.\nIl 1\u00ba novembre, C-17 statunitensi volando a 10\u00a0000\u00a0m d'altezza lanciarono 1\u00a0000\u00a0000 di pacchi di cibo e medicine contrassegnati con una bandiera statunitense. Medici Senza Frontiere la defin\u00ec un'operazione di propaganda trasparente, e disse che usare medicinali senza consultazione medica \u00e8 molto pi\u00f9 probabilmente nocivo che benefico. Thomas Gonnet, capo delle operazioni di Azione Contro la Fame in Afghanistan afferm\u00f2 che era una mera '\"azione di marketing\".\nAttivit\u00e0 di formazione per la polizia locale.\nNel settembre 2016 il SIGAR calcola in 113,1 miliardi di dollari il fondo per la formazione di esercito e polizia locali, e denuncia il fallimento di questa operazione a causa della dilagante corruzione.\nLe conseguenze internazionali.\nLa reazione dell'opinione pubblica.\nNell'ottobre del 2001 sondaggi indicarono che circa l'88% degli statunitensi sosteneva la guerra in Afghanistan contro il 10% che disapprovava. Anche nel Regno Unito i favorevoli al conflitto erano pi\u00f9 del 60% del campione intervistato.\nNel dicembre 2006, il 61% degli statunitensi riteneva che gli Stati Uniti avessero preso la decisione giusta riguardo all'uso della forza militare, contro il 29% che si opponeva. Nel settembre del 2009 la situazione si \u00e8 ribaltata: negli Stati Uniti la percentuale dei contrari alla guerra in Afghanistan ha superato, per la prima volta dal 2001, quello dei favorevoli, scesi al 47% secondo un sondaggio del \"Washington Post\" e della ABC News, addirittura al 41% secondo un altro sondaggio della Cnn. In Gran Bretagna, secondo un sondaggio commissionato dal \"Daily Telegraph\", il 62% della popolazione vuole il ritiro delle truppe. Lo stesso chiedono il 56% degli italiani, secondo un sondaggio realizzato nel 2009 dall'Istituto IPR Marketing per conto de \"La Repubblica\", il quale ha rivelato che 7 italiani su 10 sono contrari all'invio di nuove truppe.\nNel 2010 la percentuale di statunitensi che continua ad approvare l'intervento militare in Afghanistan scende al 37% mentre il Canada quell'anno vedeva il 59% della propria cittadinanza contraria alle opinioni militari.\n\u00c8 del 2010 anche il cosiddetto \"Afghan Leaks\", una serie di circa 90.000 documenti riservati pubblicati da WikiLeaks.\nCrimini di guerra.\nDal 2018 la Corte Penale Internazionale ha iniziato a investigare su crimini di guerra commessi in Afghanistan dal maggio 2003 da membri delle forze di sicurezza afghane, da militanti dei gruppi talebani nonch\u00e9 dalle forze armate e dai servizi di intelligence statunitensi.\nEpisodi importanti.\nMassacro di Shinwar.\nIl 4 marzo 2007, almeno 12 civili furono uccisi e 33 rimasero feriti da Marines statunitensi nel distretto di Shinwar nella provincia di Nangrahar dell'Afghanistan. Marines statunitensi reagirono impulsivamente ad un'imboscata esplosiva, colpendo con fuoco di mitragliatrice gruppi di passanti lungo le 10 miglia della strada. Fu richiesto che la 120\u00aa unit\u00e0 di marine statunitensi responsabile per l'attacco lasciasse il Paese perch\u00e9 l'incidente danneggiava le relazioni dell'unit\u00e0 con la popolazione locale afghana.\nCommercio di eroina.\nNel luglio del 2000, ben prima dell'inizio della stagione della semina in ottobre, i Talebani misero al bando la coltivazione dell'oppio nelle aeree sotto il loro controllo, cosa che non ne imped\u00ec la coltivazione illegale ma, gi\u00e0 l'anno successivo, port\u00f2 a una riduzione del raccolto del 94%. Poco dopo l'invasione dell'Afghanistan a guida statunitense del 2001, comunque, la produzione di oppio increment\u00f2 nuovamente. Nel 2005 l'Afghanistan aveva riconquistato la sua posizione di primo produttore mondiale di oppio e produceva il 90% dell'oppio mondiale, la maggior parte del quale veniva trasformato in eroina, poi venduta in Europa e Russia. Mentre gli sforzi degli Stati Uniti e degli alleati di combattere il commercio di eroina hanno fatto passi avanti, lo sforzo \u00e8 ostacolato dal fatto che molti sospetti trafficanti sono ora alti ufficiali del governo Karzai. In effetti, recenti stime del \"Ufficio delle Nazioni Unite su Droghe e Crimine\" evidenziano che il 52% del PIL afghano, cio\u00e8 2,7 miliardi di dollari all'anno, \u00e8 generato dal commercio di eroina. La crescita della produzione \u00e8 da collegare alla situazione della sicurezza in peggioramento, infatti la produzione \u00e8 marcatamente inferiore nelle aree con sicurezza stabile.\nViolazione dei diritti umani.\nUn soldato addestrato ad operazioni psicologiche, il sergente Jim Baker venne registrato mentre leggeva un messaggio ai Talebani: \"Attenzione, Talebani, siete tutti dei cani codardi. Permettete che i vostri combattenti siano lasciati rivolti a ovest e bruciati. Siete troppo spaventati per recuperare i loro corpi. Questo prova semplicemente che voi siete le femminucce che abbiamo sempre pensato voi foste\". Fu trasmesso anche un altro soldato mentre leggeva messaggi del tipo: \"\"Voi attaccate e fuggite come le donne. Vi fate chiamare Talebani ma siete una disgrazia per la religione musulmana e portate vergogna sulla vostra famiglia. Venite e combattete come uomini invece siete solo dei cani codardi\" \". .\nIl massacro di Dasht-i Leili probabilmente avvenne nel dicembre del 2001, quando un numero, fra i 250 e i 3.000 di prigionieri talebani furono fucilati o soffocati a morte in container di metallo di camion mentre venivano trasportate da soldati statunitensi e dell'Alleanza del Nord da Kunduz alla prigione di Sheberghan nell'Afghanistan settentrionale. Queste presunti fatti sono stati contestati dal giornalista Robert Young Pelton, presente il giorno dell'evento.\nEsistono dichiarazioni secondo le quali soldati della coalizione avrebbero torturato dei prigionieri durante alcuni interrogatori. Molte proteste si focalizzano sul campo di prigionia statunitense a Camp X-Ray nella Baia di Guant\u00e1namo, a Cuba.\n\"Abdul Wali\" mor\u00ec il 21 giugno 2003, in una base vicino Asadabad. Fu probabilmente colpito dall'ex-ranger e contractor della CIA \"David Passaro\", che fu arrestato il 17 giugno 2004 per quattro accuse di aggressione. Il processo fu fissato per l'estate del 2006. Nel 2004, il gruppo per la difesa dei diritti umani con sede negli Stati Uniti Human Rights Watch pubblic\u00f2 un rapporto intitolato \"Enduring Freedom - Abusi delle forze statunitensi in Afghanistan\", contenente molte affermazioni di abusi da parte delle forze statunitensi.\nNel febbraio 2005, l\"American Civil Liberties Union\" pubblic\u00f2 documenti ottenuti dall'esercito statunitense, che mostravano che, dopo lo scandalo di Ab\u016b Ghurayb, l'esercito in Afghanistan aveva distrutto fotografie che documentavano l'abuso sui prigionieri in loro custodia. Le fotografie vennero scattate nell'area del campo di fuoco Tycze, e intorno ai villaggi di Gujay e Sukhagen. Si afferm\u00f2 che le foto ritraessero soldati che posavano con detenuti bendati e incappucciati durante esecuzioni simulate.\nIl 24 settembre del 2006, \"Craig Pyes\" del LA Times pubblic\u00f2 i risultati di una investigazione insieme all'organizzazione non-profit \"Crimes of War Project\", dichiarando che, all'inizio del 2003, 10 membri dell'ODA 2021 del 20\u00ba Gruppo di Forze Speciali aerotrasportate della Guardia Nazionale dell'Alabama di base a Gardez, durante gli ultimi mesi del loro turno, avevano torturato un contadino e sparato, uccidendolo, a \"Jamal Nasir\", una recluta diciottenne dell'Esercito Nazionale Afghano. Questo fatto fu guidato dal Warrant Officer Ken Waller e dallo Staff Sergent Philip Abdow. Probabilmente loro guidarono possibili testimoni in caso di investigazione.\nGli abusi e le torture.\nNel marzo del 2002, alti ufficiali della CIA autorizzarono tecniche di interrogatorio che facevano ricorso alla tortura. come il \"waterboarding\". L'amministrazione Bush dichiar\u00f2, all'indomani degli attentati dell'11 settembre 2001, che i membri di al-Q\u0101\u02bfida catturati sul campo di battaglia dovevano essere tutelati dalla Convenzione di Ginevra.\nLe tecniche di interrogatorio andavano dalle semplici percosse, come scuotere e schiaffeggiare, fino a veri e propri metodi di tortura come: incatenare i prigionieri in posizione eretta, tenere il prigioniero in una cella fredda e bagnarlo con acqua, spostare di continuo il prigioniero nudo da una stanza con temperatura molto bassa in una con temperatura molto alta, e poi viceversa, di continuo, per ore, oppure l'utilizzo di musica, in genere \"heavy metal\", a volume molto alto per oltre 24 ore, per tormentare la persona e impedirle di pensare o rilassarsi. Un metodo molto noto \u00e8 inoltre il waterboarding: una tecnica di tortura che consiste nell'immergere la faccia di un detenuto nell'acqua, impedendogli quindi di respirare. La tortura viene interrotta non appena si raggiunge il quasi annegamento della vittima, onde evitare che muoia, dopodich\u00e9, quando la vittima ha ripreso il fiato la tortura ricomincia. Le torture vengono in genere ripetute svariate volte a sessione, fino a quando la vittima non acconsente a fornire informazioni, spesso anche inventate, o a firmare una confessione, autentica, oppure redatta a cura dei torturatori. Gli Stati Uniti utilizzarono queste tecniche in una prigione segreta di Kabul. Pi\u00f9 di 100 legali statunitensi dichiararono inequivocabilmente che il waterboarding \u00e8 tortura. Il Senatore John McCain defin\u00ec il waterboarding un'esecuzione simulata ed una \"tortura molto seria\". La CIA ha dichiarato di non considerare il waterboarding tortura.\nMassacro di Dasht-e Leili.\nNel dicembre 2001, prigionieri talebani sopravvissuti alla rivolta nel carcere di Qala-i Jangi, vengono stivati dalle truppe del signore della guerra uzbeko Rashid Dostum, in camion portacontainer per essere trasferiti in un altro carcere di Sheberghan sotto il sole cocente, all'arrivo almeno met\u00e0 dei prigionieri \u00e8 morta asfissiata e vengono sotterrati in fosse comuni nel deserto di Dasht-e Leili.\nLa presenza sul posto anche delle forze militari statunitensi ha sollevato dubbi in merito alle responsabilit\u00e0 dell'accaduto.\nRapporto Brereton.\nNel 2020 un'indagine del giudice militare Paul Brereton ha rivelato 39 casi di uccisioni ingiustificate e crudeli nei confronti di civili afgani da parte delle truppe australiane dei Sas-Australian Special Air Service Regiment . Le violenze sono state commesse dal 2005 al 2016, non si sono svolte in combattimento e si riportano anche sgozzamenti di minorenni.\nVittime civili.\nStando a Marc W. Herold, almeno 3\u00a0700 e pi\u00f9, probabilmente quasi 5\u00a0000 civili, vennero uccisi come risultato dei bombardamenti statunitensi del corso del primo anno di guerra. Lo studio di Herold ha omesso quelli uccisi indirettamente, quando i raid aerei tagliarono gli accessi agli ospedali, al cibo o all'elettricit\u00e0. Allo stesso modo non sono state contate le vittime delle bombe in seguito morte per le ferite. .\nAlcune persone, comunque, contestano le stime di Herold. Joshua Muravchik dell'American Enterprise Institute e Carl Conetta del Progetto sulle alternative per la difesa mettono in discussione il massiccio uso da parte di Herold della Stampa islamica afghana (portavoce ufficiale dei Talebani) e lamenta che i riscontri forniti loro fossero discutibili. Conetta denuncia anche errori statistici nello studio di Herold.Lo studio di Conetta sostiene che le vittime civili sarebbero fra le 1.000 e le 1.300. .\nSecondo studi della Brown University statunitense e dell'UNAMA le vittime civili, pur difficilmente calcolabili, ammonterebbero ad almeno 35000 morti."}
{"id": "1015810", "revid": "25540", "url": "https://it.wikipedia.org/wiki?curid=1015810", "title": "Angel (gruppo musicale)", "text": "Gli Angel sono una band hard rock formata a Washington DC nel 1975, una delle band hard rock/heavy metal americane pi\u00f9 influenti degli anni 70.\nStoria.\nOrigini.\nEdwin Lionel Meadows, Gregg Giuffria e Mickey Jones dopo un primo progetto insieme, insieme a loro Barry Brandt e Frank Dimino che inizialmente aveva rifiutato l'invito, il quintetto scelse il titolo di Angel, ispirati da un brano omonimo di Jimi Hendrix.\nGordon Fletcher, giornalista e scrittore per il Rolling Stone ed il Creem Magazine frequentava il club dove il gruppo si esibiva abitualmente, il Bogie's, ed inizi\u00f2 ad interessarsi alla band egli invit\u00f2 il bassista/cantante dei Kiss Gene Simmons ad assistere ad una loro esibizione che desider\u00f2 che firmassero per lo stesso management della sua band\nIl successo.\nA Los Angeles, pubblicarono il loro debutto, l'omonimo \"Angel\" nel mese di ottobre 1975, prodotto da Derek Lawrence e Big Jim Sullivan Nel 1976 gli Angel diedero il via ai tour, utilizzando vesti bianche, il loro marchio personale, presente nella copertina del secondo album, \"Helluva Band\".\nNel 1977 suonarono in Giappone e successivamente Mickey Jones, che fece causa alla band, venne sostituito da Frederick \"Felix\" Robinson, il loro terzo album fu \"On Earth as It Is in Heaven\", pubblicato con il logo ideato da Bob Petrick, che permetteva la lettura della scritta anche se girata al contrario Nell'album era presente il brano \"White Lightning\", una reinterpretazione dei BUX.\nPrima della realizzazione del quarto album, venne pubblicato come singolo il brano \"Winter Song\", che riusc\u00ec a guadagnare un successo durante il periodo natalizio del 1977 riadattato nel titolo \"The Christmas Song\" pi\u00f9 adatto alle radio.\nNel gennaio del 1978 segu\u00ec quindi \"White Hot\" al cui interno era presente la reinterpretazione dei The Rascals \"Ain't Gonna Eat Out My Heart Anymore\" l'album del gruppo dalle maggiori vendite.\nIl gruppo partecip\u00f2 al film \"A donne con gli amici\" (titolo originale \"Foxes\"), interpretato da Jodie Foster, Scott Baio (noto per il ruolo in \"Happy Days\") e la ex cantante delle Runaways Cherie Currie ma molte delle scene in cui dovevano apparire vennero tagliate in sede di montaggio. L'attore inglese Adam Faith recitava la parte del loro manager.\nI brani \"20th Century Foxes\" e l'inedito \"Virginia\" vennero inclusi nella colonna sonora.\nNel 1978, iniziarono le riprese di un film su loro stessi: \"Angel Live At Midnight\", progetto poi accantonato e distribuito anni dopo senza successo.. Fra i nuovi brani proposti \"L.A. Lady\", \"Bad Time\" e \"Wild And Hot\", il loro quinto album si intitolava \"Bad Publicity\" ma ne fu vietata la distribuzione dallo stesso presidente della Casablanca Neil Bogart, decise quindi di cambiare il titolo in \"Sinful\" e le copie precedentemente distribuite vennero distrutte.\nIl declino.\nNel 1980 Neil Bogart vendette la Casablanca alla PolyGram Records. Secondo gli accordi stipulati nel contratto, gli Angel avrebbero dovuto realizzare ancora un album.\nInvece di registrare un altro disco in studio, il quintetto decise di pubblicare un vecchio concerto live registrato nel 1978 in doppio vinile. \"Live Without a Net\", includeva due show registrati rispettivamente a Long Beach e a Los Angeles in cui vi era \"20th Century Foxes\". Abbandonarono il loro vecchio \"look\" nel 1980 al \"The 1980 Rock Marathon\", un tour assieme ai Mahogany Rush, Humble Pie, i Russia e i Mother's Finest. Composero \"You're So Cold\", alcuni componenti del gruppo decisero di lasciare la band per dedicarsi ad altri progetti, i nuovi sostituti furono Rudy Sarzo e Dennis \"Fergie\" Frederiksen poi sostituito a sua volta da Ricky Phillips.\nComposero \"Whips\" (titolo di risposta a \"Punky's Whips\" di Frank Zappa dove Punky Meadows veniva insultato), \"Trouble Shooter\" e \"Lonely Teardrops\" Gli Angel si sciolsero nel 1981.\nI ritorni.\nNel 1985 Dimino, Meadows e Brandt si riunirono mentre Greg Giuffria rifiut\u00f2 l'invito, al suo posto venne scelto l'ex membro dei White Sister Garri Brandon dopo alcune demo prima si sciolsero..\nDimino e Raymond continuarono la loro collaborazione nel progetto denominato Paul Raymond Project. Nel 1989 venne pubblicata una raccolta degli Angel intitolata \"Can You Feel It\". Nel 1992, dopo la nuova distribuzione dei dischi degli Angel in Giappone, negli USA venne prima pubblicata la raccolta \"An Anthology\" e poi la serie di dischi completi, con la copertina originale di \"Bad Publicity\".\nNel 1999 il sesto album degli Angel, \"In The Beginning\" fu registrato da Dimino, Brandt, Meadows e Robinson. I membri cambiarono in continuazione, si videro i contributi di David Lee Roth, Brett Tuggle ed il chitarrista Richie Marcello, il tastierista Gordon G.G. Gebert, il bassista Randy Gregg, Steve Dionne, Steve Blaze (ex membro dei Lillian Axe). Nel 2001 parteciparono al Sweden Rock Festival, giunse Michael T. Ross, gi\u00e0 membro degli Hardline, nel novembre 2003.\nIl bassista originale Mickey Jones mor\u00ec il 6 settembre 2009."}
{"id": "1015813", "revid": "123334162", "url": "https://it.wikipedia.org/wiki?curid=1015813", "title": "Jos\u00e9 Gervasio Artigas", "text": " Ag\u00ec durante la Guerra d'Indipendenza delle Province Unite del R\u00edo de la Plata e si distinse per essere il precursore del federalismo nel paese. Ricevette il titolo di \"Jefe de los Orientales\" (Capo degli Orientali) e \"Protector de los Pueblos Libres\u201d (Protettore dei popoli liberi). \u00c8 stato fondamentale per la nascita dell'Uruguay, ma \u00e8 considerato un eroe anche in Argentina.\nBiografia.\nFamiglia.\nJos\u00e9 Gervasio Artigas nacque a Montevideo il 19 giugno 1764, terzo di sei figli, da Mart\u00edn Jos\u00e9 Artigas e Francisca Antonia Arnal, come riportato nel libro di battesimi della chiesa madre della parrocchia dell\u2019Immacolata Concezione di Montevideo a pagina 209. I suoi fratelli erano: Martina Antonia, Jos\u00e9 Nicol\u00e1s, Manuel Francisco, Pedro \u00c1ngel e Cornelio Cipriano. Gli ultimi due morirono prima del 1806.\nSuo padre era un proprietario terriero e primo capitano della Milizia, nonch\u00e9 funzionario del re. La sua famiglia era tra le pi\u00f9 benestanti di Montevideo. I suoi nonni, Juan Antonio Artigas Ordobas e Ignacia Xaviera Carrasco, furono tra i primi coloni della citt\u00e0. Erano originari di Saragozza, Buenos Aires e Tenerife ed avevano combattuto nella Guerra di successione spagnola migrando, successivamente, nell\u2019America spagnola per scappare dalla povert\u00e0.\nPrimi anni.\nJos\u00e9 ricevette la migliore istruzione possibile per l\u2019epoca impartita dai Padri Francescani del convento di San Bernardino e crescendo trascorse la sua adolescenza occupandosi delle attivit\u00e0 rurali nei possedimenti di suo padre, vicino al ruscello Carrasco, dove le autorit\u00e0 locali, poco pi\u00f9 che nominali, erano incapaci di badare ai \"guachos\" (delinquenti), di contenere l\u2019avanzata di gruppi indiani chuarras e di impedire lo scambio dei contrabbandieri portoghesi.\nNel 1778 si iscrisse alla Confraternita del Santo Rosario.\nJos\u00e9 Artigas \u00e8 stato anche associato ai Charruas indiani. Secondo molti ricercatori, tra i quali Carlos Maggi, nel periodo prima di entrare nel Corpo dei Blandegues, Artigas avrebbe vissuto con i Charruas.\n\u00c8 stato durante questo periodo che ha incontrato Isabel S\u00e1nchez Vel\u00e1squez, nata nel 1760 e separata dal marito Juli\u00e1n Arr\u00faa, col quale aveva avuto cinque figli. Isabel e Artigas iniziarono una relazione durata pi\u00f9 di dieci anni e da cui ebbero quattro figli: Juan Manuel (nato il 3 luglio 1791), Mary Clemencia (nata 14 agosto 1793, uccisa durante l'infanzia), Mar\u00eda Agustina (nata il 4 agosto 1795, morta anche lei giovane) e Mar\u00eda Vicenta (nata 24 ottobre 1804). Nel 1792, Artigas ha avuto un altro figlio con una donna sconosciuta di nome Peter Monico.\nCarriera militare.\nLa carriera militare di Jos\u00e9 Gervasio inizi\u00f2 il 10 marzo 1797, quando entr\u00f2 a far parte del Corpo dei Blandengues, milizie autorizzate dal re di Spagna, che miravano a proteggere i confini. In questo modo Artigas inizi\u00f2 la lotta contro il contrabbando e il saccheggio.\nPoco prima della fine del XVIII secolo, Artigas aveva trovato su quella frontiera, un afro-montevideano che era stato catturato dai portoghesi e ridotto in schiavit\u00f9. Decise di acquistarlo per donargli la libert\u00e0. Da allora Joaqu\u00edn Lenzina, meglio conosciuto come \"il nero Ansina\" accompagn\u00f2 Artigas per il resto della sua vita, diventando il suo migliore amico, il suo compagno d'armi e cronista.\nEntrato nel Corpo come \u201ccontrollore dei campi,\u201d sal\u00ec successivamente ad \u201caiutante di campo delle milizie di cavalleria\u201d.\nAlla morte di Isabel S\u00e1nchez, Jos\u00e9 Artigas chiese licenza nel suo campo per sposarsi con la cugina Rafaela Rosalia Villagr\u00e1n. Il matrimonio, organizzato secondo lo stile del tempo, ebbe luogo il 31 dicembre 1805.\nLa coppia ebbe tre figli, Jos\u00e9 Mar\u00eda (nato 24 settembre 1806), Francisca Eulalia (nata il 13 novembre 1807, morta a pochi mesi nel 1808) e Petrona Josefa (nata nel 1809, morta a quattro mesi nel 1810). La morte prematura dei due figli, una febbre mal guarita di Rafaela Rosalia e l'avanzare di una grave malattia mentale, fecero s\u00ec che il loro matrimonio finisse.\nCarriera politica.\nRivoluzione di Maggio.\nNel 1808 Napoleone approfittando delle controversie nella lotta per il trono spagnolo tra Carlo IV e il figlio Ferdinando VII, li costrinse ad abdicare, a Bayonne, in favore di suo fratello Giuseppe Bonaparte. Il fatto diede inizio ad un lungo conflitto tra l'esercito francese e la resistenza spagnola, coordinata da una Suprema Giunta installatasi a Siviglia; la notizia di questa rivoluzione arriv\u00f2 a Buenos Aires il 1\u00ba febbraio 1810, portata dalle navi inglesi.\nIn assenza di un\u2019autorit\u00e0 che li gestisse e con la prigionia di Fernando VII, i popoli dell'America spagnola, sotto la direzione di un gruppo di avvocati e di militari di origine creola, iniziarono una serie di insurrezioni. La prima rivolta, avvenuta il 25 maggio 1809 nella citt\u00e0 di Chuquisaca, nel Vicereame del R\u00edo de la Plata, diede il via ad altre ribellioni in tutto il continente fino a sfociare nelle Guerre d'indipendenza ispanoamericane.\nIl 25 maggio 1810 la gente di Buenos Aires, capitale del Vicereame del Rio de la Plata, depose il vicer\u00e9 Baltasar Hidalgo de Cisneros ed elesse la Prima Giunta per sostituirlo, iniziando cos\u00ec la Rivoluzione di Maggio.\nImmediatamente, la Spagna install\u00f2 la sua sede del potere a Montevideo e ordin\u00f2 l'invio di un nuovo vicer\u00e9, truppe e armi per reprimere la rivolta.\nIn quello stesso anno, il 5 settembre 1810, Jos\u00e9 Artigas fu promosso capitano ed inviato nella provincia di Entre R\u00edos nel tentativo di sedare le rivolte, ma fu sconfitto da signori della guerra locali.\nSotto il comando di Jos\u00e9 Muesas a Colonia del Sacramento, Artigas abbandon\u00f2 le file spagnole nel febbraio del 1811, attraversando il fiume Uruguay verso Buenos Aires per offrire la sua spada alla madrepatria.\nFu accettato dal Consiglio rivoluzionario il 15 febbraio ed ebbe il compito di preparare la rivolta nella Banda Oriental usando la sua reputazione in patria, 200 pesos e 150 soldati del Batall\u00f3n de Patricios.\nArtigas assunse la direzione dell\u2019avanguardia patriottica iniziando ad avviarsi verso sud.\nSolo alcune citt\u00e0 importanti, con Montevideo come roccaforte principale, rimasero sotto l'obbedienza delle autorit\u00e0 spagnole. Le prime ostilit\u00e0 si verificano presto, registrando vittorie per Artigas in Colla, Porongos, Paso del Rey sul fiume San Jos\u00e9 -21 aprile- e nell'attacco e la cattura della Villa de San Jos\u00e9, mentre i suoi ufficiali vinsero gli spagnoli a Maldonado e San Carlos.\nEsodo del Popolo Orientale.\nTrasferita la sua sede a San Jos\u00e9, Artigas raccolse le forze insieme a Manuel Antonio Artigas e, avanzando con mille uomini verso Canelones, ottenne il 18 maggio 1811, la vittoria di Las Piedras, battaglia campale in cui il leader spagnolo cedette la sua spada al soldato montevideano.\nContinuando la sua marcia verso sud, Artigas, promosso colonnello, inizi\u00f2 l\u2019assedio di Montevideo dopo il mancato accordo con il delegato spagnolo. Il 1\u00ba giugno al campo Cerrito, arriv\u00f2 un nuovo capo inviato dalla Giunta Rivoluzionaria, il generale Jos\u00e9 Rondeau, che prese subito la direzione delle forze patriottiche.\nDopo mesi di assedio partirono delle trattative dalle quali usc\u00ec l'armistizio del 20 ottobre 1811, con il quale si stipulava la fine dell'assedio a Montevideo, il ritiro delle truppe dalla Banda Oriental e fu riconosciuta, cos\u00ec, l'autorit\u00e0 spagnola. Inoltre le truppe dovettero lasciare indifesa anche Buenos Aires. Vista la disfatta dei popoli orientali, Rondeau fu sostituito da Carlos Mar\u00eda de Alvear.\nIl Consiglio nomin\u00f2 Artigas governatore di Yapey\u00fa. Ma Artigas, accettando la posizione che gli era stata affidata riusc\u00ec a sottrarre i contadini al giogo degli spagnoli diventando capo di un intero popolo.\nArtigas si diresse, quindi, a nord, costeggiando il Fiume Uruguay, e si port\u00f2 dietro tremila uomini dell'esercito ai suoi ordini, ma anche un convoglio di quindicimila persone, di ogni et\u00e0 e di tutte le classi sociali, che stabilirono lo storico episodio chiamato l'esodo del popolo orientale. Dopo tre mesi di marcia, da ottobre a dicembre 1811, Artigas si accamp\u00f2 con il suo popolo nell'Ayui, nelle terre sotto la giurisdizione di cui era governatore.\nIstituzioni dell'Anno XIII.\nNei primi mesi del 1812, rotto l'armistizio, le truppe di Buenos Aires ripresero l'assedio di Montevideo. Ma il loro capo politico, Manuel de Sarratea, fece tutto il possibile per indebolire le forze di Artigas. Solo dopo il ritiro di Sarratea, Artigas si un\u00ec all'assedio di Montevideo con le sue truppe.\nDopo varie vicissitudini, Artigas ritenne che fosse giunto il momento di essere rappresentato nell\u2019Assemblea generale che legiferava per tutti. In quest\u2019ottica la gente della Banda invi\u00f2 i propri delegati al Congresso di Pe\u00f1arol, il 4 aprile 1813. Il Congresso design\u00f2 cinque deputati alla Costituente di Buenos Aires, ciascuno corrispondente ad un comitato esistente nella Provincia. Tale congresso fu aperto personalmente da Artigas:\nI deputati orientali tornarono verso le loro destinazioni forniti di un programma specifico passato alla storia con il nome di \"Istruzioni dell'Anno XIII\".\nLe clausole fondamentali delle istruzioni Artigas erano:\nCon diversi pretesti, ma con il vero scopo di neutralizzare l'ondata federale, l'assemblea non accett\u00f2 i deputati orientali. Dinanzi a questo rifiuto, Artigas, il 20 gennaio 1814, si ritir\u00f2 dall'assedio di Montevideo portando con s\u00e9 pi\u00f9 di tre mila uomini. Gervasio Antonio Posadas, Director supremo delle Province Unite del R\u00edo de la Plata rispose con un decreto che lo dichiarava traditore e nemico della patria (traidor a la Patria) offrendo una somma di denaro a chi lo trovasse vivo o morto. Artigas dal canto suo dichiar\u00f2 guerra al Directorio preparandosi a combatterlo.\nLa caduta di Montevideo nelle mani degli argentini sembr\u00f2 portare alla fine del conflitto. In citt\u00e0 ci furono elette nuove autorit\u00e0 e Nicol\u00e1s Rodr\u00edguez Pe\u00f1a, fu nominato capo del Supremo Consiglio.\nLiga Federal.\nArtigas spost\u00f2 la sua sede ad Arerungu\u00e1, mentre Torgu\u00e9s e Rivera (suoi uomini) operavano nel sud con un eccellente mobilit\u00e0. Alvear invi\u00f2 un esercito per cercare di reprimere la rivolta, ma le truppe comandate dal colonnello Ignacio \u00c1lvarez Thomas cercarono accordi con Artigas, che, per\u00f2, rifiut\u00f2. Alvear fu costretto a rinunciare e al suo posto fu richiamato il generale Rondeau, mentre \u00c1lvarez prese il potere come luogotenente di Rondeau e invase Santa Fe ripristinando il potere unitario.\nPer contrastare la politica del governo di Buenos Aires, Artigas riun\u00ec le province sotto il suo controllo nella Liga Federal, o Uni\u00f3n de los Pueblos Libres (\u201cUnione dei Popoli Liberi\u201d). Il Consiglio, rendendosi conto che era finita, propose un compromesso basato sul riconoscimento dei diritti della Provincia Oriental (attuale Uruguay) di autogovernarsi. Le truppe argentine furono ritirate e il giorno dopo Torgu\u00e9s entr\u00f2 a Montevideo con il titolo di Governatore Militare. Per dichiarare l\u2019indipendenza anche dalla Spagna, Artigas convoc\u00f2, il 29 giugno 1815, il Congresso d\u2019oriente, che si riun\u00ec a Concepci\u00f3n del Uruguay, capitale di Entre R\u00edos. In questo primo governo locale, il potere fu esercitato da Torgu\u00e9s e Miguel Barreiro, in base alla delega di Artigas, e in questo periodo fu istituita la prima Bandiera e il primo stemma della Provincia Orientale. In questo cruciale momento storico Artigas acquisisce un titolo che supera il semplice capo di una provincia, diventando Protector de los Pueblos Libres (protettore dei popoli liberi).\nLe provincie del Rio de la Plata si ritrovarono divise in due fazioni: la Liga Federal, sotto il comando e la protezione di Artigas, e le province controllate dal Direttorio, con centro a Buenos Aires.\nGuerra luso-brasiliana.\nNel mese di agosto del 1816 molte truppe lusitane invasero la provincia orientale, dando il via all\u2019Invasione luso-brasiliana, con la tacita complicit\u00e0 di Buenos Aires. Con l'intento di distruggere il leader e la sua rivoluzione, le truppe luso-brasiliane attaccarono via terra e via mare e, a causa della loro superiorit\u00e0 numerica e materiale, le forze luso-brasiliane sconfissero Artigas e occuparono Montevideo il 20 gennaio 1817.\nIndignato per la passivit\u00e0 di Buenos Aires, Artigas dichiar\u00f2 guerra anche al governo unitario nonostante sul fronte luso-brasiliano continuasse a subire dure sconfitte.\nDopo tre anni e mezzo di resistenza, la battaglia di Tacuaremb\u00f3, nel gennaio del 1820, design\u00f2 la definitiva sconfitta di Artigas, che dovette lasciare il territorio orientale. Molti dei suoi luogotenenti furono fatti prigionieri o abbandonarono la lotta. Artigas attravers\u00f2 il fiume Uruguay e si accamp\u00f2 in un luogo chiamato Avalos, nei pressi di Curuz\u00fa Cuati\u00e1. All'incirca nello stesso periodo, i membri della Lega Federale, Francisco Ram\u00edrez, governatore di Entre Rios, e Estanislao L\u00f3pez, governatore di Santa Fe, vinsero contro le truppe Unitarie. La Battaglia di Cepeda incentiv\u00f2 la caduta del Consiglio. Entrambi i leader federali, sapendo della disfatta di Artigas, si accordarono con il nuovo governatore della citt\u00e0 di Buenos Aires, Manuel de Sarratea, firmando con lui il Trattato del Pilar. La disobbedienza di Ram\u00edrez, fece scatenare un'ennesima guerra, dalla quale Artigas ne usc\u00ec sconfitto. Fu, cos\u00ec, costretto ad abbandonare le Province Unite per andare in esilio in Paraguay.\nEsilio in Paraguay.\nConfinato nella remota e inospitale Villa di San Isidro Labrador Curuguaty, visse gli ultimi anni della sua vita coltivando la terra. Fu in questa citt\u00e0 dove Artigas, nel 1825, spos\u00f2 Clara G\u00f3mez Alonso, sua compagna fino alla morte; da questa unione nacque nel 1827 Juan Sime\u00f3n, l'ultimo della sua lunga prole, tenente colonnello in Paraguay e confidente del maresciallo Francisco Solano L\u00f3pez.\nJos\u00e9 Gervasio Artigas mor\u00ec il 23 settembre 1850 a 86 anni.\nMonumenti ad Artigas.\nUn monumento equestre che omaggia Artigas si erge nella Plaza Independencia della capitale uruguaiana Montevideo. La statua bronzea, su piedistallo in granito, alta 17 metri, \u00e8 opera della scultore Angelo Zanelli che vinse il concorso bandito nel 1913 e fu inaugurata dieci anni pi\u00f9 tardi.\nAnche in gran parte delle principali citt\u00e0 argentine ci sono monumenti, strade o quartieri dedicati ad Artigas. Nel 1955 il governo argentino ha ordinato la costruzione di un monumento in Plaza Rep\u00fablica Oriental del Uruguay a Buenos Aires, nel famoso quartiere di Recoleta.\nIn Paraguay, un importante viale di Asunci\u00f3n porta il suo nome e nel novembre del 2002 \u00e8 stato inaugurato, anche, un monumento in Plaza Uruguaya.\nA Santiago del Cile, si trova una statua in onore di Jos\u00e9 Gervasio Artigas nella zona centrale della Alameda (\"via\") del Libertador Bernardo O'Higgins.\nNegli Stati Uniti d'America ci sono statue su Constitution Avenue a Washington, sulla Sixth Avenue a Manhattan, Newark (New Jersey) e a Montevideo (Minnesota).\nIn Spagna vi \u00e8 una statua del generale Artigas nel Parque del Oeste a Madrid, donata dall'ambasciata uruguaiano nel 1975.\nL'8 giugno 2016, a Pechino in Cina, \u00e8 stata inaugurata una statua ad Artigas in un Parco Popolare, la prima nel Continente asiatico."}
{"id": "1015820", "revid": "767487", "url": "https://it.wikipedia.org/wiki?curid=1015820", "title": "Mario Cosmai", "text": "Con oltre 500 articoli e con le sue ricerche di storia, arte, folclore e dialetto biscegliese, ha contribuito alla rinascita culturale, nel dopoguerra, della sua citt\u00e0, di cui ha difeso, talora con coraggio, l'immagine e i monumenti, ma senza indulgere all'incultura del campanilismo.\nBiografia.\nDal 1960 i suoi libri, con oltre 16.000 copie stampate, hanno raccolto il consenso del pubblico. Studioso di linguistica, dal 1974 ha pubblicato un originale \"Corpus\" di crittografie mnemoniche, con prefazione di Umberto Eco.\nHa curato dal 1988 al 1995 una rubrica settimanale di linguistica su \"la Gazzetta del Mezzogiorno\". Dal 1986 \u00e8 stato membro della Societ\u00e0 di Storia Patria per la Puglia. All'indomani della sua scomparsa in sua memoria \u00e8 stato istituito il premio letterario \"Mario Cosmai\"."}
{"id": "1015821", "revid": "108107", "url": "https://it.wikipedia.org/wiki?curid=1015821", "title": "Lempira", "text": ""}
{"id": "1015825", "revid": "256896", "url": "https://it.wikipedia.org/wiki?curid=1015825", "title": "Thai (gatto)", "text": ""}
{"id": "1015829", "revid": "131358", "url": "https://it.wikipedia.org/wiki?curid=1015829", "title": "Fleur de lys", "text": ""}
{"id": "1015831", "revid": "47767", "url": "https://it.wikipedia.org/wiki?curid=1015831", "title": "Yosif Stalin", "text": ""}
{"id": "1015832", "revid": "181699", "url": "https://it.wikipedia.org/wiki?curid=1015832", "title": "Impero del Male", "text": ""}
{"id": "1015838", "revid": "154526", "url": "https://it.wikipedia.org/wiki?curid=1015838", "title": "Youssef Chahine", "text": ""}
{"id": "1015843", "revid": "81195", "url": "https://it.wikipedia.org/wiki?curid=1015843", "title": "Seconda linea", "text": "La seconda linea (ing. \"Lock\") \u00e8 un ruolo del rugby. Solitamente \u00e8 il componente pi\u00f9 alto della squadra ed \u00e8 di conseguenza il giocatore principale nelle touche. In queste fasi di gioco le seconde linee devono saltare e contendersi il possesso del pallone per poi passarlo al mediano di mischia o, come minimo, di riuscire con un colpo della mano a farlo cadere dalla propria parte del campo. In alternativa, quando dopo una touche tornano a poggiare i piedi a terra, possono mantenere il possesso del pallone e impostare una maul.\nI due giocatori che compongono la seconda linea inseriscono le loro teste tra i due piloni e il tallonatore all'interno della mischia ordinata. Questi giocatori hanno anche il compito di mantenere compatta la mischia e di provvedere ad aumentare la potenza di spinta della stessa (a questa posizione ci si riferisce spesso con il termine di \"sala motori\").\nLe seconde linee sono costituite da giocatori molto alti, atletici, con un'ottima capacit\u00e0 nel saltare e una grande forza fisica. Sono anche buoni portatori di palla che cercano spazi nella difesa avversaria vicino alle ruck o alle maul, azioni di gioco nelle quali risultano essere molto importanti pure nella protezione del pallone.\nGiocatori di seconda linea annoverati nella International Rugby Hall of Fame includono: Willie John McBride (Irlanda e Lions), Colin Meads (Nuova Zelanda), Frik du Preez (Sudafrica), Gordon Brown (Scozia e Lions), Bill Beaumont (Inghilterra e Lions), John Eales (Australia), Martin Johnson (Inghilterra e Lions) e Brian Lochore (Nuova Zelanda)."}
{"id": "1015848", "revid": "339392", "url": "https://it.wikipedia.org/wiki?curid=1015848", "title": "Monumenti italiani", "text": ""}
{"id": "1015852", "revid": "383359", "url": "https://it.wikipedia.org/wiki?curid=1015852", "title": "Lempira honduregna", "text": "La lempira (codice ISO 4217: HNL) \u00e8 la valuta dell'Honduras. \u00c8 suddivisa in 100 centavos. La lempira deve il suo nome a Lempira, un personaggio del XVI secolo, a capo (\"cacique\") delle popolazioni indigene americane (popolo Lenca), che, secondo la tradizione folkloristica honduregna, aveva guidato, senza successo, la locale resistenza contro i \"Conquistadores\" dell'Impero Spagnolo. \u00c8 un eroe nazionale ed \u00e8 raffigurato sia nella banconota da 1 lempira, sia nelle monete da 20 e 50 centavos.\nStoria.\nLa lempira \u00e8 stata introdotta nel 1931 al posto del Peso honduregno alla pari. Alla fine degli anni '80, il tasso di cambio era di 2 lempira per 1 Dollaro statunitense (durante questo periodo la moneta da 20 centavos era chiamata \"daime\" in quanto valeva quanto il Dime statunitense. Alla fine di agosto 2006, la lempira era quotata a 18,8932 HNL per 1 USD. Il dollaro statunitense \u00e8 ampiamente accettato come valuta di pagamento.\nMonete.\nNel 1931 furono introdotte le monete dal valore facciale di 5, 20 e 50 centavos e 1 lempira. Le monete da 1, 2 e 10 centavos furono aggiunte rispettivamente nel 1935, 1939 e 1932. Nel 1937 cess\u00f2 la produzione della moneta da 1 lempira in argento. Nel 1967 anche le altre monete d'argento (20 e 50 centavos) furono rimpiazzate da versioni in cupronickel.\nLe monete attualmente in circolazione sono:\nBanconote.\nNel 1932 la Banca dell'Honduras e il Banco Atlantida emisero le prime banconote nei tagli da 1, 2, 5., 10 e 20 lempira. Nel 1950 la produzione della carta moneta fu affidata alla Banca centrale dell'Honduras che introdusse la banconota da 50 lempira nel 1951. Nel 1975 fu aggiunta la banconota da 100 lempira e nel 1995 quella da 500 lempira.\nLe banconote attualmente in circolazione sono:"}
{"id": "1015857", "revid": "986213", "url": "https://it.wikipedia.org/wiki?curid=1015857", "title": "Massimiliano I di Baviera (elettore)", "text": "Il suo regno venne segnato dalla Guerra dei Trent'anni durante la quale ottenne per primo nella sua casata il titolo di principe elettore alla dieta di Ratisbona del 1623.\nMassimiliano si dimostr\u00f2 un sovrano capace il quale, rinunciando ai propri diritti feudali sulle proprie terre (\"Landst\u00e4nde\"), port\u00f2 alla fondazione di una monarchia assoluta in Baviera. Devoto cattolico, fu uno dei campioni della controriforma e tra i principali fondatori della Lega Cattolica dei principi imperiali. Nella guerra dei trent'anni fu in grado di acquisire la regione dell'Alto Palatinato, come pure l'Elettorato Palatino affiliato alla dignit\u00e0 elettorale che possedeva in precedenza suo cugino, il \"re d'inverno\" Federico V. Nel 1648 la pace di Vestfalia conferm\u00f2 i suoi possedimenti e cre\u00f2 un nuovo titolo di elettore per lui, pur costringendolo a restituire l'Elettorato Palatino all'erede di Federico, il quale prosegu\u00ec anche nell'utilizzo della propria qualifica di principe elettore.\nBiografia.\nMassimiliano nacque a Monaco, primogenito del duca Guglielmo V di Baviera e Renata di Lorena. Fu educato dai gesuiti all'Universit\u00e0 di Ingolstadt e incominci\u00f2 a prendere parte all'amministrazione dello stato dal 1591. Dopo l'abdicazione del padre, avvenuta nel 1597, divenne duca di Baviera. Tra i suoi primi atti, nel 1600 diede l'ordine di torturare i membri della famiglia Pappenheimer, ingiustamente accusati di stregoneria e tantissimi altri crimini: il processo divenne simbolo del fanatismo nella lotta alle streghe.\nNel 1599, Massimiliano aveva sposato la cugina Elisabetta di Lorena, ma non ne ebbe alcun figlio. Dopo la morte di Elisabetta nel gennaio del 1635, il 15 luglio successivo a Vienna, Massimiliano si rispos\u00f2 con la nipote Maria Anna d'Austria, figlia dell'Imperatore Ferdinando II d'Asburgo e di Maria Anna di Baviera, sorella di Massimiliano stesso. A spingere l'Elettore al nuovo matrimonio non fu tanto la necessit\u00e0 di suggellare l'alleanza con il trono imperiale, quanto pi\u00f9 come la speranza di generare un erede maschio in grado di succedergli. Al contrario della prima moglie, Marianna d'Austria era molto interessata alla politica.\nPolitica tedesca ed il ruolo nella guerra dei trent'anni.\nMassimiliano non interfer\u00ec nella politica tedesca fino al 1607, quando gli fu affidato il compito di eseguire il bando imperiale contro la citt\u00e0 libera di Donauw\u00f6rth, una fortezza protestante. Nel 1607 occup\u00f2 la citt\u00e0 e furono intraprese azioni al fine di restaurare il Cattolicesimo. I sovrani protestanti, allarmati, formarono l'Unione protestante per difendere i loro interessi ed in risposta nel 1610 venne creata la Lega cattolica, nella quale Massimiliano ebbe un ruolo importante.\nSotto il suo comando venne costituito un esercito, ma il suo ruolo era solamente difensivo e Massimiliano non accett\u00f2 mai che la Lega diventasse uno strumento nelle mani degli Asburgo. Dissensi interni nella Lega portarono Massimiliano a dimettersi nel 1616, ma due anni dopo vi ritorn\u00f2.\nDopo aver rifiutato la candidatura al trono imperiale nel 1619, fu impegnato dallo scoppio della guerra in Boemia. Dopo qualche ritardo sottoscrisse un trattato con l'imperatore Ferdinando II d'Asburgo in ottobre, nel quale, in cambio di ampie concessioni, la Lega venne posta al servizio dell'imperatore. Fece un trattato di neutralit\u00e0 con l'Unione protestante e occup\u00f2 l'Austria Superiore.\nL'8 novembre 1620 le sue truppe, al comando di conte di Tilly, sconfissero le forze di re di Boemia e del conte palatino del Reno nella battaglia della Montagna Bianca vicino a Praga. Tilly devast\u00f2 il Palatinato del Reno e Massimiliano ricevette l'Alto Palatinato. Tentando di rimanere neutrale durante la guerra, Massimiliano firm\u00f2 in segreto il trattato di Fontainebleau con il re di Francia, ma la cosa si dimostr\u00f2 inutile.\nNel 1632 la Svezia occup\u00f2 Monaco, e Massimiliano pot\u00e9 ottenere assistenza dall'Impero mettendosi sotto gli ordini di Wallenstein, comandante delle forze imperiali. L'avanzata franco-svedese indusse Massimiliano a negoziare la pace con il re Gustavo II Adolfo di Svezia e con il francese cardinale Richelieu. Nel settembre del 1638 il conte di Mercy divenne comandante generale dell'esercito bavarese, il secondo esercito del Sacro Romano Impero. Nel marzo del 1647 Massimiliano concluse il trattato di Ulm con Francia e Svezia. La pace di Vestfalia pose fine alla lunga guerra. \nMassimiliano mor\u00ec a Ingolstadt il 27 settembre 1651 e la sua salma venne riposta nella chiesa di San Michele a Monaco.\nAmministrazione e cultura.\nMassimiliano aveva grandi ambizioni, sia per se stesso che per il suo ducato.\nMassimiliano fu in grado abilmente di risollevare le finanze bavaresi, riorganizzando l'amministrazione dello stato e l'esercito locale, introducendo misure mercantilistiche ed un nuovo \"corpus\" di leggi noto col nome di \"Codex Maximilianeus\".\nNel 1610 fece ampliare la residenza di Monaco come pure l' \"Hofgarten\". La struttura originale del palazzo Schleissheim venne estesa tra il 1617 ed il 1623 ad opera degli architetti Heinrich Sch\u00f6n ed Hans Krumpper. Massimiliano fu inoltre un grande amante dell'arte ed acquis\u00ec molti dipinti di Albrecht D\u00fcrer, Peter Paul Rubens e molti altri artisti, andando a radunare il nucleo principale di quella che \u00e8 oggi la Alte Pinakothek. Nel 1616, ad esempio, Massimiliano commission\u00f2 quattro dipinti con soggetti di caccia proprio a Rubens. Nel 1627 ottenne il dipinto di D\u00fcrer \"Quattro Apostoli\" facendo pressione sulla citt\u00e0 di Norimberga presso la cui amministrazione cittadina era conservato in precedenza. Tra i suoi artisti di corte vi furono Peter Candid, Friedrich Sustris, Hubert Gerhard, Hans Krumpper, Adrian de Vries e Georg Petel.\nNel 1839 una statua fu eretta alla sua memoria a Monaco dal re di Baviera Luigi I.\nMatrimoni e figli.\nNel 1599 spos\u00f2 la cugina Elisabetta Renata (conosciuta anche come Elisabetta di Lorena), figlia di Carlo III, duca di Lorena e di Claudia di Valois. Da questo matrimonio non nacquero eredi.\nDopo la morte della prima moglie, Massimiliano si rispos\u00f2 una seconda volta il 15 luglio 1635 a Vienna, con la venticinquenne nipote Maria Anna d'Austria (1610-1665), figlia dell'imperatore Ferdinando II del Sacro Romano Impero e della sorella di Massimiliano, Maria Anna di Baviera (1574-1616). La principale motivazione che condusse Massimiliano a questo secondo matrimonio non fu tanto per ragioni politiche quando piuttosto la possibilit\u00e0 di avere un erede al trono. Per contrasto con la prima moglie dell'elettore, Maria Anna era molto interessata alla politica e ben istruita dal padre in quel campo, impegnandosi da subito attivamente per la propria nuova patria. Da questo secondo matrimonio nacquero due figli:"}
{"id": "1015864", "revid": "767487", "url": "https://it.wikipedia.org/wiki?curid=1015864", "title": "Africa addio", "text": "Africa addio \u00e8 un film del 1966 diretto da Gualtiero Jacopetti e Franco Prosperi.\nFortuna.\nIl film \u00e8 un famoso quanto controverso film documentario sulla situazione in alcune aree dell'Africa subsahariana che stavano vivendo, come quasi tutto questo continente negli anni sessanta, il processo di decolonizzazione: ne traspare una immagine, a volte molto reale e cruda, di quello che era l'Africa in quegli anni. Il film \u00e8 uno dei pi\u00f9 celebri esempi del genere cinematografico dei \"mondo movie\", a cui appartengono anche i precedenti \"Mondo cane\" e \"Mondo cane 2\" di Cavara, Jacopetti e Prosperi.\nSe da una parte il film gode dei favori di gran parte della critica avendo anche vinto un David di Donatello, esso \u00e8 stato anche accusato di proporre un'apologia del colonialismo. Quando la veridicit\u00e0 di alcune scene fu messa in dubbio, Gualtiero Jacopetti dichiar\u00f2 espressamente che tutte le immagini del film erano reali. In seguito, sull'onda delle polemiche suscitate dai presunti omicidi mostrati nel documentario, Jacopetti ammise che si trattava di ricostruzioni interpretate da comparse. Molti anni dopo, nel documentario \"The Godfathers of Mondo\", i coautori hanno per\u00f2 dichiarato che le sole scene da loro predisposte sono state in \"Mondo Cane 2\"..\nIl film ha avuto successo anche negli Stati Uniti, dove John Cohen ha pubblicato un libro omonimo (\"Africa addio\", titolo in italiano, ed. Ballantine 1966), che approfondisce i temi e gli episodi del film attraverso diverse fonti.\nSequenze principali.\nArgomenti principali del film sono:\nPosizione degli autori.\nLe intenzioni degli autori sono espresse dall'incipit del film:\nL'accento polemico non risparmia nessuna parte in causa: se da una parte l'Occidente viene dipinto come indifferente e responsabile dei mali dall'Africa, dall'altra i popoli africani vengono rappresentati come incapaci di gestire lo stato in via di sviluppo lasciato dai coloni occidentali, e facile preda della violenza e dell'autolesionismo.\nPosizioni critiche.\nIl film \u00e8 stato accusato di fare l'apologia del colonialismo (attraverso la rappresentazione dell'incapacit\u00e0 dei popoli africani di vivere in pace senza il controllo degli Europei). In particolare, la rappresentazione apparentemente oggettiva di singoli fatti avrebbe l'effetto di decontestualizzarli, impedendo una loro valutazione nel contesto storico. Roberto Alemanno, un critico cinematografico di sinistra, ha definito il film:\nCuriosit\u00e0.\nIn un articolo dell\"'Espresso\" del dicembre 1964, Carlo Gregoretti scrisse che Jacopetti gli avrebbe raccontato di aver fatto ritardare e spostare due esecuzioni di ribelli Simba per permetterne la ripresa. Il regista sment\u00ec l'articolo e querel\u00f2 il settimanale, ma fu comunque imputato di \"concorso in omicidio commesso all'estero a danno di stranieri\". Venne prosciolto in istruttoria dopo che il sostituto procuratore della Repubblica, lo stesso che incrimin\u00f2 i tre cineasti, chiese il pieno proscioglimento degli imputatiti perch\u00e9 \"il fatto non sussiste\".\nNel 1968 al Carnevale di Viareggio partecip\u00f2 un carro ispirato al film e realizzato dal maestro della cartapesta Il Barzella. Alcuni oggetti provenienti da questo Carro di Carnevale, insieme ad altri cimeli tra cui una copia del libro di John Cohen, sono conservati in una delle vetrine del museo del Dizionario del Turismo Cinematografico a Verolengo."}
{"id": "1015886", "revid": "1115371", "url": "https://it.wikipedia.org/wiki?curid=1015886", "title": "Touche", "text": "La touche (anche detta, in inglese, \"line-out\" e in italiano traducibile come \"rimessa laterale\") \u00e8 un termine tecnico del rugby a 15.\nConsiste nella rimessa in gioco della palla dal punto, lungo la linea laterale (o linea di \"touche\", dal francese), in cui la palla era precedentemente uscita; la rimessa spetta alla squadra che non ha causato l'uscita della palla; tranne le eccezioni sotto riportate:\nI giocatori di mischia (non necessariamente tutti, il numero dei giocatori coinvolti nella touche pu\u00f2 variare) di entrambe le squadre si schierano quindi l'una di fronte all'altra a un metro di distanza, perpendicolarmente rispetto alla linea di touche e tra 5 e 15 metri da essa. Il pallone viene lanciato dalla linea di touche tra i due schieramenti da un giocatore (solitamente il tallonatore) della squadra cui spetta la rimessa secondo le regole suindicate).\nIl vantaggio nell'essere la squadra che opera la rimessa \u00e8 dato dal fatto che i giocatori conoscono a che distanza verr\u00e0 lanciato il pallone tra i due schieramenti. Se con il lancio il pallone supera la distanza di 15 metri, ogni giocatore pu\u00f2 prenderne possesso e creare un'azione di gioco e la touche \u00e8 conclusa; se il pallone non \u00e8 lanciato con una traiettoria dritta tra i due schieramenti, la squadra che non ha operato la rimessa laterale pu\u00f2 decidere di giocare la palla in un'altra touche oppure di giocare la contesa del pallone con una mischia ordinata.\nEntrambi gli schieramenti si contendono il possesso di palla, e alcuni giocatori possono sollevare dei loro compagni di squadra (anche se le regole prescrivono che il salto venga solo in parte agevolato, il sollevamento \u00e8 tollerato).\nUn giocatore che salta per recuperare il pallone non pu\u00f2 essere placcato fino al suo atterraggio, ed \u00e8 concesso solo il contatto spalla-spalla; azioni che deliberatamente infrangono questa regola vengono considerate come gioco pericoloso e procurano alla squadra avversaria un calcio di punizione e, molto frequentemente, un'espulsione temporanea nella sin bin al giocatore che ha commesso il fallo.\nSe un calcio di punizione viene guadagnato durante una touche che non \u00e8 ancora terminata, questo viene concesso a 15 metri dalla linea di touche."}
{"id": "1015896", "revid": "31886", "url": "https://it.wikipedia.org/wiki?curid=1015896", "title": "Gatto thai", "text": "Il gatto thai o siamese tradizionale (in thai: \u0e27\u0e34\u0e40\u0e0a\u0e35\u0e22\u0e23\u0e21\u0e32\u0e28; RTGS: \"Wichianmat\" ) \u00e8 una delle razze di gatto pi\u00f9 antiche e conosciute. Rappresenta la morfologia tradizionale del gatto siamese, andata scomparendo a partire dagli anni Cinquanta e Sessanta del XX secolo, dove invece venne selezionato il siamese classico per arrivare all'odierno Siamese dalle linee estreme.\nLa razza.\nQuando parliamo del thai inevitabilmente dobbiamo parlare anche del Siamese perch\u00e9 le origini di queste due razze sono esattamente le stesse. \nLa selezione ebbe inizio grazie ad undici gatti importati verso il 1870 in Gran Bretagna dall'antico regno del Siam. Intorno agli anni cinquanta il siamese divenne uno dei gatti di razza pi\u00f9 amati, questo, aggiunto alla moda di quel periodo, port\u00f2 negli allevatori la voglia di enfatizzare le sue caratteristiche orientali portando la selezione verso soggetti decisamente pi\u00f9 longilinei ed eleganti; \u00e8 da questo momento in poi che la razza prese due direzioni ben distinte. Non tutti gli allevatori erano favorevoli a questo tipo di selezione quindi continuarono ad allevare gatti dalla morfologia naturale che tutt'ora ritroviamo nei gatti natii della Thailandia o nel vecchio tipo di siamese. \nSolo verso la fine degli anni ottanta un piccolo gruppo di allevatori fece richiesta presso la World Cat Federation (WCF) per il riconoscimento della razza. La razza fu inizialmente denominata \"cr\u00e8me caramel\", primo esperimento tutto italiano, ma il nome fu presto abbandonato prediligendo la denominazione Thai, dopo il riconoscimento ufficiale del 1990. \nIl gatto fu chiamato THAI da Thailandia, il nuovo nome dell'antico regno del Siam.\nSubito dopo anche in America l'iter di riconoscimento venne intrapreso presso la TICA, associazione di livello internazionale, seguirono il LOOF (libro genealogico Francese) e la Fife.\nStoria.\nIl gatto thai, il siamese tradizionale, ha certamente origine asiatica, ma non \u00e8 stato possibile individuare la specie selvatica da cui discende. L'introduzione del thai, allora siamese, in Europa \u00e8 abbastanza recente: secondo alcune fonti, dei gatti Siamesi furono esposti alla prima esposizione felina tenutasi al Crystal Palace di Londra nel 1871, dove fu un vero insuccesso; vennero infatti descritti come un \"innaturale incubo di gatto\". Nel 1880 il re del Siam, l'attuale Thailandia, regal\u00f2 due coppie di siamesi a Owen Gould, console generale inglese a Bangkok, che le port\u00f2 a Londra. L'anno successivo i gatti fecero la loro apparizione ufficiale al Crystal Palace: al contrario della precedente apparizione questa fu un vero trionfo.\nI gatti siamesi raggiunsero poi l'America nel 1890. I siamesi si rivelarono piuttosto delicati di salute. Inoltre, negli anni Venti, quando i Siamesi divennero di \"moda\", gli allevatori per soddisfare le incessanti richieste sfornarono tanti, troppi gattini, e la razza si indebol\u00ec a causa dei ripetuti accoppiamenti tra consanguinei, con l'aggiungersi poi, negli anni Quaranta, delle grandi guerre la razza rischi\u00f2 l'estinzione. Negli anni Cinquanta le cose cambiarono: infatti la razza si modific\u00f2 dando alla luce un nuovo standard del tutto diverso da quello precedente; ecco il \"nuovo\" Siamese con un corpo pi\u00f9 snello, le orecchie pi\u00f9 grandi e un muso pi\u00f9 affilato. Oggi si potrebbe definire \"Siamese moderno\". \nLa selezione continu\u00f2, fino ad arrivare all'attuale Siamese, dalle linee affusolate, estremizzate. Cos\u00ec si dimentic\u00f2 il vecchio siamese che dovette lasciare il nome alla nuova razza. \nNel 1988 fu fondato il WCF (World Cat Federation) e la presidente Mrs Anneliese Hackmann, durante una visita in Russia, vide che l\u00ec erano presenti molti siamesi con la morfologia del primo tipo di Siamese, ormai per tutte le altre federazioni, decisamente fuori standard.\nDecise di salvare il primo tipo di siamese dall'estinzione, cos\u00ec in Russia per prima e poi in Europa cens\u00ec questi antichi gatti rendendo loro i capostipiti di una nuova razza e diede loro il nome di Thai, come l'odierna terra di Siam che oggi si chiama Thailandia, il riconoscimento ufficiale \u00e8 avvenuto in Russia nel 1990. \nL'obiettivo del Thai nel WCF \u00e8 il primo tipo di Siamese, di fine 1800 e fino agli Anni Quaranta del Novecento. Di fatto questi gatti Siamesi interruppero la loro genealogia da Siamesi, pur mantenendola, per ripartire come Thai per salvarsi dall'estinzione.\nIn Italia alla fine degli Anni Novanta dello scorso secolo si stava facendo un percorso parallelo, dove erano stati scelti dei gatti colourpoint, dalla morfologia simile ai primi Siamesi e che vennero chiamati \"Creme Caramel\". Quando in Italia, nel 1998, nelle esposizione del WCF arrivarono dalla Russia e dalla Germania i primi Thai, il \"Creme Caramel\" venne messo da parte per continuare il percorso solo con la razza Thai. Da allora alcuni allevatori si sono impegnati a ricostruire nuove generazioni di Thai affinch\u00e9 non andasse perduto. \nIl 21 gennaio 2010, tre anni dopo essere stata introdotta come \"razza preliminare\", anche la TICA (The International Cat Association) annuncia l'avanzamento della razza e riconosce il Siamese tradizionale con il nome di Thai. \nLa FIFE ha iniziato il percorso di riconoscimento del Thai nel 2015, attualmente \u00e8 in fase di Championship. \nAltri circuiti felini, come la CFA, non riconoscono il thai come razza a s\u00e9.\nL'obiettivo del Thai \u00e8 il siamese tradizionale, cos\u00ec come era quando arriv\u00f2 in Europa nei primi del 1900 fino alla seconda guerra mondiale. Di aspetto moderato e mai tozzo, ha un'inconfondibile eleganza tonica e armoniosa. Il Thai non deve essere frutto di ibridazioni, \u00e8 importante che non ricordi n\u00e9 un gatto dalle fattezze europee, n\u00e9 un Siamese moderno.\nAspetto fisico.\nDifetti:\nL'obiettivo dell'allevamento del Thai \u00e8 il tradizionale tipo di Siamese. Ogni modifica dell'aspetto che potrebbe implicare un'ibridazione con razze estranee (ad esempio mantello \"lanoso\", guance pronunciate, stop definito, profilo diritto, occhi rotondi) \u00e8 indesiderabile e da considerarsi come un difetto importante, cos\u00ec come l'assomigliare a un Siamese attuale.\nMantello e variet\u00e0 di colori.\nIl pelo \u00e8 corto e quasi senza sottopelo, fitto e lucido. Il thai \u00e8 un gatto colourpoint, pertanto dovr\u00e0 avere un netto contrasto tra il colore dei point e quello del corpo. Il point comprende: orecchie, mascherina, zampe, coda e testicoli nel maschio. Sono riconosciute e accettate tutte le variet\u00e0 di colori tra le quali:\nSono riconosciute tutte le variet\u00e0 di colore eccetto il bianco.\nCarattere.\nIl gatto thai \u00e8 un gatto dolce e affettuoso; si lega in modo particolare a un membro della famiglia, talvolta diventando possessivo e morboso. Molto intelligente, chiacchierone, \u00e8 anche chiamato il \"gatto parlante\" o \"cane-gatto\" per la fedelt\u00e0 al quale si lega al suo umano eletto. Sono gatti molto intelligenti, sanno esprimere bene le loro opinioni e richiedere attenzioni o far comprendere le loro necessit\u00e0. Spesso impara a essere portato al guinzaglio, ad andare in giro con il suo padrone anche in auto senza doverlo chiudere in un trasportino e a riportare oggetti e giochi come la pallina ed \u00e8 molto bello/a da vedere.\nVive bene anche con altri animali, famiglie con o senza bambini e persone anziane. Ha una grande intelligenza emotiva, che con gli anni maturer\u00e0 sempre pi\u00f9. Il thai dimostra il suo affetto in modo molto espansivo: \u00e8 sempre in braccio, oppure acciambellato su qualcuno o sulle spalle, da cui domina meglio ogni situazione. La femmina \u00e8 pi\u00f9 \"principessa\" nel suo modo di ricercare le coccole, mentre il maschio \u00e8 pi\u00f9 viscerale; entrambi sono gatti giocherelloni e dinamici e molto coccoloni.\nIl thai \u00e8 un gatto che vive molto bene in appartamento, al sicuro dai pericoli esterni.\nRiproduzione.\nLe femmine dovrebbero attendere il secondo calore per la riproduzione, ovvero dopo il primo anno di et\u00e0. I primi segnali della gravidanza si hanno con l'arrossamento dei capezzoli e sono e si palesano dopo il ventesimo giorno dalla fecondazione. L'aumento di peso \u00e8 consequenziale al numero di gattini che nasceranno, in genere ogni gestazione il thai partorisce quattro o cinque gattini. Il periodo di gestazione dura circa due mesi, cos\u00ec come lo svezzamento dei cuccioli. Questi ultimi appena nati hanno le palpebre chiuse e le orecchie piegate. "}
{"id": "1015926", "revid": "120875", "url": "https://it.wikipedia.org/wiki?curid=1015926", "title": "Jose Artigas", "text": ""}
{"id": "1015927", "revid": "120875", "url": "https://it.wikipedia.org/wiki?curid=1015927", "title": "Jos\u00e8 Artigas", "text": ""}
{"id": "1015929", "revid": "120630699", "url": "https://it.wikipedia.org/wiki?curid=1015929", "title": "Franco Cosimo Panini Editore", "text": "Franco Cosimo Panini Editore \u00e8 una casa editrice italiana fondata a Modena nel 1989 e specializzata in volumi d'arte, libri per ragazzi, scolastica e tempo libero.\nStoria.\nNel 1988, anno in cui la famiglia Panini vende al gruppo Maxwell la celebre azienda editoriale fondata nel 1961 e specializzata in fumetti e figurine, Franco Cosimo Panini \u00e8 l'unico tra i fratelli a voler proseguire l'attivit\u00e0 editoriale. E nel 1989 d\u00e0 vita ad una nuova casa editrice che porta il suo nome. All'inizio comincia a pubblicare volumi di storia dell'arte e testi di archeologia, poi nei primi anni novanta rileva la Malipiero di Ozzano Emilia, in provincia di Bologna, marchio dell'editoria per ragazzi e per il canale della cartolibreria.\nNel 1992 esce il primo titolo della collana \"Mirabilia Italia\u00e6\" diretta da Salvatore Settis sui luoghi pi\u00f9 affascinanti del Paese, sempre nel 1992 appare anche il primo numero di \"Comix\", settimanale umoristico distribuito in edicola. Dal 1994 uscir\u00e0 con lo stesso nome un'agenda scolastica.\nDopo la morte del fondatore, dal 2007 l'azienda \u00e8 gestita dai cinque figli (Laura, Silvia, Maria Teresa, Lucia e Luca).\nDal 2015 Franco Cosimo Panini \u00e8 l\u2019editore ufficiale del Museo Egizio di Torino di cui gestisce anche la libreria. Sempre nel 2015 la societ\u00e0 acquisisce i diritti mondiali di Ferrari per lo sviluppo di una linea editoriale e digitale per bambini e ragazzi da 0 a 14 anni, ispirata alle \"Rosse\" di Maranello. Nel giugno 2017 la societ\u00e0 rileva \"Haltadefinizione\", azienda specializzata nella promozione di arte tramite l\u2019utilizzo delle nuove tecnologie.\nEditoria d'arte.\nSin dall'inizio la casa editrice pubblica testi di archeologia e storia dell\u2019arte curati da studiosi quali Cristina Acidini Luchinat, Angela Pontrandolfo, Arturo Carlo Quintavalle e Amedeo Quondam; il catalogo d'arte comprende oltre trecento titoli, articolati in una quindicina di collane.\nLa collana \"Mirabilia Italia\u00e6\" \u00e8 dedicata a monografie sui maggiori monumenti italiani, mentre \"La Biblioteca Impossibile\" (1995) \u00e8 dedicata a edizioni in facsimile di codici miniati rinascimentali (come il Lezionario Farnese).\nLa sezione di libri d\u2019arte comprende inoltre una collana firmata da Dario Fo, dedicata ai pi\u00f9 grandi pittori italiani e ispirata alle lezioni d\u2019arte interpretate sotto forma di pubblici spettacoli dallo stesso drammaturgo.\nEditoria per l'infanzia.\nA partire dal 1991 la casa editrice pubblica anche i libri per bambini. Il catalogo \u00e8 specializzato nella fascia d\u2019et\u00e0 0-8 anni e ha visto la collaborazione di autori e illustratori come Francesco Tullio Altan, Chiara Carminati, Nicoletta Costa, Giulia Orecchia, Giusi Quarenghi, Alessandro Sanna, Gek Tessaro e Herv\u00e9 Tullet.\nUn\u2019ampia sezione del catalogo \u00e8 dedicata a La Pimpa, personaggio di Altan, e a Giulio Coniglio, creato da Nicoletta Costa e vincitore del Premio Andersen 2010.\nProdotti per la scuola e il tempo libero.\nDopo l'acquisizione della Malipiero, la casa editrice si specializza nel canale cartoleria e nella grande distribuzione con articoli per la scuola e accessori per il tempo libero, di marchi propri e in licenza.\nPer quanto riguarda i diari scolastici il marchio di punta \u00e8 sempre Comix."}
{"id": "1015945", "revid": "1745361", "url": "https://it.wikipedia.org/wiki?curid=1015945", "title": "Panca delle penalit\u00e0", "text": "La panca delle penalit\u00e0 (qualche volta chiamata anche sin bin, bad box o bin) \u00e8, nell'hockey, nel rugby, nel roller derby e in altri sport, un'area al di fuori del campo da gioco dove i giocatori attendono per tutta la durata dell'espulsione temporanea, per aver commesso un fallo non cos\u00ec grave da essere punito con un'espulsione definitiva. Le squadre di solito non sono autorizzate a sostituire i giocatori che sono stati mandati alla panca delle penalit\u00e0, con eccezioni come nel caso del rugby.\nHockey su ghiaccio.\nNell'hockey su ghiaccio un periodo di tempo in quest'area viene assegnato per ogni infrazione, a meno che l'infrazione consista in un gesto antisportivo o a cui sia assegnato un tiro di rigore. Se tre o pi\u00f9 giocatori stanno scontando un periodo di punizione, la squadra potr\u00e0 continuare a giocare con tre giocatori in campo ma non potr\u00e0 inserire in gioco coloro che si trovano nella sin bin fino a che il tempo di punizione non sia terminato. Quando una squadra ha un giocatore che sta scontando un periodo di penalit\u00e0 di due minuti nella sin bin e un complessivo svantaggio per numero di giocatori sul campo, si dice che la squadra avversaria sia in power play. Se la squadra avversaria segna durante questo periodo, i giocatori possono istantaneamente ritornare in gioco. I portieri non possono mai essere mandati nella sin bin, e dovranno delegare il proprio tempo di penalit\u00e0 ad un altro giocatore (nel caso di una penalit\u00e0 da 5 minuti) o subire un tiro di rigore.\nRugby.\nIn entrambe le scuole del gioco del rugby (\"rugby a 15\" (union) e rugby a 13 (league)), un periodo nella sin bin, viene assegnato solamente nel caso di un comportamento antisportivo, di gioco pericoloso, di un fallo tecnico o di un fallo commesso pi\u00f9 volte, e avr\u00e0 la durata di 10 minuti. Durante questo lasso di tempo, la squadra dovr\u00e0 giocare con un uomo in meno. L'arbitro mostra la sua decisione in merito estraendo un cartellino giallo (ci\u00f2 non accade nella rugby league australiana). Se una squadra commette pi\u00f9 volte un fallo, l'arbitro pu\u00f2 richiamare il capitano e avvertirlo che al successivo fallo commesso il giocatore falloso verr\u00e0 punito con la sin bin. Per azioni di gioco pi\u00f9 pericolose, l'arbitro pu\u00f2 prendere la decisione di espellere direttamente il giocatore che ha commesso il fallo e questo non potr\u00e0 pi\u00f9 prendere parte alla partita.\nAltri sport.\nLa panca delle penalit\u00e0 viene utilizzata anche nella lacrosse, nella pallamano e nell'hockey su prato cos\u00ec come viene stranamente descritta nelle International Rules Football, visto che la sin bin non \u00e8 originaria di alcuno dei due sport da cui le International Rules nascono, ovvero il calcio gaelico ed il football australiano.\nLa proposta di introdurre la sin bin nel calcio \u00e8 stata discussa dalla International Football Association Board ma non si sono mai prese decisioni in merito. Viene comunque adottata da molti altri sport al chiuso."}
{"id": "1015946", "revid": "1543377", "url": "https://it.wikipedia.org/wiki?curid=1015946", "title": "Spoonerismo", "text": "Lo spoonerismo (\"spoonerism\") \u00e8 un termine con il quale nella lingua inglese si indica un gioco di parole in cui vengono scambiati i suoni corrispondenti (in genere le lettere o le sillabe iniziali) di due vocaboli (vedi metatesi), formandone altri che cambiano completamente il senso della frase e generando cos\u00ec effetti assurdi e spesso comici. Prende il nome dal reverendo William Archibald Spooner (1844\u20131930), rettore del New College di Oxford, famoso per commettere spesso questo errore nei suoi discorsi.\nSebbene gli spoonerismi nascano comunemente da errori involontari della lingua, in inglese vengono spesso usati di proposito per creare giochi di parole.\nEsempi.\nLa maggior parte delle citazioni attribuite a Spooner sono apocrife; \"The Oxford Dictionary of Quotations\" (3\u00aa edizione, 1979) elenca solo uno spoonerismo comprovato: \"The weight of rages will press hard upon the employer\" (\"Il peso delle collere incalzer\u00e0 duramente il datore di lavoro\", al posto di \"rate of wages\", \"tasso dei salari\"). Spooner riconobbe ufficialmente un solo spoonerismo, riferito a un inno: \"The Kinquering Congs Their Titles Take\": letteralmente, \"I gorilla piegatori i loro titoli prendono\", anzich\u00e9 \"The Conquering Kings Their Titles Take\", ossia \"I re conquistatori i loro titoli prendono\". In effetti, \u00e8 probabile che la maggior parte degli spoonerismi non siano mai stati pronunciati dallo stesso William Spooner, ma composti piuttosto per passatempo da colleghi e studenti. \nRichard Lederer, scrittore ed esperto di giochi linguistici, nel definire \"Kinkering Kongs Their Titles Take\" (con una diversa ortografia) uno dei \"pochi\" spoonerismi autenticati, lo fa risalire al 1879, ed elenca nove citazioni \"attribuite a Spooner, la maggior parte in modo spurio\". Ecco alcune delle pi\u00f9 famose, con la relativa traduzione italiana (ovviamente del tutto approssimativa e opinabile nel caso dei bisticci linguistici, che in realt\u00e0 sono spesso intraducibili):"}
{"id": "1015957", "revid": "484362", "url": "https://it.wikipedia.org/wiki?curid=1015957", "title": "Chiesa Copta", "text": ""}
{"id": "1015965", "revid": "110157", "url": "https://it.wikipedia.org/wiki?curid=1015965", "title": "Askja", "text": "Askja \u00e8 uno stratovulcano situato in Islanda a nord del ghiacciaio Vatnaj\u00f6kull.\nDescrizione.\nL'Askja \u00e8 un vulcano che ha eruttato due volte in epoca moderna: una nel 1875 e una nel 1961. La caldera principale del vulcano \u00e8 occupata dal lago \u00d6skjuvatn, raggiungibile tramite un sentiero che parte dal rifugio Drekagil situato alla base del vulcano. In una caldera minore, invece, si trova lago Viti, meta di escursioni relativamente semplici a partire da un sentiero raggiungibile con mezzi a motore a pochi minuti dal Drekagil.\nIl Drekagil, situato proprio alla base dell'Askja, \u00e8 sede dei ranger dell'altopiano ed \u00e8 dotato di un ostello per turisti e di un'area campeggio. Nel rifugio \u00e8 presente una cucina, ma non sono in vendita n\u00e9 generi alimentari n\u00e9 carburante, per cui \u00e8 necessario rifornirsene prima di mettersi in viaggio verso il vulcano.\nL'Askja \u00e8 raggiungibile dalla Hringvegur lungo il bordo orientale dell'\u00d3d\u00e1\u00f0ahraun, o tramite la \u00d6skjulei\u00f0 lungo la riva sinistra del J\u00f6kuls\u00e1 \u00e1 Fj\u00f6llum, oppure ancora pi\u00f9 ad est tramite la sequenza di M\u00f6\u00f0rudalslei\u00f0, Arnardalslei\u00f0 ed Austurlei\u00f0."}
{"id": "1015966", "revid": "599013", "url": "https://it.wikipedia.org/wiki?curid=1015966", "title": "Eldgj\u00e1", "text": "Eldgj\u00e1 (pronuncia: ),(in lingua islandese: \"canyon di fuoco\") \u00e8 una fessura vulcanica attiva sviluppatosi in forma di canyon, situata nella parte meridionale dell'Islanda.\nDescrizione.\nLa vallata \u00e8 lunga 30\u00a0km, larga fino a 600\u00a0m e profonda fino a 150\u00a0m. Le sue dimensioni lo rendono il pi\u00f9 grande canyon vulcanico del mondo.\nIl canyon, situato tra Landmannalaugar e Kirkjub\u00e6jarklaustur, \u00e8 orientato in direzione sudovest/nordest come la maggior parte delle faglie islandesi.\nAll'interno del canyon \u00e8 presente una cascata chiamata \u00d3f\u00e6rufoss. Era caratterizzata da un arco naturale in pietra che la sovrastava. L'arco \u00e8 crollato nel 1993, presumibilmente a causa delle piene conseguenti allo scioglimento dei ghiacci.\nLa parte settentrionale dell'Eldgj\u00e1, inclusa la cascata \u00d3f\u00e6rufoss e le aree circostanti, \u00e8 stata inclusa nel Parco nazionale del Vatnaj\u00f6kull dal 2011.\nStoria.\nL'Eldgj\u00e1 fu scoperto nel 1893 dal geologo \u00deorval\u00f0ur \u00deoroddsen. La fossa vulcanica si form\u00f2 prima del popolamento dell'Islanda, ed \u00e8 accertato che si tratta di una eruzione lineare. Sembra appurato che l'unica eruzione verificatasi in tempi storici sarebbe avvenuta nel periodo della colonizzazione.\nLa prima eruzione documentata risalente al 939, provoc\u00f2 il pi\u00f9 grande flusso basaltico registrato in tempi storici. La lava si estese su una superficie di circa 800\u00a0km2, e sulla superficie terrestre si riversarono circa 18\u00a0km3 di magma.\nEvidenze dendrocronologiche nell'emisfero nord indicano che l'eruzione del 939 fece s\u00ec che la successiva estate del 940 sia stata una delle pi\u00f9 fredde degli ultimi 1500 anni. Le temperature medie estive in Europa Centrale, Scandinavia, Canada, Alaska e nell'Asia Centrale furono di circa 2 \u00b0C pi\u00f9 basse del normale."}
{"id": "1015968", "revid": "122373917", "url": "https://it.wikipedia.org/wiki?curid=1015968", "title": "Air Bashkortostan", "text": "L'Air Bashkortostan (precedentemente nota come \"BAL - Bashkiriya Airlines\" o \"Aeroflot-Ufa\") \u00e8 stata la compagnia aerea regionale della Baschiria, un soggetto federale della Russia, e il suo hub \u00e8 l'aeroporto di Ufa.\nEssa \u00e8 nata dal fallimento della compagnia aerea russa BAL nel 2006, ed \u00e8 stata gestita dal governo della repubblica della Baschiria, garantendo il proprio servizio grazie al prestito di velivoli Boeing appartenenti alla compagnia aerea privata russa VIM-Avia, che costituisce peraltro l'azionista di maggioranza della compagnia.\nStoria.\nLa Divisione dell'Aviazione Civile di Ufa.\nLa \"Divisione dell'Aviazione Civile di Ufa\" nacque il 7 luglio 1933, quando il primo aereo della compagnia, un Polikarpov Po-2, effettu\u00f2 un volo cargo per le consegne della posta.\nNegli anni trenta del XX secolo gli aerei della compagnia aerea lavorarono principalmente per garantire trasporti di merci agricole, fertilizzazione dei campi e servizi di emergenza, come il trasporto di persone nell'ambito di operazioni di protezione civile. Nel 1939 furono effettuati pi\u00f9 di 50 voli, con 984 passeggeri. Dalla nascita al 1940 la compagnia aerea aveva trasportato 12000 passeggeri, 500 tonnellate di posta aerea e 45 tonnellate di merci. Negli stessi anni, la societ\u00e0 aveva operato la disinfestazione di 1090 km\u00b2 di laghi e fiumi, contribuendo significativamente alla lotta contro la malaria.\nDurante la seconda guerra mondiale 225 piloti e 20 meccanici della \"Divisione\" hanno partecipato ai combattimenti e hanno lavorato nell'ambito di trasporti aerei per l'evacuazione sanitaria e il rifornimento delle truppe. I primi anni del dopoguerra videro la caratterizzazione della compagnia al servizio passeggeri, con 2738 clienti nel 1946 e 3137 nel 1947.\nNel 1954 la compagnia pot\u00e9 utilizzare i primi Antonov An-2, e nel 1956 anche gli Yakovlev Yak-12. La sua flotta contava anche un elicottero, il Mil Mi-1. Dal 1958 la BAL ricevette alcuni Lisunov Li-2 e Ilyushin Il-14.\nIl 21 dicembre 1962 fu aperto il nuovo aeroporto della citt\u00e0 di Ufa, dotato di infrastrutture moderne. In quegli anni, la BAL si serviva di Antonov An-10, Lisunov Li-2, Tupolev Tu-124, Ilyushin Il-18 e Antonov An-24.\nDal 1967 la compagnia pot\u00e9 garantire una linea aerea senza scalo Ufa - Mosca, grazie ai Tupolev Tu-134. Dal 1974 con i Tupolev Tu-154 furono aperte le tratte da Ufa per So\u010di, Sinferopoli, Tbilisi, Charkiv, e Leningrado (oggi San Pietroburgo).\nLa BAL.\nNel 1991, in seguito alla dissoluzione dell'Unione Sovietica, la Divisione dell'Aviazione Civile di Ufa si trasform\u00f2 nella compagnia aerea privata BAL - Bashkiriya Airlines, e dal 1993 venne identificata come compagnia di bandiera della Repubblica della Baschiria.\nDi fatto la BAL si situava in termini societari come una divisione della Aerovolga, societ\u00e0 con base nella citt\u00e0 di Samara e a sua volta parte della holding che controllava Aeroflot.\nTrovandosi finalmente libera dalle leggi sovietiche che la vincolavano a tratte interne, la compagnia pot\u00e9 costituire tratte internazionali, con collegamenti verso Turchia, Germania, Cina, Iran, Grecia, Pakistan ed Emirati Arabi Uniti. La BAL offriva anche servizi charter verso altre destinazioni in Asia Centrale, Europa Orientale e Africa del Nord.\nLa breve storia della compagnia fu costellata di piccoli episodi di disservizio, e divenne tristemente famosa per la mancanza di manutenzione e controllo dei propri vettori. Nel primo trimestre 2006 la licenza della societ\u00e0 fu revocata dall'Agenzia Federativa per la Sicurezza dell'Aviazione (FTOA) in seguito alla segnalazione di un Tupolev Tu-154 che, in Iran, non aveva passato un'ispezione sullo stato del velivolo. Esso non rispettava i parametri stabiliti dalla FTOA stessa, e la compagnia dovette sospendere tutti i suoi voli, fallendo nel giro di poche settimane.\nL'incidente del 1\u00ba luglio 2002.\nAlle 21:35 (UTC) del 1\u00ba luglio 2002 il volo V9-2937 della BAL dall'Aeroporto di Mosca-Domodedovo all'Aeroporto internazionale di Barcellona (effettuato col Tu-154M identificato RA-85816) e il volo DHL 611 da Bergamo per Bruxelles (effettuato con un Boeing 757-200 identificato A9C-DHL) entrarono in collisione mentre sorvolavano la citt\u00e0 tedesca di \u00dcberlingen.\nL'impatto distrusse i due aerei e nell'incidente morirono 71 persone, di cui 52 sotto i 18 anni, compresi gli uomini e le donne di entrambi gli equipaggi.\nIn quasi due anni di indagine, il 19 maggio 2004 la \"Bundesstelle f\u00fcr Flugunfalluntersuchung\" (Ufficio Federale di Investigazione per gli Incidenti Aerei) ha stabilito che le cause della collisione sono state in gran parte dovute a un errore in fase di controllo aereo.\nIl controllo del traffico aereo nella zona \u00e8 infatti responsabilit\u00e0 di una societ\u00e0 svizzera, la Skyguide, operante dall'aeroporto di Zurigo. Quella sera, il controllore di volo Peter Nielsen non ha potuto gestire nei termini di sicurezza le distanze tra gli aerei, impegnato com'era nel controllo di altri velivoli. Il suo lavoro, peraltro, era impedito dal malfunzionamento del radar dell'aeroporto, che era spesso spento per lavori di manutenzione.\nInoltre, i piloti non seguirono alla lettera le istruzioni che venivano loro fornite dall'avionica computerizzata dei loro stessi velivoli: trovandosi gli aerei sostanzialmente alla stessa quota e in rotta di collisione, il TCAS (il sistema che permette di evitare collisioni aeree a visibilit\u00e0 zero) del Tupolev richiese al pilota della BAL di salire di quota per evitare l'aereo DHL, che stava invece scendendo. La mancata osservazione delle istruzioni riport\u00f2 gli aerei in rotta di collisione, una circostanza che non pot\u00e9 essere evitata dalla carente sorveglianza del controllore di volo.\nIl 27 luglio 2006 il Tribunale di Costanza ha stabilito che la competenza del controllo del traffico aereo sul territorio tedesco, anche se a cavallo della frontiera, deve ricadere sugli organi di controllo tedeschi, e ha ordinato una riorganizzazione del sistema di guida, soprattutto per l'aviazione civile.\nIl 7 agosto 2006 il Tribunale della citt\u00e0 svizzera di Winterthur ha richiesto dai sei ai quindici mesi di reclusione per 8 dipendenti della SkyGuide, con l'accusa di omicidio per negligenza.\nIl presente della compagnia.\nNell'aprile 2006 nacque la Air Bashkortostan, sulla base della fallita BAL Bashkiriya Airlines. La propriet\u00e0 della societ\u00e0 \u00e8 per il 74% nelle mani del gruppo VIM-Avia, e per il 26% appartiene all'entit\u00e0 federale baschira. Dal 2006 ha riaperto la propria tratta verso l'aeroporto internazionale Domodedovo (DME) di Mosca, grazie a una flotta di 4 Boeing 757-200.\nL'hub della compagnia \u00e8 storicamente all'aeroporto di Ufa, dove viene garantita la completa manutenzione tecnica del parco viaggiante.\nNel 2011 gli aerei dell'Air Bashkortostan hanno trasportato 420\u00a0847 passeggeri effettuando 2\u00a0633 voli. La maggior parte dei voli di linea sono stati effettuati in code sharing e sulla rete della VIM-Avia. Inoltre, la compagnia aerea ha effettuato i voli charter per Egitto, Turchia, Grecia, Germania, Italia, Norvegia, Spagna dallo hub all'aeroporto di Ufa e dall'aeroporto di Mosca-Domodedovo. Nel 2011 la compagnia aerea ha preso in leasing operativo l'aereo Diamond DA42 per i servizi di monitoraggio e d'emergenza nella regione di Ufa."}
{"id": "1015971", "revid": "60344", "url": "https://it.wikipedia.org/wiki?curid=1015971", "title": "Sin bin", "text": ""}
{"id": "1015975", "revid": "1749553", "url": "https://it.wikipedia.org/wiki?curid=1015975", "title": "Piwi-interacting RNA", "text": "Gli RNA Piwi-interacting (piRNA) rappresentano una classe di piccole molecole di RNA che \u00e8 espressa nelle cellule animali e forma complessi proteina-RNA interagendo con le proteine Piwi.\nQuesti complessi di piRNA (piRCs) sono stati collegati al silenziamento trascrizionale dei retrotrasposoni e di altri elementi genetici nelle cellule della linea germinale, in particolare quelle maschili.\nLa purificazione di questi complessi ha permesso di sapere che questi oligonucleotidi sono approssimativamente lunghi 29-30 nucleotidi.\nSono diversi dagli mRNA per via della loro lunghezza e sono associati a complessi proteici differenti.\nNon \u00e8 ancora chiaro come i piRNA siano prodotti, ma \u00e8 certo che la loro biogenesi \u00e8 diversa da quella sia dei miRNA che dei siRNA.\nCaratteristiche.\nI piRNAs sono stati identificati sia nei vertebrati che negli invertebrati, e anche se la biogenesi e la modalit\u00e0 di azione variano un po' tra le specie, una serie di caratteristiche sono conservate. I piRNAs non hanno chiari motivi di struttura secondaria, la loro lunghezza va, per definizione, dai 26 ai 31 nucleotidi, e la presenza di un 5' uridina \u00e8 comune a piRNAs sia nei vertebrati che negli invertebrati. I piRNAs in Caenorhabditis elegans hanno un 5' monofosfato ed una modificazione al 3' che agisce per bloccare l'ossigeno al 2' o 3', e questo \u00e8 stato anche osservato in Drosophila melanogaster, nel pesce zebra, nei topi e nei ratti. Questa modificazione al 3' \u00e8 probabile sia una 2'-O-metilazione, ma la ragione di questa modificazione non e ancora nota. Si pensa che ci siano centinaia di migliaia di specie diverse di piRNA nei mammiferi. Fino ad ora, oltre 50.000 sequenze di piRNA sono state scoperte nei topi e pi\u00f9 di 13.000 in D. melanogaster.\nLocalizzazione.\nI piRNAs si trovano in gruppi in tutto il genoma, questi gruppi possono contenere da un minimo di dieci o fino a molte migliaia di piRNAs e possono variare di dimensioni (1\u2013100 kb). Mentre il raggruppamento dei piRNAs \u00e8 altamente conservato tra le specie, le sequenze non lo sono.\nI piRNA di D. melanogaster e dei vertebrati sono stati localizzati in aree prive di qualsiasi gene che codifica per una proteina, mentre i piRNAs in C. elegans sono stati identificati tra i geni codificanti proteine.\nNei mammiferi, i piRNAs si trovano solo nei testicoli, con una stima di un milione di copie per cellula negli spermatociti e negli spermatidi [15]. Negli invertebrati, i piRNAs sono stati rilevati sia nella linea germinale maschile che femminile, ma non altri tipi cellulari.\nA livello cellulare, i piRNAs sono stati evidenziati sia nel nucleo che nel citopolasma, suggerendo che i pathways dei piRNA pu\u00f2 agire in entrambe queste aree e, quindi, pu\u00f2 avere molteplici effetti.\nFunzioni.\nCome altri small RNA, si ritiene che i piRNAs siano coinvolti nel silenziamento genico, in particolare il silenziamento dei trasposoni. La maggior parte dei piRNAs sono antisenso alle sequenze di trasposoni, suggerendo che i trasposoni sono il bersaglio dei piRNA. Nei mammiferi sembra che l'attivit\u00e0 di piRNAs nel silencing dei trasposoni \u00e8 pi\u00f9 importante durante lo sviluppo dell'embrione [17], sia in C. elegans che negli esseri umani, piRNAs sono necessari per la spermatogenesi.\nIl silenziamento dell'RNA\nIl piRNA ha un ruolo nel silenziamento dell'RNA attraverso la formazione di un complesso silenziatore indotto da RNA (RISC). Le proteine Piwi fanno parte della famiglia delle proteine chiamate argonaute, che sono attive nei testicoli dei mammiferi e sono alla base dello sviluppo negli invertebrati delle cellule germinali e staminali. Il piRNA \u00e8 un segmento di RNA di lunghezza tipica di 26-31 nucleotidi, distinguendolo cos\u00ec dal microRNA (miRNAs) e dal short interfering RNAs (siRNAs) che \u00e8 lungo 21-23 nucleotidi.\n\u00c8 stato scoperto che due proteine Piwi, MIWI e MILI, hanno una significativa importanza nella spermatogenesi nei topi.\nEffetti epigenetici\nI piRNAs possono essere trasmessi dalla madre, e sulla base di ricerche in D. melanogaster, i piRNAs possono essere coinvolti effetti epigenetici di derivazione materna. L'attivit\u00e0 di specifici piRNAs nel processo epigenetico richiede anche le interazioni tra proteine e piwi HP1a, cos\u00ec come altri fattori."}
{"id": "1015976", "revid": "1374756", "url": "https://it.wikipedia.org/wiki?curid=1015976", "title": "Nicholas Ray", "text": "Biografia.\nDopo aver studiato architettura con Frank Lloyd Wright si dedic\u00f2 al teatro, affermandosi come attore e regista, collaborando anche con Elia Kazan, di cui sar\u00e0 aiuto regista in \"Un albero cresce a Brooklyn\". Esord\u00ec nel cinema nel 1948, dirigendo il noir \"La donna del bandito\", e inaugurando un personale approccio, fondamentale per la revisione della retorica dei generi cinematografici classici, avvertibile in particolar modo nei toni lirici e struggenti del western crepuscolare \"Il temerario\" (1952) con Susan Hayward e Robert Mitchum, storia di un campione di rodeo in declino che s'innamora, apparentemente non ricambiato, di una donna sposata.\nTemi congeniali a Ray furono, fin dall'inizio, la condizione dell'isolamento a cui soggiace l'individuo che rifiuta le convenzioni dell'ambiente sociale e le inquietudini e le ribellioni della giovent\u00f9 americana, temi che Ray affront\u00f2 nei suoi migliori film come \"I bassifondi di San Francisco\" (1949) e \"Giovent\u00f9 bruciata\" (1955).\nIn seguito, indulgendo al suo spiccato senso dello spettacolo, Ray realizz\u00f2 film di interesse puramente commerciale come \"Ombre bianche\" (1960), \"Il re dei re\" (1961) e \"55 giorni a Pechino\" (1963). Uno stile asciutto, in equilibrio tra realismo e simbolismo, con un'attenzione forte per l'architettura dell'inquadratura. Si ciment\u00f2 anche come sceneggiatore e in altri ruoli tecnici del cinema. Mor\u00ec a causa di un tumore polmonare; si trovava gi\u00e0 da anni in precarie condizioni fisiche, tra le quali si ricorda la perdita di un occhio, come si vede dalle sue apparizioni nei suoi ultimi due film."}
{"id": "1015977", "revid": "31886", "url": "https://it.wikipedia.org/wiki?curid=1015977", "title": "Raymond Nicholas Kienzle", "text": ""}
{"id": "1015981", "revid": "74801", "url": "https://it.wikipedia.org/wiki?curid=1015981", "title": "Robert John Strutt Rayleigh", "text": "Biografia.\nFiglio del pi\u00f9 famoso John William Strutt Rayleigh, fu professore di fisica all'Imperial College dal 1908 al 1919 allorch\u00e9, ereditato il titolo di lord, volle continuare le ricerche nel laboratorio fondato dal padre.\nEsegu\u00ec importanti studi sull'et\u00e0 dei metalli contenuti nelle sostanze radioattive; di qui calcol\u00f2 le et\u00e0 delle rocce terrestri e dall'esame delle meteoriti l'et\u00e0 del sistema solare. Per primo sugger\u00ec l'ipotesi che la particelle alfa emesse dalle sostanze radioattive fossero cariche di elettricit\u00e0 positiva.\nIl suo nome \u00e8 legato alla formula di Rayleigh che d\u00e0 l'energia elettromagnetica irraggiata da un campo a temperatura in funzione della frequenza."}
{"id": "1015987", "revid": "1788047", "url": "https://it.wikipedia.org/wiki?curid=1015987", "title": "John Gardner", "text": "\u00c8 stata una figura popolare e controversa fino alla morte prematura in un incidente motociclistico all'et\u00e0 di 49 anni.\nInfanzia e istruzione.\nI suoi genitori, il padre un pastore laico e la madre un'insegnante, ebbero una forte influenza nella sua vita. Entrambi erano appassionati di Shakespeare e spesso recitavano letteratura insieme. Da bambino Gardner frequent\u00f2 la scuola pubblica e lavor\u00f2 nella fattoria del padre dove, nell'aprile 1945 (aveva 11 anni) il fratello pi\u00f9 piccolo rimase ucciso in un incidente con una macchina agricola. Gardner, che guidava il trattore durante l'incidente, ebbe un senso di colpa per tutta la vita, incubi e flashback dell'accaduto. L'incidente ritorna spesso nei suoi romanzi e nella sua critica letteraria, specialmente nel racconto \"Redemption\" del 1977, dove descrive minuziosamente l'accaduto.\nGardner inizi\u00f2 l'universit\u00e0 alla DePauw University e si diplom\u00f2 alla Washington University di St. Louis nel 1955. Consegu\u00ec il master alla University of Iowa.\nNarrativa.\nGardner scrisse i suoi romanzi pi\u00f9 popolari negli anni settanta. \"Grendel\" (1971) \u00e8 una riscrittura del poema epico \"Beowulf\", originariamente incentrato sulla figura dell'eroe, dal punto di vista del mostro. \"Sunlight Dialogues\" (1972) parla di un cupo e disilluso poliziotto alla ricerca di un pazzo erudito in mitologia classica. \"October Light\" (1976), \u00e8 incentrato sulla vita di un fratello e una sorella che, anziani e inaciditi, vivono insieme e litigano nella campagna del Vermont. Quest'ultimo ha vinto il \"National Book Critics' Circle Award\" nel 1976. In ogni libro i personaggi sono figure brutali e isolate che lottano per l'onest\u00e0 e la comprensione nella spietata societ\u00e0.\nInsegnamento e critica.\nGardner fu insegnante di scrittura creativa per tutta la vita. Era uno dei favoriti alla Bread Loaf Writers' Conference, un seminario di scrittori e poeti tra i pi\u00f9 prestigiosi degli Stati Uniti. I suoi due libri sull'arte di scrivere narrativa, \"On Becoming a Novelist\" e \"The Art of Fiction\", sono considerati dei classici. Come tutti sanno Gardner era ossessivo nei suoi lavori, e ottenne la fama per il linguaggio ricercato, per il ritmo lento della sua scrittura e per l'attenzione che riservava alla continuit\u00e0 del sogno immaginario. A ogni livello di profondit\u00e0 i suoi libri sono quasi sempre toccati dal potere di redenzione dell'arte.\nNel 1978 il saggio di critica letteraria \"On Moral Fiction\" in cui esprimeva Il suo giudizio sugli autori contemporanei \u2014 inclusi alcuni luminari della narrativa americana come John Updike e John Barth \u2014 che Gardner considerava entrambi diretti e coraggiosi, ma inesperti e dipendenti dalla loro prospettiva, danneggi\u00f2 il suo rapporto con molte case editrici e anim\u00f2 un dibattito nei media pi\u00f9 conformisti, portando Gardner alla ribalta con un'intervista a The Dick Cavett Show (16 maggio 1978) e con un articolo nel \"The New York Times\" (giugno 1979). Gardner dichiar\u00f2 che il clamore suscitato dalle critiche di questo libro port\u00f2 alla tiepida accoglienza del suo ultimo romanzo, \"Micklesson's Ghost\" (1982). Nel clamore delle critiche \u00e8 passata in secondo piano l'affascinante tesi al centro del saggio, forse la pi\u00f9 chiara esposizione della filosofia dello scrivere narrativa di Gardner: la narrativa doveva essere morale, una moralit\u00e0 non strettamente religiosa o culturale del termine, ma volta ad avvicinarsi e a scoprire quei valori umani che sono universalmente riconosciuti. Gardner sentiva che alcuni scrittori contemporanei erano morali in questo senso, ma indugiavano in un \"disperato ammiccare e sgobbare\" (per citare la sua valutazione di Thomas Pynchon) o in un nichilismo alla moda in cui Gardner non vedeva un atteggiamento onesto. Gore Vidal trov\u00f2 il saggio, cos\u00ec come i romanzi di Gardner, ipocriti e pedanti, e chiam\u00f2 Gardner \"ex-apostolo degli ignoranti, una specie d'evangelico cristiano che vedeva il paradiso come un'universit\u00e0 pragmatica americana\".\nGardner ha ispirato, e qualcuno dice anche intimorito, i suoi studenti scrittori. Alla Chico State University, quando un giovane Raymond Carver disse a Gardner che non gli era piaciuto il racconto \"Blackberry Winter\" di Robert Penn Warren che gli era stato assegnato come compito, Gardner gli rispose: \"Faresti meglio a rileggerlo\". \"E non stava scherzando\", disse Carver, che riport\u00f2 questo aneddoto nella sua introduzione a \"Il mestiere dello scrittore\". Nella stessa introduzione esprime chiaramente il suo rispetto per Gardner, e ne ricorda anche la gentilezza; quando Carver aveva bisogno di un posto per scrivere indisturbato, Gardner gli diede la chiave del proprio ufficio.\nNel 1977 Gardner pubblic\u00f2 la biografia di Geoffrey Chaucer, \"The Life and Times of Chaucer\". In una recensione dell'ottobre 1977 pubblicata su \"Speculum\", Sumner J. Ferris sostenne che la biografia \u00e8 in molte parti un plagio del lavoro di altri autori (senza per\u00f2 citartene il nome e le opere) dovuto alla troppa fretta con cui si \u00e8 deciso di pubblicare il libro, ma il 10 aprile 1978 Peter Prescott in un articolo nel \"Newsweek\" cita l'articolo di Ferris e accusa Gardner di plagio; .\nIl 10 dicembre 1977 Gardner viene ricoverato per un mese e mezzo per un cancro al colon.\nNel 1994 Stewart O'Nan pubblic\u00f2 \"On Writers and Writing\", una raccolta postuma di saggi e recensioni. Il suo amico e studente Charles Johnson scrisse un'introduzione che \u00e8 stata apprezzata dal vasto pubblico di lettori.\nVita privata.\nNel 1953 Gardner spos\u00f2 la cugina Joan Louise Patterson. Ebbero dei figli, ma la storia fin\u00ec in un divorzio. Gardner si rispos\u00f2 con la poetessa Elizabeth Rosenberg nel 1980, ma anche questo matrimonio fin\u00ec con un divorzio. L'incidente moticiclistico che gli fu fatale occorse pochi giorni prima del suo matrimonio con Susan Thornton, che pubblicher\u00e0 nel 2000 le memorie della loro storia (\"Broken Glass, Loving and Losing John Gardner\").\nGardner \u00e8 stato seppellito di fianco a suo fratello nel Grandview Cemetery di Batavia (New York)."}
{"id": "1015988", "revid": "1776051", "url": "https://it.wikipedia.org/wiki?curid=1015988", "title": "Trasporti in Ghana", "text": "Questa voce raccoglie le principali tipologie di Trasporti in Ghana.\nTrasporti su rotaia.\nRete ferroviaria.\nIn totale: 953\u00a0km di linee ferroviarie, in fase di espansione o di ripristino (dati 1997).\nReti metropolitane.\nTale nazione non dispone di sistemi di metropolitana.\nReti tranviarie.\nAnche il servizio tranviario \u00e8 assente.\nTrasporti su strada.\nRete stradale.\nStrade pubbliche: in totale 39.409\u00a0km (dati 1997)\nReti filoviarie.\nAttualmente in Ghana non esistono filobus. \nAutolinee.\nNella capitale, Accra, ed in poche altre zone abitate del Ghana, operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa nazione dispone di 168\u00a0km acque fluviali navigabili, appartenenti ai fiumi\nAnkobra, Tano e Volta e di ben 1.125\u00a0km di acque lacustri afferenti al Lago Volta.\nTrasporti aerei.\nAeroporti.\nIn totale: 12 (dati 1999)\na) con piste di rullaggio pavimentate: 6\nb) con piste di rullaggio non pavimentate: 6"}
{"id": "1015992", "revid": "72811", "url": "https://it.wikipedia.org/wiki?curid=1015992", "title": "Rorikon", "text": ""}
{"id": "1015995", "revid": "1039155", "url": "https://it.wikipedia.org/wiki?curid=1015995", "title": "Anna dai capelli rossi", "text": ""}
{"id": "1015999", "revid": "120110763", "url": "https://it.wikipedia.org/wiki?curid=1015999", "title": "Intuitu personae", "text": "La locuzione latina intuitu personae, da tradurre con l'italiano \"avuto riguardo alla persona\", indica, nel linguaggio giuridico, quei negozi nei quali si ritengono di particolare rilevanza le qualit\u00e0 personali dei soggetti contraenti. Tali contratti, in quanto basati sulla fiducia personale, sono intrasmissibili e, solitamente, si ritengono estinti con la morte di uno dei contraenti.\nNel diritto privato.\nL'espressione fa riferimento a un rapporto bilaterale (vi sono diritti e obblighi da entrambe le parti).\nRientrano tra i rapporti \"intuitu personae\" i contratti di lavoro subordinato, i contratti d'opera, di appalto, e di mandato, nonch\u00e9 la procura e il potere di revocare la designazione del beneficiario dell'assicurazione sulla vita.\n\u00c8, ad esempio, un contratto \"intuitu personae\" il contratto di consulenza con un libero professionista, individuato sulla base non di una mera convenienza economica - come per le offerte pi\u00f9 basse in materia di appalti - quanto sull'affidamento che il cliente valuta relativamente alla qualit\u00e0 garantita, fino a quel momento, nell'esecuzione delle prestazioni professionali. Tale affidamento pu\u00f2 derivare dal prestigio del professionista o operatore economico, ovvero da esperienze dirette tra i due contraenti, rapporti consolidati in rapporti affini, segnalazioni, o qualsiasi altro elemento rilevante per il committente-cliente.\nL'affidamento \"intuitu personae\" \u00e8 dunque proprio delle attivit\u00e0 dei privati e sempre pi\u00f9 limitato invece per le amministrazioni pubbliche che, nello spendere il denaro dei contribuenti, devono garantire per legge l'equit\u00e0 e l'imparzialit\u00e0 delle scelte. Tipico esempio di scelta \"intuitu personae\" \u00e8 quella del medico di fiducia, del meccanico di fiducia, dell'avvocato di fiducia, ecc.\nNel diritto pubblico.\nIn diritto amministrativo, il rapporto di pubblico impiego \u00e8 \"intuitu personae\" soltanto in via di eccezione, visto che la regola \u00e8 offerta dall'articolo 97 della Costituzione della Repubblica italiana, il quale prevede una modalit\u00e0 costitutiva del rapporto di pubblico impiego che \u00e8 strutturalmente all'opposto della selezione \"intuitu personae\", cio\u00e8 il concorso pubblico e l'imparzialit\u00e0 del funzionario cos\u00ec assunto.\nNel caso di rapporti di lavoro a tempo indeterminato con enti od organi pubblici o pubbliche amministrazioni, la deliberazione 04/02/2016, n. 4 - Corte dei Conti - Sez. Autonomie - ha, in proposito, ribadito che l'art. 3 del decreto del Presidente della Repubblica n. 3 del 1957 \u00e8 una norma di principio nel settore del pubblico impiego e chiarisce espressamente che l'assunzione senza concorso \u00e8 nulla e \"non produce effetto a carico dell'Amministrazione\".\nNei rapporti fiduciari con organi elettivi.\nI consigli regionali hanno talvolta affiancato - al metodo di selezione per concorso pubblico - l'assunzione nominativa di componenti di gabinetto degli organi monocratici di vertice ovvero l'inserimento nei ruoli amministrativi dell'organo collegiale del personale fiduciario dei Gruppi consiliari, usualmente con misure assunte a fine consiliatura con il voto di tutti i partiti; porre termine alla situazione di coloro che \"oggi vengono licenziati alla fine di ogni legislatura\" sarebbe un'esigenza avvertita anche in Parlamento.\nIn ogni caso, due sentenze della Corte costituzionale hanno rispettivamente censurato una legge regionale abruzzese ed una piemontese, con riferimento alle spese degli uffici di diretta collaborazione di organi politici elettivi regionali: esse hanno dichiarato l'illegittimit\u00e0 costituzionale dell'autorizzazione con legge regionale di una serie eterogenea di contratti di collaborazione occasionale, in deroga al limite fissato dalla legge statale (v. sentenza n. 289 del 2013); nel caso della sentenza n. 130 del 2013, la Corte ha dichiarato che \u00abquanto alla presunta finalit\u00e0 della norma regionale di assicurare il funzionamento degli uffici di diretta collaborazione mediante l'esenzione dal rispetto dei limiti di spesa stabiliti a livello nazionale [\u2026] la particolare rilevanza del carattere necessariamente fiduciario nella scelta del personale, a tempo determinato, degli uffici di diretta collaborazione, se pu\u00f2 autorizzare deroghe al principio del pubblico concorso nella scelta dei collaboratori, non consente deroghe ai principi fondamentali dettati dal legislatore statale\u00bb."}
{"id": "1016000", "revid": "767487", "url": "https://it.wikipedia.org/wiki?curid=1016000", "title": "Vivere in fuga", "text": "Vivere in Fuga (\"Running on Empty\") \u00e8 un film del 1988 diretto da Sidney Lumet, che ottenne una nomination al Golden Globe per il miglior film drammatico ed una nomination agli Oscar al miglior attore per River Phoenix.\nTrama.\nArthur e Annie Pope sono in fuga per aver fatto esplodere una quindicina di anni prima, nel 1971, un laboratorio di ricerca universitaria sul napalm, collegato alla guerra del Vietnam. L'attacco aveva accidentalmente paralizzato e accecato un custode, che non avrebbe dovuto essere sul luogo. Al tempo, il loro figlio pi\u00f9 grande, Danny, aveva due anni.\nLa coppia e i due figli sono nuovamente costretti all'ennesimo cambio di identit\u00e0, citt\u00e0, auto, casa e colore dei capelli, per sfuggire all'FBI.\nIl professore di musica della nuova scuola di Danny, ormai adolescente, ne riconosce il talento al pianoforte e lo convince a fare un'audizione alla Juilliard, prestigiosa scuola d'arte di New York. Ma non capisce le ragioni dell'irreperibilit\u00e0 dei documenti sulla sua carriera scolastica, in realt\u00e0 inesistenti per i continui cambi di identit\u00e0.\nNel frattempo Danny e la figlia del professore, Lorna, si innamorano e Danny le racconta i segreti della sua famiglia, confidandole che perseguire i suoi sogni metterebbe a rischio i suoi genitori.\nAnnie viene a sapere che il figlio ha superato brillantemente l'audizione. Ma quando lei e Arthur devono nuovamente fuggire verso una nuova identit\u00e0, devono affrontare come lasciare che Danny possa costruirsi la sua vita.\nTitolo.\nIl titolo in inglese \u00e8 \"Running on Empty\", cio\u00e8 correre, girare a vuoto.\nProduzione.\nScritto da Naomi Foner, che ottenne per questo film una nomination all'Oscar, vanta interpreti come Christine Lahti e River Phoenix (anche lui nominato all'Oscar). Martha Plimpton e River Phoenix, che nel film sono fidanzati, stavano realmente insieme durante le riprese. Inoltre Phoenix ha dichiarato in un'intervista di aver imparato a suonare il pianoforte appositamente per il film, e infatti nelle scene in cui suona non sono state usate controfigure.\nLe figure di Arthur e Annie Pope potrebbero essere vagamente ispirate a Bill Ayers e Bernardine Dohrn, leader del movimento di sinistra radicale Weather Underground, attivo negli USA tra la fine degli anni '60 e gli anni '70 del XX secolo. L'episodio dell'attacco al centro di ricerca sul napalm richiamerebbe il cosiddetto \"Sterling Hall Bombing\", l'attentato del 24 agosto 1970 all'Army Mathematics Research Center dell'Universit\u00e0 del Wisconsin-Madison, in cui mor\u00ec accidentalmente un ricercatore che nella notte stava portando a termine un esperimento nei sotterranei dell'edificio.\nAccoglienza.\nL'accoglienza da parte del pubblico di questo film fu molto buona, tanto che venne preferito \"Vivere in fuga\" a \"Sono affari di famiglia\", sempre di Lumet, girato nel 1989."}
{"id": "1016001", "revid": "23", "url": "https://it.wikipedia.org/wiki?curid=1016001", "title": "Franco Panini", "text": ""}
{"id": "1016005", "revid": "599013", "url": "https://it.wikipedia.org/wiki?curid=1016005", "title": "San Martino della Battaglia (vino)", "text": "Il San Martino della Battaglia \u00e8 un vino DOC la cui produzione \u00e8 consentita nelle province di Brescia e Verona.\nStoria.\nLa zona del Garda ove si coltiva il friulano (ex tocai) \u00e8 stata un'antica enclave della serenissima in terra lombarda a disposizione per esperimenti di viticoltura. Pertanto, storicamente si \u00e8 imposto l'utilizzo di questo vitigno in una zona assai ristretta ma che ha conservato questa peculiarit\u00e0 nei secoli. La piccola zona \u00e8 circondata infatti dalla coltivazione dell'autoctona turbiana, l'uva con la quale si produce il Lugana.\nDal 2013, a causa del divieto a utilizzare il precedente nome Tocai per designare il vitigno con cui \u00e8 composto il vino, il San Martino della Battaglia ha ripreso l'antico nome dialettale \"Tuch\u00ec\" per individuare il vitigno.\nOltre alla versione secca, si produce anche una rarissima versione fortificata ovvero il San Martino della Battaglia liquoroso DOC.\nAbbinamenti consigliati.\nMinestra in brodo, pesce fritto di lago, frittata, vitello tonnato.\nProduzione.\n\"Provincia, stagione, volume in ettolitri\""}
{"id": "1016008", "revid": "289247", "url": "https://it.wikipedia.org/wiki?curid=1016008", "title": "Heart of Midlothian", "text": ""}
{"id": "1016009", "revid": "2001392", "url": "https://it.wikipedia.org/wiki?curid=1016009", "title": "Antoine de Jomini", "text": "Biografia.\nNacque il 6 marzo 1779 a Payerne, nel cantone svizzero di Vaud. La sua famiglia, di origine italiana, apparteneva alla buona borghesia ed occupava, da pi\u00f9 generazioni, funzioni pubbliche o comunque di alto livello sociale. Dall'et\u00e0 di 12 anni venne attratto dalla carriera militare e cerc\u00f2 di entrare all'Accademia militare del principe di Wurtemberg a Montb\u00e9liard. Questo progetto non and\u00f2 in porto per il trasferimento della scuola a Stoccarda. La fortuna non fu sempre della sua parte: quando, poco tempo dopo, la sua famiglia vorr\u00e0 procurargli un incarico nel reggimento di Watteville, allora al servizio della Francia, gli eventi rivoluzionari ostacolarono il progetto.\nJomini venne inviato allora a Aarau, per prepararsi ad una carriera commerciale nel \"Collegio mercantile per giovani signori\" fondato da Emmanuel Haberstock. Qui lavor\u00f2 per un breve periodo in una banca.\nMa il suo scopo era sempre quello di entrare nella carriera militare e nel 1798 riusc\u00ec a diventare segretario del ministro della Guerra della Repubblica Elvetica per diventare suo collaboratore nel 1800, nello stesso momento in cui diventava comandante di battaglione, ma si dimette fin dal 1801.\nNel 1803 incontra Michel Ney, il futuro maresciallo di Napoleone, venuto a reclutare dei reggimenti in Svizzera. Questi lo prende come suo aiutante di campo e, durante il trattato di Amiens, l'aiut\u00f2 a pubblicare i primi volumi del suo trattato sulle campagne militari di Federico II. Poco tempo dopo, durante la battaglia di Austerlitz, Jomini ne manda una copia a Napoleone. Questi rimane molto impressionato dei paragoni tra le strategie di Federico II e le sue e nel settembre del 1806 lo fa chiamare a Magonza. Qui ottiene il grado di generale di squadra, diventa capo di stato maggiore di Ney in Prussia e quindi, durante la campagna di Russia, governatore di Vilna e quindi di Smolensk. Tuttavia, non ottenne il bastone di maresciallo che bramava intensamente. Jomini ne attribu\u00ec la causa al maresciallo Berthier che non amava l'arroganza dello svizzero.\nLa mancata promozione, e la reticenza di Napoleone nel confidargli i movimenti delle truppe, lo spinsero a passare, nel 1813, al servizio dello zar Alessandro I di cui diventa il consigliere militare. Diventa precettore di Alessandro II e partecipa alla creazione della scuola di guerra russa. Durante la guerra di Crimea \u00e8 consigliere militare dello zar. Nel 1855 si ritira a Parigi dove risieder\u00e0 fino alla morte.\nCon Carl von Clausewitz, suo contemporaneo, Jomini fu uno dei pi\u00f9 grandi strateghi d'Europa.\nPrincipi tattici e strategie.\nPrima di inoltrarsi in disquisizioni occorre ricordare che le tattiche non sopravvivono ai cambiamenti dei tempi e soltanto le strategie rimangono valide nel tempo.\nI principi enunciati da Jomini furono tratti dall'osservazione delle precedenti campagne militari, sia di Alessandro il Grande che di Giulio Cesare cos\u00ec come quelle di Federico il Grande e Napoleone, queste ultime condotte dalla Grande Arm\u00e9e.\nSecondo Jomini, i punti iniziali da valutare erano:\nSuccessivamente occorreva:\nIl seguente principio \u00e8 datato come tutti i principi di natura tattica:\nCerti principi furono ripresi dalla teoria della guerra blindata, mentre Carl von Clausewitz spariva poco a poco dai suoi pensieri:\nQuesti sono altri principi generali applicabili a tutti gli eserciti:\nIn effetti altri principi estremamente importanti di Jomini non possono essere semplificati in poche righe, ma si pu\u00f2 aggiungere:\nUna delle grandi idee di Jomini fu la differenziazione dei teatri di operazione con le zone e le linee di operazione e delle linee di comunicazione e di rifornimento. La semplice comprensione di queste differenziazioni fa gi\u00e0 comprendere molte idee operative generali di Jomini.\nSi apprender\u00e0 d'altra parte che Jomini ha illuminato soprattutto l'arte della guerra operativa, anche se i suoi scritti sulla guerra sono in generale molto interessanti e completamente reali; ma le sue idee non erano assolutamente innovatrici. Al livello della tattica, come indicato prima, questa non sopravvive al cambiamento d'epoca e delle tecniche di guerra. Cos\u00ec, i suoi lavori sulla tattica non hanno altro valore che d'informazione. Ed a questo proposito \u00e8 da preferire il lavoro di Carl von Clausewitz.\nLe sue opere.\nRiedizioni:"}
{"id": "1016017", "revid": "6923", "url": "https://it.wikipedia.org/wiki?curid=1016017", "title": "Ibelin", "text": "La famiglia degli Ibelin ha origini molto oscure ma divenne presto una delle famiglie pi\u00f9 influenti degli Stati crociati, soprattutto del Regno di Gerusalemme e del Regno di Cipro.\nStoria.\nOrigini.\nLa casata proclam\u00f2 sempre di poter reclamare la propria discendenza dai Du Puiset, visconti di Chartres in Francia. Ma molto pi\u00f9 verosimilmente la loro origine \u00e8 italiana, probabilmente da Pisa in Toscana, dove il nome \"Barisano\", ovvero il nome del capostipite della casata, Barisano di Ibelin, era molto diffuso tra la Toscana e la Liguria.\nRecenti studi potrebbero fare ritenere gli \"Ibelin\" discendenti delle casate nobiliari pisane dei Gaetani d'Oriseo (di origine gota) o dei Visconti di Gallura - il ramo dei \"Plebanus de Asciano\" (di origine longobarda, rappresentanti degli Obertenghi a Pisa) - che ebbero la signoria del castello di Botron nella Contea di Tripoli.\nAscesa.\nBarisano di Ibelin era probabilmente un cavaliere al servizio della Contea di Giaffa ed Ascalona negli anni 1110, diventando conestabile di Giaffa. Come riconoscimento dei suoi servigi e della sua lealt\u00e0, gli venne concesso di sposare \"Helvis\", erede della Signoria di Ramla nel 1122.\nNel 1141 Barisano ricevette da re Folco di Gerusalemme la fortezza di Ibelin come ricompensa per la sua lealt\u00e0 durante la rivolta del suo vassallo Ugo II di Le Puiset, Conte di Giaffa, nel 1134. Ibelin era parte della Contea di Giaffa ma venne annessa al territorio del Regno di Gerusalemme a seguito del fallimento della rivolta di Ugo II.\nDall'unione con Helvis, Barisano ebbe cinque figli, alcuni dei quali giocarono un ruolo fondamentale durante la Terza Crociata e nella vita politica del Regno di Gerusalemme:\nOltre alla Signoria di Ibelin, la casata possedeva anche la Signoria di Ramla, eredit\u00e0 di Helvis, mentre Baliano, il pi\u00f9 giovane dei fratelli maschi, ricevette la Signoria di Nablus, quando spos\u00f2 la regina consorte e vedova di Amalrico I di Gerusalemme, pi\u00f9 tardi, nel 1187, tutti i suoi possedimenti caddero in mano a Saladino durante la sua conquista di Gerusalemme.\nNell'arco di due sole generazioni la casata conobbe una rapida ascesa sociale all'interno della nobilt\u00e0 di Terrasanta, spiegata soprattutto per il fatto che diverse casate nobiliari subivano frequenti perdite per i continui conflitti, rendendo quindi necessario un rapido ricambio.\nXIII secolo.\nI discendenti di Baliano divennero nel XIII secolo i personaggi pi\u00f9 importanti del Regno di Gerusalemme e di Cipro. \nIl figlio di Baliano, Giovanni I, Signore di Beirut, fu a capo del gruppo di nobili che si oppose a Federico II quando questi cerc\u00f2 di imporre l'autorit\u00e0 imperiale sugli Stati crociati in Terrasanta.\nNel 1241 la famiglia ottenne nuovamente il controllo sul castello di Ibelin, in conseguenza della Sesta Crociata, in base agli accordi stretti tra Federico II e i musulmani, i quali prevedevano il ritorno di alcuni possedimenti in mano cristiana.\nGiovanni di Ibelin ebbe numerosi figli da sua moglie Melisenda, tra i quali Baliano, Signore di Beirut, che spos\u00f2 Margherita Visconti (1284-1298), e Baldovino siniscalco di Cipro, oltre a Giovanni di Ibelin, Signore di Arsuf e connestabile di Gerusalemme e Guido, connestabile di Cipro.\nIl secondogenito di Baliano di Ibelin, Filippo, fu reggente di Cipro per conto di sua nipote, la regina Alice, che chiese espressamente il suo aiuto. Unito in matrimonio con Alice di Montb\u00e9liard, Filippo fu padre di Giovanni di Ibelin Conte di Giaffa ed Ascalona e reggente del Regno di Gerusalemme ed autore delle Assise dell'Alta Corte di Gerusalemme, il massimo organo di governo del Regno di Gerusalemme. In seguito Giovanni spos\u00f2 Maria, sorella di Aitone I d'Armenia e divenne padre di Giacomo di Ibelin, anche lui Conte di Giaffa ed Ascalona e noto giurista.\nNel Regno di Cipro.\nAll'inizio del XIII secolo diversi membri della famiglia si trasferirono nel Regno di Cipro. Ben presto il resto della casata si trasfer\u00ec nell'isola dopo aver perso uno dopo l'altro tutti i loro possedimenti. In questo stesso periodo, alcuni esponenti della casata nobiliare genovese degli Embriaco, che aveva legami parentali con gli Ibelin, ne assunsero anche il nome.\nQuando anche il regno di Cipro venne distrutto nel XV secolo gli Ibelin persero tutti i loro possedimenti e il loro potere, e probabilmente la stessa casata si estinse. Alcuni loro discendenti sono presenti all'interno della casata reale di Cipro e in altre casate reali d'Europa, tra le quali la casata dei Savoia, e i Farnese di Parma.\nGenealogia.\n Barisano di Ibelin, signore di Ibelin e di Ramla\n x Helvis, figlia d Baldovino, signore di Ramla, e di Stefania di Nablus\n \u251c\u2500\u2500&gt; Ugo di Ibelin (\u2020 1170), signore di Ramla\n \u2502 X Agnese di Courtenay\n \u251c\u2500\u2500&gt; Baldovino di Ibelin (\u2020 1187), signore di Ramla\n \u2502 X1) Richilde di Bethsan\n \u2502 X2) 1175 Isabella Gothman (\u2020 1177)\n \u2502 \u251c1:&gt; Tommaso d'Ibelin (\u2020 1188), signore di Ramla\n \u2502 \u251c1:&gt; Eschiva d'Ibelin (\u2020 1196)\n \u2502 \u2502 X Amalrico II di Lusignano, re di Cipro e di Gerusalemme\n \u2502 \u25141:&gt; Stefania d'Ibelin \n \u2502 X Amalrico, visconte di Nablus\n \u251c\u2500\u2500&gt; Baliano di Ibelin, signore di Nablus\n \u2502 X 1167 Maria Comnena (1154 \u2020 1217)\n \u2502 \u251c\u2500\u2500&gt; Giovanni di Ibelin \"il Vecchio\" (1179 - 1236), signore di Beyrut\n \u2502 \u2502 X1) 1202 Helvis di Nephim (\u2020 1208)\n \u2502 \u2502 X2) 1209 Melisenda d'Arsouf \n \u2502 \u2502 \u251c2:&gt; Baliano II di Ibelin (m. 1247), signore di Beyrut\n \u2502 \u2502 \u2502 X 1229 Eschiva di Montb\u00e9liard\n \u2502 \u2502 \u2502 \u251c\u2500\u2500&gt; Ugo d'Ibelin (\u2020 1254), Principe di Galilea\n \u2502 \u2502 \u2502 \u2502 X 1252 Maria di Montb\u00e9liard\n \u2502 \u2502 \u2502 \u251c\u2500\u2500&gt; Giovanni di Ibelin, signore di Beirut\n \u2502 \u2502 \u2502 \u2502 X 1249 Alice di la Roche sur l'Ognon\n \u2502 \u2502 \u2502 \u2502 \u251c\u2500\u2500&gt; Isabella di Ibelin (1252-1282), signora di Beyrut\n \u2502 \u2502 \u2502 \u2502 \u2502 X1) 1265 Ugo II di Cipro (1252 \u2020 1267)\n \u2502 \u2502 \u2502 \u2502 \u2502 X2) 1272 Haymo l'Etrange (\u2020 1273), signore di Beyrut\n \u2502 \u2502 \u2502 \u2502 \u2502 X3) 1276 Nicolas d'Aleman (\u2020 1277)\n \u2502 \u2502 \u2502 \u2502 \u2502 X4) Guillaume Barlais (\u2020 1304)\n \u2502 \u2502 \u2502 \u2502 \u2514\u2500\u2500&gt; Eschiva d'Ibelin (1253 \u2020 1312)\n \u2502 \u2502 \u2502 \u2502 X1) 1274 Unfredo di Montfort (\u2020 1284)\n \u2502 \u2502 \u2502 \u2502 X2) 1291 Guido di Cipro (\u2020 1304)\n \u2502 \u2502 \u2502 \u2514\u2500\u2500&gt; Isabelle d'Ibelin\n \u2502 \u2502 \u2502 X 1250 Enrico I Embriaco (\u2020 1271), signore di Gibelletto\n \u2502 \u2502 \u251c2:&gt; Giovanni di Ibelin (1212-1258), signore d'Arsuf\n \u2502 \u2502 \u2502 X 1236 Alice di Cayphas\n \u2502 \u2502 \u2502 \u251c\u2500\u2500&gt; Guido di Ibelin\n \u2502 \u2502 \u2502 \u2514\u2500\u2500&gt; Baliano d'Ibelin (1239-1277), signore d'Arsuf\n \u2502 \u2502 \u2502 X1) 1254 Piacenza di Antiochia (ann. nel 1258)\n \u2502 \u2502 \u2502 X2) 1261 Lucia di Chenechy\n \u2502 \u2502 \u2502 \u251c2:&gt; Giovanni di Ibelin (\u2020 1309)\n \u2502 \u2502 \u2502 \u2502 X Isabelle d'Ibelin, figlia di Baliano, siniscalco di Cipro, e di Alice di Lampron\n \u2502 \u2502 \u2502 \u2502 \u251c\u2500\u2500&gt; Baliano di Ibelin (\u2020 1338)\n \u2502 \u2502 \u2502 \u2502 \u2502 X Margherita d'Ibelin, figlia di Ugo e di Maurice Le Tort\n \u2502 \u2502 \u2502 \u2502 \u2502 \u251c\u2500\u2500&gt; Filippo di Ibelin (\u2020 1375), assassino del re Pietro I di Cipro \n \u2502 \u2502 \u2502 \u2502 \u2502 \u251c\u2500\u2500&gt; Guido di Ibelin (\u2020 1367), vescovo di Limassol \n \u2502 \u2502 \u2502 \u2502 \u2502 \u251c\u2500\u2500&gt; Tommaso d'Ibelin, siniscalco di Cipro\n \u2502 \u2502 \u2502 \u2502 \u2502 \u251c\u2500\u2500&gt; Giovanni di Ibelin, prete\n \u2502 \u2502 \u2502 \u2502 \u2502 \u251c\u2500\u2500&gt; Maria di Ibelin \n \u2502 \u2502 \u2502 \u2502 \u2502 \u2502 X1) 1340 Ugo di Dampierre sur Salon\n \u2502 \u2502 \u2502 \u2502 \u2502 \u2502 X2) 1349 Giovanni di Ibelin\n \u2502 \u2502 \u2502 \u2502 \u2502 \u251c\u2500\u2500&gt; Simone d'Ibelin\n \u2502 \u2502 \u2502 \u2502 \u2502 \u2502 X1) Baldovino di Nores\n \u2502 \u2502 \u2502 \u2502 \u2502 \u2502 X2) Jean Babin\n \u2502 \u2502 \u2502 \u2502 \u2502 \u2514\u2500\u2500&gt; Margherita d'Ibelin\n \u2502 \u2502 \u2502 \u2502 \u2502 X Baliano d'Ibelin\n \u2502 \u2502 \u2502 \u2502 \u251c\u2500\u2500&gt; Margherita d'Ibelin\n \u2502 \u2502 \u2502 \u2502 \u2502 X 1323 Baliano d'Ibelin\n \u2502 \u2502 \u2502 \u2502 \u2514\u2500\u2500&gt; Lucia d'Ibelin\n \u2502 \u2502 \u2502 \u2502 X1) 1332 Baldovino di Milmars\n \u2502 \u2502 \u2502 \u2502 X2) 1334 Raymond du Four\n \u2502 \u2502 \u2502 \u251c2:&gt; Giovanna di Ibelin \n \u2502 \u2502 \u2502 \u2502 X Baldovino di Morf, seigneur de Stambole\n \u2502 \u2502 \u2502 \u25142:&gt; Nicole d'Ibelin (\u2020 1300)\n \u2502 \u2502 \u2502 X Thibaut de Bethsan\n \u2502 \u2502 \u251c2:&gt; Ugo d'Ibelin (\u2020 1238)\n \u2502 \u2502 \u251c2:&gt; Baldovino di Ibelin (\u2020 1266)\n \u2502 \u2502 \u2502 X 1230 Alice de Bethsan\n \u2502 \u2502 \u2502 \u251c\u2500\u2500&gt; Giovanni di Ibelin (\u2020 apr\u00e8s 1250)\n \u2502 \u2502 \u2502 \u2502 X 1247 Isabelle du Rivet\n \u2502 \u2502 \u2502 \u2502 \u251c\u2500\u2500&gt; Gautier d'Ibelin\n \u2502 \u2502 \u2502 \u2502 \u2514\u2500\u2500&gt; Baldovino di Ibelin (\u2020 1313), seigneur de Korakou et de Vitzada\n \u2502 \u2502 \u2502 \u2502 X Margherita du Giblet\n \u2502 \u2502 \u2502 \u2502 \u2514\u2500\u2500&gt; Isabelle d'Ibelin (\u2020 1315)\n \u2502 \u2502 \u2502 \u2502 X 1303 Guido di Ibelin (\u2020 1308)\n \u2502 \u2502 \u2502 \u251c\u2500\u2500&gt; Filippo di Ibelin (\u2020 1304) connestabile di Cipro\n \u2502 \u2502 \u2502 \u2502 X 1253 Simona di Montb\u00e9liard\n \u2502 \u2502 \u2502 \u2502 \u251c\u2500\u2500&gt; Baliano di Ibelin (\u2020 1315)\n \u2502 \u2502 \u2502 \u2502 \u2502 X Alice de Lusignan (\u2020 1324), figlia di Ugo III di Cipro\n \u2502 \u2502 \u2502 \u2502 \u2502 \u2514\u2500\u2500&gt; Jacques d'Ibelin\n \u2502 \u2502 \u2502 \u2502 \u251c\u2500\u2500&gt; Baldovino di Ibelin\n \u2502 \u2502 \u2502 \u2502 \u251c\u2500\u2500&gt; Guido di Ibelin\n \u2502 \u2502 \u2502 \u2502 \u251c\u2500\u2500&gt; Ugo d'Ibelin\n \u2502 \u2502 \u2502 \u2502 \u251c\u2500\u2500&gt; Margherita d'Ibelin\n \u2502 \u2502 \u2502 \u2502 \u251c\u2500\u2500&gt; Helvis d'Ibelin\n \u2502 \u2502 \u2502 \u2502 \u251c\u2500\u2500&gt; Alice d'Ibelin (\u2020 apr\u00e8s 1324)\n \u2502 \u2502 \u2502 \u2502 \u2502 X Gautier de Bethsan (\u2020 1315)\n \u2502 \u2502 \u2502 \u2502 \u251c\u2500\u2500&gt; Eschiva d'Ibelin (\u2020 apr\u00e8s 1324)\n \u2502 \u2502 \u2502 \u2502 \u2502 X1) 1290 Gautier de Dampierre sur Salon\n \u2502 \u2502 \u2502 \u2502 \u2502 X2) Ugo de Lusignan, seigneur de Crusoche\n \u2502 \u2502 \u2502 \u2502 \u2514\u2500\u2500&gt; Maria di Ibelin (\u2020 dopo 1324)\n \u2502 \u2502 \u2502 \u2502 X 1290 Guido di Ibelin\n \u2502 \u2502 \u2502 \u251c\u2500\u2500&gt; Guido di Ibelin\n \u2502 \u2502 \u2502 \u2502 X Maria di Armenia\n \u2502 \u2502 \u2502 \u2502 \u251c\u2500\u2500&gt; Tommaso d'Ibelin\n \u2502 \u2502 \u2502 \u2502 \u2502 X 1290 Zabel de Saravantikar\n \u2502 \u2502 \u2502 \u2502 \u2502 \u251c\u2500\u2500&gt; Leone d'Ibelin\n \u2502 \u2502 \u2502 \u2502 \u2502 \u2514\u2500\u2500&gt; Rita d'Ibelin\n \u2502 \u2502 \u2502 \u2502 \u2514\u2500\u2500&gt; Isabella d'Ibelin (\u2020 1306)\n \u2502 \u2502 \u2502 \u2502 X Hethoum, signore di Korokos\n \u2502 \u2502 \u2502 \u251c\u2500\u2500&gt; Baliano d'Ibelin\n \u2502 \u2502 \u2502 \u2502 X Margherita Visconti\n \u2502 \u2502 \u2502 \u2502 \u251c\u2500\u2500&gt; Filippo di Ibelin (\u2020 1315)\n \u2502 \u2502 \u2502 \u2502 \u2502 X Gilette de Chappes\n \u2502 \u2502 \u2502 \u2502 \u251c\u2500\u2500&gt; Giovanni di Ibelin (\u2020 1318)\n \u2502 \u2502 \u2502 \u2502 \u2514\u2500\u2500&gt; Alice d'Ibelin\n \u2502 \u2502 \u2502 \u251c\u2500\u2500&gt; Ugo d'Ibelin (\u2020 1315)\n \u2502 \u2502 \u2502 \u2502 X Alice Le Thor\n \u2502 \u2502 \u2502 \u2502 \u251c\u2500\u2500&gt; Baldovino di Ibelin\n \u2502 \u2502 \u2502 \u2502 \u251c\u2500\u2500&gt; Maria di Ibelin (1305 \u2020 apr\u00e8s 1347)\n \u2502 \u2502 \u2502 \u2502 \u2502 X Baldovino di Bethsan\n \u2502 \u2502 \u2502 \u2502 \u2514\u2500\u2500&gt; Margherita d'Ibelin\n \u2502 \u2502 \u2502 \u2502 X 1320 Baliano d'Ibelin\n \u2502 \u2502 \u2502 \u2514\u2500\u2500&gt; Melisenda d'Ibelin (morta giovane)\n \u2502 \u2502 \u251c2:&gt; Guido di Ibelin connestabile di Cipro\n \u2502 \u2502 \u2502 X Filippa Berlais\n \u2502 \u2502 \u2502 \u251c\u2500\u2500&gt; Baldovino di Ibelin, connestabile di Cipro\n \u2502 \u2502 \u2502 \u251c\u2500\u2500&gt; Giovanni di Ibelin (\u2020 1277)\n \u2502 \u2502 \u2502 \u251c\u2500\u2500&gt; Aimery d'Ibelin\n \u2502 \u2502 \u2502 \u251c\u2500\u2500&gt; Baliano IV di Ibelin (1240-1302), siniscalco di Cipro\n \u2502 \u2502 \u2502 \u2502 X Alice de Lampron \n \u2502 \u2502 \u2502 \u2502 \u251c\u2500\u2500&gt; Guido di Ibelin, siniscalco di Cipro\n \u2502 \u2502 \u2502 \u2502 \u2502 X Isabelle d'Ibelin, figlia di Baldovino di Ibelin e di Margherita de Giblet\n \u2502 \u2502 \u2502 \u2502 \u2502 \u2514\u2500\u2500&gt; Alice d'Ibelin\n \u2502 \u2502 \u2502 \u2502 \u2502 X Ugo IV di Cipro\n \u2502 \u2502 \u2502 \u2502 \u251c\u2500\u2500&gt; Maria di Ibelin\n \u2502 \u2502 \u2502 \u2502 \u2502 X1) 1299 Rupeno di Montfort (+ 1313)\n \u2502 \u2502 \u2502 \u2502 \u2502 X2) N. du Plessis\n \u2502 \u2502 \u2502 \u2502 \u2514\u2500\u2500&gt; Isabella d'Ibelin\n \u2502 \u2502 \u2502 \u2502 X Giovanni di Ibelin\n \u2502 \u2502 \u2502 \u251c\u2500\u2500&gt; Filippo di Ibelin (1253 \u2020 1318) siniscalco di Cipro\n \u2502 \u2502 \u2502 \u2502 X1) 1280 Maria di Hanousse\n \u2502 \u2502 \u2502 \u2502 X2) 1295 Maria Embriaco (\u2020 1331), signora di Gibelletto\n \u2502 \u2502 \u2502 \u2502 \u251c\u2500\u2500&gt; Giovanni di Ibelin (1302 \u2020 dopo 1317)\n \u2502 \u2502 \u2502 \u2502 \u251c\u2500\u2500&gt; Guido di Ibelin, siniscalco di Cipro (\u2020 1331)\n \u2502 \u2502 \u2502 \u2502 \u2502 X Margherita d'Ibelin\n \u2502 \u2502 \u2502 \u2502 \u2502 \u251c\u2500\u2500&gt; Giovanni di Ibelin, siniscalco di Cipro\n \u2502 \u2502 \u2502 \u2502 \u2502 \u251c\u2500\u2500&gt; Alice d'Ibelin\n \u2502 \u2502 \u2502 \u2502 \u2502 \u2502 X 1350 Giovanni di Lusignano, reggente di Cipro (\u2020 1375)\n \u2502 \u2502 \u2502 \u2502 \u2502 \u2514\u2500\u2500&gt; Margherita d'Ibelin\n \u2502 \u2502 \u2502 \u2502 \u251c\u2500\u2500&gt; Baliano d'Ibelin (\u2020 1349)\n \u2502 \u2502 \u2502 \u2502 \u2502 X 1323 Margherita d'Ibelin, figlia di Giovanni di Ibelin et di Isabella d'Ibelin\n \u2502 \u2502 \u2502 \u2502 \u251c\u2500\u2500&gt; Isabelle d'Ibelin (1300 \u2020 dopo 1342)\n \u2502 \u2502 \u2502 \u2502 \u2502 X1) Fernando di Maiorca, principe d'Acaia (\u2020 1316)\n \u2502 \u2502 \u2502 \u2502 \u2502 X2) 1320 Ugo d'Ibelin\n \u2502 \u2502 \u2502 \u2502 \u2514\u2500\u2500&gt; Helvis d'Ibelin (1307 \u2020 dopo 1347)\n \u2502 \u2502 \u2502 \u2502 X 1324 Enrico, duca di Brunswick-Grubenhagn (\u2020 1351)\n \u2502 \u2502 \u2502 \u251c\u2500\u2500&gt; Isabella d'Ibelin (1241 \u2020 1324)\n \u2502 \u2502 \u2502 \u2502 X 1255 Ugo III di Cipro\n \u2502 \u2502 \u2502 \u251c\u2500\u2500&gt; Alice d'Ibelin\n \u2502 \u2502 \u2502 \u2502 X 1275 Otto di Dampierre sur Salon\n \u2502 \u2502 \u2502 \u251c\u2500\u2500&gt; Eschiva d'Ibelin, monaca\n \u2502 \u2502 \u2502 \u251c\u2500\u2500&gt; Melisenda d'Ibelin\n \u2502 \u2502 \u2502 \u2514\u2500\u2500&gt; Maria di Ibelin\n \u2502 \u2502 \u25142:&gt; Isabella d'Ibelin, monaca\n \u2502 \u251c\u2500\u2500&gt; Filippo di Ibelin (\u2020 1227) reggente di Cipro\n \u2502 \u2502 X1) Maria di Korokos\n \u2502 \u2502 X2) 1208 Alice di Montb\u00e9liard\n \u2502 \u2502 \u25142:&gt; Giovanni di Ibelin (\u2020 1266), conte di Giaffa ed Ascalona\n \u2502 \u2502 X 1237 Maria di Barba'ron (1220 \u2020 1263)\n \u2502 \u2502 \u251c\u2500\u2500&gt; Giacomo di Ibelin (\u2020 1276) conte di Giaffa\n \u2502 \u2502 \u2502 X Maria di Montb\u00e9liard\n \u2502 \u2502 \u251c\u2500\u2500&gt; Filippo di Ibelin (\u2020 apr\u00e8s 1263)\n \u2502 \u2502 \u251c\u2500\u2500&gt; Guido di Ibelin (\u2020 1304) conte di Giaffa\n \u2502 \u2502 \u2502 X Maria di Ibelin, figlia di Filippo di Ibelin e di Simona di Montb\u00e9liard, contessa di Giaffa\n \u2502 \u2502 \u2502 \u251c\u2500\u2500&gt; Filippo di Ibelin (\u2020 1316)\n \u2502 \u2502 \u2502 \u2502 \u2514\u2500\u2500&gt; Ugo di Ibelin, giustiziere del regno di Napoli (1355)\n \u2502 \u2502 \u2502 \u251c\u2500\u2500&gt; Ugo di Ibelin (\u2020 1349), siniscalco di Cipro\n \u2502 \u2502 \u2502 \u2502 X 1320 Isabella d'Ibelin (\u2020 dopo 1342), figlia di Filippo di Ibelin e di Margherita di Giblet\n \u2502 \u2502 \u2502 \u2502 \u251c\u2500\u2500&gt; Baliano di Ibelin (\u2020 1352)\n \u2502 \u2502 \u2502 \u2502 \u2514\u2500\u2500&gt; Guido di Ibelin (\u2020 1363)\n \u2502 \u2502 \u2502 \u2502 \u251c\u2500\u2500&gt; Baliano d'Ibelin\n \u2502 \u2502 \u2502 \u2502 \u2502 X 1352 Margherita d'Ibelin, figlia di Baliano e di Margherita d'Ibelin\n \u2502 \u2502 \u2502 \u2502 \u251c\u2500\u2500&gt; Giovanni di Ibelin (\u2020 1375)\n \u2502 \u2502 \u2502 \u2502 \u2514\u2500\u2500&gt; Maria di Ibelin\n \u2502 \u2502 \u2502 \u2502 X 1358 R\u00e9nier Le Petit\n \u2502 \u2502 \u2502 \u251c\u2500\u2500&gt; Baliano d'Ibelin\n \u2502 \u2502 \u2502 \u2502 X1) 1322 Jeannette de Montfort (\u2020 1325)\n \u2502 \u2502 \u2502 \u2502 X2) 1325 Margherita du Four\n \u2502 \u2502 \u2502 \u2514\u2500\u2500&gt; Maria d'Ibelin (1294 \u2020 1318)\n \u2502 \u2502 \u2502 X 1308 Ugo IV di Cipro (\u2020 1359)\n \u2502 \u2502 \u251c\u2500\u2500&gt; Giovanni di Ibelin\n \u2502 \u2502 \u251c\u2500\u2500&gt; Hethoum d'Ibelin\n \u2502 \u2502 \u251c\u2500\u2500&gt; Oshin d'Ibelin\n \u2502 \u2502 \u251c\u2500\u2500&gt; Margherita d'Ibelin (\u2020 apr\u00e8s 1319) badessa a Nicosia\n \u2502 \u2502 \u251c\u2500\u2500&gt; Isabella d'Ibelin (\u2020 apr\u00e8s 1298)\n \u2502 \u2502 \u2502 X 1270 Smbat de Saravantikar (\u2020 apr\u00e8s 1298)\n \u2502 \u2502 \u2514\u2500\u2500&gt; Maria d'Ibelin (\u2020 apr\u00e8s 1298)\n \u2502 \u2502 X1) 1269 Vahram de Hanouse (\u2020 1270)\n \u2502 \u2502 X1) Gregorios Tardif (\u2020 apr\u00e8s 1298)\n \u2502 \u251c\u2500\u2500&gt; Helvis d'Ibelin (\u2020 1216)\n \u2502 \u2502 X1) Reginaldo, signore di Sidone (\u2020 1202)\n \u2502 \u2502 X2) Guido de Montfort (\u2020 1228)\n \u2502 \u2514\u2500\u2500&gt; Margherita d'Ibelin\n \u2502 X1) Ugo II de Saint-Omer (\u2020 1204), Principe di Galilea\n \u2502 X2) Gautier III de Brisebarre (\u2020 1229), seigneur de C\u00e9sar\u00e9e\n \u251c\u2500\u2500&gt; Ermengarde d'Ibelin (\u2020 1160/67)\n \u2502 x Elinardo di Bures, Principe di Galilea\n \u2514\u2500\u2500&gt; Stefania d'Ibelin"}
{"id": "1016025", "revid": "287204", "url": "https://it.wikipedia.org/wiki?curid=1016025", "title": "Giacomino da Ivrea", "text": "Biografia.\nNato a Bollengo o in altro paese vicino ad Ivrea verso il 1400, Giacomino comp\u00ec forse i suoi primi studi presso lo \"Scriptorium\" del Duomo. Si form\u00f2 come pittore nel contesto artistico canavesano ove si confront\u00f2 con i modi stilistici di Domenico della Marca di Ancona e del lombardo Aimone Duce, frescanti approdati nel Canavese nel primo quarto del XV secolo.\nMatur\u00f2 un linguaggio pittorico piuttosto ingenuo, privo delle preziosit\u00e0 stilistiche del gotico internazionale; ma fu capace di incontrare ugualmente il favore di committenti locali che dovevano apprezzare proprio il suo modo di esprimere con semplicit\u00e0 e vivacit\u00e0 figure ed episodi di un'arte sacra destinata essenzialmente ad un pubblico di gusti semplici.\nOpere e profilo artistico.\nGli affreschi del 1426 eseguiti nella cripta del Duomo di Ivrea (\"Annunciazione\" e \"I santi Cristoforo ed Antonio Abate\") assieme a quelli dipinti nella chiesetta campestre di San Grato, posta su un'altura nei pressi di Pavone, segnano con molta probabilit\u00e0 il suo esordio pittorico. \nDi poco pi\u00f9 tardi sono verosimilmente gli affreschi della Pieve di San Lorenzo a Settimo Vittone (\"Adorazione dei Magi\" e \"San Francesco riceve le stigmate\").\nMolte delle opere eseguite da Giacomino sono situate in Valle d'Aosta. Nel 1434 lo troviamo a F\u00e9nis impegnato ad eseguire, nel cortile del castello, alcuni affreschi (\"Storie di santi\" e una \"Annunciazione\") che si dispongono di fronte a quelli, assai pi\u00f9 raffinati, realizzati dalla bottega di Giacomo Jaquerio. \nVanno anche menzionati gli affreschi eseguiti nel presbiterio della parrocchiale di Saint Vincent; poi quelli a La Madeleine di Gressan, quelli nella parrocchiale di Sarre, quelli dell'abside della cappella di Saint-Maxime (S\u00e9n M\u00e9mo) a Challand, datati 1441. Dello stesso periodo \u00e8 il ciclo della cappella di San Michele nel paesino di Marseiller (Verrayes), datato e firmato dal pittore stesso.\nMisuriamo il successo di Giacomino \u2013 oltre che dai documenti che testimoniano il relativo benessere raggiunto \u2013 dalle commesse pi\u00f9 lontane da Ivrea, a Bourg-Saint-Maurice (Chapelle Saint-Grat, nella frazione di Vulmix), a Ginevra, forse ad Acqui Terme.\nL'ultimo affresco da lui eseguito \u00e8 forse quello della chiesa di San Giacomo di Carpaneto nel comune di Caravino (\"Madonna in trono con il Bambino, San Giacomo e un devoto\").\nAppare fondato il giudizio - non proprio lusinghiero \u2013 che, sulle qualit\u00e0 artistiche di Giacomino, ha espresso Aldo Moretto:\nSono questi \"scatti d'umore\" che poi gli fanno dire, a proposito del \"San Giacomo\" di Carpaneto: \nEsiste anche \u2013 stando a quanto affermano oggi alcuni studiosi \u2013 un Giacomino da Ivrea non concentrato solo sull'arte sacra, ma pronto a misurarsi con i temi della cultura cortese-cavalleresca.\nNella casaforte di Marseiller, nel comune di Verrayes, si trovano i resti di un ciclo cavalleresco che \u00e8 stato attribuito a Giacomino\nAl pittore eporediese \u00e8 stato anche dubitativamente attribuito quanto resta dell'affresco del Palazzo Vescovile di Ivrea, con curiose scene cortesi che si svolgono in un \"pomario\".\nSulla base di tali precedenti attribuzioni si \u00e8 giunti ad assegnare a Giacomino anche il ciclo gotico di affreschi venuti casualmente alla luce nel cadente castello di Villa Castelnuovo, nel comune di Castelnuovo Nigra. Il tema del dipinto \u00e8 tra quelli pi\u00f9 cari alla cultura cortese del tempo: si tratta delle raffigurazione dei nove Prodi, vale a dire di eroi - tre pagani, tre ebrei, tre cristiani - attinti dalla tradizione letteraria antica.\nSe la proposta attributiva \u00e8 corretta, il catalogo del pittore eporediese viene ad arricchirsi con un'opera che lo qualifica come pittore di scene cavalleresche dotato di una di un linguaggio pittorico che appare per molti versi superiore a quello dimostrato nei suoi molteplici affreschi dedicati all'arte sacra."}
{"id": "1016026", "revid": "1305772", "url": "https://it.wikipedia.org/wiki?curid=1016026", "title": "Traforo dell'Arlberg", "text": "Con il termine Traforo dell'Arlberg ci si pu\u00f2 riferire a:"}
{"id": "1016032", "revid": "770813", "url": "https://it.wikipedia.org/wiki?curid=1016032", "title": "Dassault Rafale", "text": "Il Dassault \"Rafale\" (in italiano: \"raffica\") \u00e8 un aereo da caccia multiruolo francese prodotto dalla Dassault Aviation. \u00c8 caratterizzato da un'ala a delta e da alette canard, ha una coppia di motori turbofan Snecma M88-2 montati nella sezione di coda e un'unica e ampia deriva. \u00c8 stato progettato per essere utilizzato sia dall'aeronautica militare francese sia dall'aviazione di marina come aereo imbarcato, da qui il termine \"omnirole\" utilizzato dalla Dassault Aviation per definire il velivolo. \u00c8 destinato anche all'esportazione, e molti paesi stranieri hanno dimostrato interesse verso il \"Rafale\", tra cui l'India che nel 2012 \u00e8 entrata in negoziazione esclusiva con Dassault Aviation per l'acquisto di 126 velivoli per un valore di circa 12 miliardi di dollari.\nIntroduzione.\nLe origini del Rafale possono essere fatte risalire alle discussioni comuni svoltesi tra le nazioni europee nei primi anni ottanta, nell'ambito del programma \"European Combat Aircraft\". Ma sulla scia del precedente programma \"tri-nazionale\" Panavia Tornado, che aveva messo l'accento pi\u00f9 sul lato \"aria-superficie\", emerse presto che, a quel momento, il principale requisito richiesto dalle nazioni partecipanti (Regno Unito, Italia e Germania Ovest), il ruolo \"aria-aria\", era diverso da quello che interessava alla Francia, indirizzata prevalentemente sul ruolo \"aria-superficie\".Sia l'Arm\u00e9e de l'Air, sia la Marine nationale (quest'ultima in maniera pi\u00f9 pressante), avevano avanzato le loro richieste per una nuova generazione di caccia \"multiruolo\" (principalmente per sostituire i SEPECAT Jaguar e i Vought F-8 Crusader) e le loro esigenze erano abbastanza simili da poter essere accomunate in un unico progetto. Il \"Rafale\" \u00e8 un aereo da caccia multiruolo che sostituir\u00e0 7 diversi modelli tra il 2000 e il 2010:\nSar\u00e0 indirizzato a 4 tipi di missioni diverse:\nDue degli aerei da sostituire operano a bordo di portaerei, il che richiede il soddisfacimento di particolari requisiti.Questi sono stati alcuni criteri che hanno determinato la decisione del governo e dell'industria francese di intraprendere in autonomia lo sviluppo del \"Rafale\" e dargli le caratteristiche per soddisfare le aspettative del mercato mondiale, e non strettamente quello dell'Europa occidentale.La Dassault svilupp\u00f2 il \"Rafale\" quando il Governo francese, nel 1985, decise di uscire dal programma Eurofighter Typhoon, per i motivi citati, ma anche per divergenze sui motori Snecma. Questo spiega la somiglianza di forme tra i due progetti.\nIl prototipo del Rafale ha volato per la prima volta il 4 luglio 1986, e l'entrata in servizio \u00e8 avvenuta il 4 dicembre 2000 con l'A\u00e9ronautique navale.Con un costo unitario che si aggira tra i 64 e 70 milioni di Euro, \u00e8 l'aereo militare pi\u00f9 costoso mai prodotto dalla Dassault.\nVersioni.\nAttualmente, ci sono tre versioni del \"Rafale\": la monoposto \"Rafale M\" per le operazioni da una portaerei, il monoposto \"Rafale C\" e il biposto \"Rafale B\" per le operazioni da una base di terra. Queste tre versioni hanno l'80% degli elementi in comune con un'unica piattaforma e un unico sistema d'arma. Il \"Rafale\" costituir\u00e0 il principale aereo da combattimento delle \"forze aeree francesi\" almeno fino al 2040.\nStudi.\nIl dimostratore Rafale A (1986-1994).\nIl dimostratore dell\"ACX\" (\"Avion de Combat eXp\u00e9rimental\"), denominato \"Rafale A\" e costruito in meno di un anno e mezzo, \u00e8 presentato il 13 dicembre 1985 a Saint-Cloud alla presenza di Marcel Dassault.\nIl \"Rafale A\" effettua il suo primo volo il 4 luglio 1986 pilotato da Guy Mitaux-Maurouard al centro studi della DGA sulla BA 125 a Istres con 2 motori General Electric F404. Dovendo essere \"multiruolo\" e imbarcato su una portaerei, deve essere in grado di volare ad alta quota cos\u00ec come seguendo il terreno. Rispetto all\"ACX\" (\"Avion de Combat eXp\u00e9rimental\"), il dimostratore \u00e8 dotato di un'ala a doppio delta semi-bassa, di una deriva pi\u00f9 alta, con prese d'aria semi-ventrali, senza i \"\"souris\" dei Mirage III, 2000 e 4000 e di alette canard collocate dietro la cabina di pilotaggio per una migliore visibilit\u00e0 del pilota. Questa combinazione di alette canard attive e di ala a delta permettono contemporaneamente sia un rapporto portanza/resistenza fluidodinamica sia un angolo d'attacco elevati. La sua prima presentazione in volo ha luogo al Paris Air Show, il 13 giugno 1991. \u00c8 stato ritirato dal servizio dopo il 42\u00ba volo.\nQuando la Marine nationale francese preferiva l'F/A-18 (1987).\nNel febbraio 1987, il presidente Fran\u00e7ois Mitterrand ha annunciato il lancio di un aereo operativo derivato dal \"Rafale A\", poi in giugno al Paris Air Show, ha detto che equipagger\u00e0 l'Arm\u00e9e de l'air e la Marine nationale francese. Quest'ultima apparentemente non vuole il \"Rafale M\", che arriver\u00e0 troppo tardi per sostituire i suoi Vought F-8 Crusader che risalgono al 1964 e prende in esame la trasformazione, che si sarebbe rivelata inaffidabile, di alcuni Super-\u00c9tendard d'attacco di dieci anni (ma i cui studi sono risalenti al 1953) in aerei intercettori. A dispetto dei 7 appontaggi simulati del \"Rafale A\" sulla Clemenceau (R 98) del 30 aprile 1987, degli 85 sulla Foch (R 99) dal 4 all'8 luglio 1988, dei 124 atterraggi simulati sulla base \"BA 125\" a Istres e dei 160 sulla base aeronavale \"BAN N\u00eemes-Garons\", la preferenza della Marine nationale \u00e8 tuttavia per l'affitto o l'acquisto di trenta McDonnell Douglas F/A-18 Hornet d'occasione che hanno dato loro prova sulle portaerei degli Stati Uniti.\nNel 1988, a seguito di una relazione dell'Assemblea nazionale, delle critiche della stampa sulla \"voragine di miliardi\" o sul \"Miraggio del Rafale\" e dell'uscita del primo ministro Michel Rocard sui \"danni industriali\", i produttori sono invitati a contribuire fino al 25% dei costi di sviluppo, sono 40 miliardi di franchi, che dovrebbero recuperare nel medio termine con l'esportazione. La decisione del ritiro dal programma della Marine nationale, che essa finanziava per la somma del 20%, avrebbe potuto essere catastrofica per le industrie coinvolte nel GIE \"Avion de Combat Europ\u00e9en\" (ACE) e per la ricerca e sviluppo francese, come precisato in una nuova relazione dell'Assemblea nazionale: la Marine nationale ha cercato \"ad ogni costo [di] avere un determinato aeromobile e soprattutto diverso dalla quello dell'Arm\u00e9e de l'air. Questi errori commessi in passato erano stati spinti all'assurdo alla fine degli anni ottanta, con la proposizione di acquisto di F/A-18 per le portaerei con il rischio di indebolire lo strumento della sovranit\u00e0, la coerenza dei dispositivi aerei e l'industria aerospaziale francese\". Dopo che Marcel Dassault si era dispiaciuto, \u00e8 stato concordato un prolungamento della vita dei 17 F-8 Crusader per 800 milioni di franchi e la trasformazione di 71 Super-\u00c9tendard in una versione modernizzata (\"SEM\") per una cifra non nota. Nel 1990, durante la guerra del Golfo, anche Fran\u00e7ois Mitterrand si sarebbe pentito di questa scelta: \"Prendo atto che ho commesso un errore grave [...]. Avrei dovuto scegliere l'F/A-18. Oggi, mi sento di raccomandare l'acquisto di aerei statunitensi, anche se ci\u00f2 far\u00e0 dispiacere al signor Dassault\". Trascorsi quindici anni la marina ora \u00e8 molto felice di constatare che i suoi \"Rafale F3\" sono solo leggermente inferiori, o addirittura comparabili ai F/A-18E Super Hornet, entrati in servizio nel 1999, durante le esercitazioni con la U.S. Navy.\nIl Rafale A \u00e8 tuttavia accettato (1989).\nIl dimostratore \"Rafale A\", dopo aver superato la velocit\u00e0 di Mach 2 col General Electric F404 nel corso del suo 93\u00ba volo (il 4 marzo 1987), dopo aver realizzato degli appontaggi sulla Clemenceau (R 98) (il 30 aprile 1987) a velocit\u00e0 minima, e dopo aver effettuato un 460\u00ba volo con un reattore F404 a destra e un reattore M88 a sinistra (27 febbraio 1990), viene ritirato dal servizio dopo 867 voli (il 24 gennaio 1994).\nSviluppo.\nAvvio del programma (1988).\nIl lancio del programma avvenne il 26 gennaio 1988 da un comitato interministeriale e il contratto di sviluppo \u00e8 stato firmato il 21 aprile 1988. A quel tempo, AMD-BA (4 prototipi), SNECMA (M88-2), Thomson-CSF (radar RBE2, nuovo sistema di contromisure SPECTRA) e Dassault Syst\u00e8mes passarono alla fase di realizzazione dei materiali per la \"preserie\".\nI prototipi (1991-1993).\nDal \"dimostratore\" Rafale A vengono realizzati 4 prototipi:\nIl prototipo \"Rafale C 01 Air\".\nIl \"Rafale C 01\", presentato con una colorazione nera per suggerirne le caratteristiche \"stealth\", \u00e8 un po' diverso dal dimostratore \"Rafale A\". La compattezza del motore Snecma M88 rispetto al motore F404 consente in primo luogo di ridurre il peso del prototipo di una tonnellata (8,5 contro 9,5 tonnellate), riducendone anche la lunghezza di un metro, le dimensioni dell'ala di 1,15\u00a0m e la superficie dell'ala di 2\u00a0m\u00b2. In termini di aerodinamica, l'ala si \u00e8 semplificata, tornando alla semplice ala a delta dell\"ACX\". La coda \u00e8 pi\u00f9 breve e l'incrocio con la fusoliera \u00e8 rivisto, spostando la presa d'aria del piano ausiliario di coda (tipico del Tornado e del Typhoon). L'aereo \u00e8 dotato di un sistema integrato \"SPECTRA\" per la guerra elettronica, \u00e8 dotato, come il Mirage 2000 di un \"palloncino\", mentre le alette canard sono modificate e servono da aereo-freno. Il naso \u00e8 pi\u00f9 ampio, per ospitare il radar RBE2 (di Thomson-CSF poi Thales), ma inclinato verso il basso per una facile visibilit\u00e0 negli appontaggi. Infine, lo spazio tra i due reattori \u00e8 ampliato.\nIl prototipo \"Rafale M 01\" e \"Rafale M 02 Marine\".\nI Rafale M 01 e M 02 hanno una colorazione grigia e sono al 90% identici al \"Rafale C 01\". Pertanto, essi mantengono l'ala fissa, in contrasto con la tradizione dell'aviazione navale francese che utilizzava estremit\u00e0 alari mobili.\nIl carrello di atterraggio principale Messier-Dowty \u00e8 rafforzato per assorbire l'energia di atterraggio verticale corrispondente ad una velocit\u00e0 di 6,5 metri al secondo (o 23,4\u00a0km/h). Per il volo da una portaerei, la scelta di una barra nella catapulta al posto dei cavi collegati alla fusoliera richiede di rafforzare il carrello anteriore (in titanio e acciaio ad alta resistenza) che \u00e8 pi\u00f9 sollecitato. Gli ammortizzatori sono dotati di un dispositivo chiamato \"jump strut\"\" che permette di conservare l'energia della catapulta e di restituirla alla fine del ponte di volo. La tecnologia del carrello anteriore (alla quale si aggiungono dettagli come la rotazione di 360\u00ba delle ruote da fermo o di +/-75\u00ba al momento del rientro) e il suo ingombro obbligano a ridurre i punti di ancoraggio delle armi da 14 a 13 rispetto al C 01.\nI \"Rafale M 01\" e \"M 02\" sono inoltre dotati di un gancio di coda di peso superiore a quelli utilizzati per atterraggi di emergenza del \"Rafale C 01\", una scala telescopica che si ripiega nella fusoliera, di due batterie invece di una e, nell'estremit\u00e0 della deriva di un sistema inerziale a raggi infrarossi (misto GPS) di allineamento al mare \"TELEMIS\" della Sagem D\u00e9fense S\u00e9curit\u00e9.\nIl prototipo \"Rafale B 01 Air\".\nIl \"Rafale B 01\", che \u00e8 proposto con una colorazione mimetica, \u00e8 identico al 90% al \"Rafale C 01\". Tuttavia, questo \u00e8 pi\u00f9 pesante di 700\u00a0kg e la sua capacit\u00e0 di carburante \u00e8 ridotta di 500 litri. La presa d'aria di raffreddamento \u00e8 modificata per tener conto dell'alloggiamento del secondo pilota, il cui posto \u00e8 identico a quello del primo pilota ed intercambiabile, il che \u00e8 essenziale in missioni complesse di penetrazione.\nMessa in esercizio.\nCosto del programma.\nIl costo del \"programma Rafale\", che \u00e8 stato 33,274 miliardi di euro per 294 aerei (compresa la progettazione, la produzione, il supporto, ecc.) nel 2005, \u00e8 rivisto al rialzo nel 2008 a 39,6 miliardi di euro. Il costo medio stimato di un Rafale (tutte le versioni) \u00e8 di circa 138,5 milioni di euro a fine del programma, esclusi i costi di sviluppi in corso. Tenuto conto della riduzione del programma proposto dal \"Libro bianco sulla Difesa\", a 286 aerei, la nuova stima di costo \u00e8 stata 140 milioni di euro per ciascun aeromobile.\nPer la Corte dei conti, il costo del mantenimento \u00e8 nel dicembre 2004 di 35.000 euro per ora di volo e dovr\u00e0, secondo il Ministero della difesa, diminuire a 10.000 euro per ora di volo per il \"Rafale Air\" e a 7.000 euro per il \"Rafale Marine\" nel 2012.\nOrdini francesi.\nNel 1992, i fabbisogni sono stati rivisti al ribasso. Invece di 336 unit\u00e0 (225 monoposto \"C\" e 25 biposto \"B\" per l'Arm\u00e9e de l'air e 86 monoposto \"M\" per la Marine nationale), soltanto 294 \"Rafale\" sono previsti per l'Arm\u00e9e fran\u00e7aise: 234 per l'Arm\u00e9e de l'air (95 C e 139 B) e 60 monoposto \"M\" per la Marine nationale.\nA seguito degli arbitrati dopo la pubblicazione del \"Libro bianco sulla Difesa e la Sicurezza Nazionale\", del 17 giugno 2008, il numero di 294 \"Rafale\" potrebbe essere rivisto al ribasso o scaglionato nel tempo. In realt\u00e0, al 20 novembre 2008, il target \u00e8 ormai di 286 aeromobili: 228 per l'Arm\u00e9e de l'air e 58 per la Marine nationale.\nIl progetto di legge finanziaria del 2009 prevede l'ordine per altri 60 Rafale (che si aggiungono ai 120 gi\u00e0 ordinati) portando l'ordine complessivamente a 180 velivoli (alla fine se ne ordineranno 286). Il costo totale del programma per lo Stato \u00e8 stato di 39,6 miliardi di euro (condizioni finanziarie al 1\u00ba gennaio 2008) e il costo unitario per aereo (escluso sviluppo) varia tra 64 e 70 milioni di euro a seconda delle versioni.\nUtilizzatori.\nNel novembre 2009, il \"Comitato per gli investimenti del ministero della difesa\" francese ha approvato l'ordine per la \"quarta tranche\" del Rafale pari a 60 aerei; la \"prima tranche\" \u00e8 stata di 13 aerei, la \"seconda tranche\" di 48 e la \"terza tranche\" di 59 aerei, per un totale di 180 aerei ordinati sui 286 complessivamente previsti.13 nuovi aerei saranno consegnati nel 2009 (12 per l'Arm\u00e9e de l'air e 2 per la Marine nationale), portando il numero totale delle consegne a 82 alla fine del 2009. Nel 2010 \u00e8 prevista la consegna di 11 aerei (8 per l'Arm\u00e9e de l'air e 3 per la Marine nationale), portando il numero totale delle consegne a 93 alla fine del 2010. 11 esemplari saranno consegnati nel 2011 (anche in virt\u00f9 del fatto che una clausola contrattuale tra la Francia e la Dassault Aviation prevede che lo Stato deve garantire una cadenza di produzione di 11 velivoli all'anno e, tenuto conto che a febbraio 2012 ancora non vi erano contratti di esportazione, le consegne all'Arm\u00e9e de l'air saranno anticipate). 12 Rafale (8 monoposto e 4 biposto) sono stati ceduti all'Aeronautica greca il 25 gennaio 2021. Il 29 gennaio 2021, in sostituzione dei 12 aerei ceduti alla Grecia, sono stati ordinati altrettanti nuovi esemplari. Il 28 maggio 2021, 10 Rafale C F3R monoposto e 2 Rafale B F3R sono stati ceduti all'Aeronautica militare croata, che ricever\u00e0 gli aerei a partire dal 2024.\nUnit\u00e0 operative.\nNel 1988, il 1\u00ba volo del velivolo di serie era prevista per la fine del 1995 con consegne a partire dal 1996. Nel 1990, la formazione del 1\u00ba squadrone di formazione dell'Arm\u00e9e de l'air \u00e8 rinviata dal 1996 al 1999. Nel 1992, essa \u00e8 rinviata al 2000. Dal 1994 al 2000, la messa in servizio slitta ogni anno di un altro anno, cosicch\u00e9 l'11 aprile 1996, la Dassault Aviation sospende senza preavviso l'industrializzazione del \"Rafale\" per mancanza di finanziamenti statali.La \"Flottille 12F\" dell'A\u00e9ronautique navale, basata sulla \"BAN Landivisiau\" \u00e8 la prima unit\u00e0 dotata del \"Rafale\" (18 maggio 2001) ma rimane 3 anni in una fase sperimentale, cosicch\u00e9 l'unit\u00e0 non \u00e8 operativa che il 25 giugno 2004. Il \"Rafale M standard F2\" \u00e8 dichiarato operativo il 21 maggio 2008, mentre i primi 9 \"Rafale M standard F1\" sono messi fuori servizio (\"de facto\" ritirati dal servizio) alla \"BAN Landivisiau\" in attesa di effettuare l'aggiornamento allo \"standard F3\".\nLa prima unit\u00e0 dell'Arm\u00e9e de l'air lo \"squadrone da caccia 1/7 Provence\" della base aerea \"113 Saint-Dizier-Robinson\" destinato a \"caccia-bombardamento\", \u00e8 stato operativo dal 26 giugno 2006.Una seconda unit\u00e0, lo \"squadrone da caccia 1/91 Gascogne\" destinato ad attacco nucleare, \u00e8 stato creato il 31 marzo 2009 sulla stessa base aerea, ed \u00e8 stato dichiarato operativo il 1\u00ba luglio 2010.Il terzo squadrone sar\u00e0 basato a Mont-de-Marsan, con una dominante per la ricognizione. La sua data di creazione dipender\u00e0 dal ritmo di consegne degli aerei e non sarebbe prevista prima del 2012.\nDisponibilit\u00e0.\nLa disponibilit\u00e0 del \"Rafale\", tutte le versioni, \u00e8 stata la pi\u00f9 bassa di tutti gli aerei da caccia in servizio nelle forze armate francesi (Mirage 2000, Mirage F1). Con il 44,8% nel 2006 o il 45,6% nel primo semestre del 2007, il \"Rafale\" \u00e8 lontano dal 54,6% e 51,7% in generale. Mentre quello del \"Rafale M\" \u00e8 del 70% sulla portaerei Charles de Gaulle, l'omogeneizzazione della flotta \"aerea\" e \"navale\" consentono gi\u00e0 una \"\"comunanza\" per la manutenzione e il supporto, all'interno della \"Struttura Integrata di Manutenzione e condizione operative dei Materiali Aeronautici della Difesa\" (SIMMAD). Quest'ultima notifica il 12 dicembre 2008 alla Dassault Aviation un contratto di manutenzione di 10 anni, per un importo sconosciuto per i 120 \"Rafale\" ordinati.\nLa disponibilit\u00e0 del \"Rafale\", \u00e8 in aumento dopo una prima fase di presa in consegna da parte della forza armate. Essa \u00e8 stata in media per l'anno 2008 al 65%. Queste cifre comprendono l'immobilizzazione di alcuni aeromobili \"standard F2\" per la loro trasformazione in \"standard F3\". Da febbraio a maggio 2008 disponibilit\u00e0 dei \"Rafale\" nel quadro di operazioni di combattimento a Kandahar in Afghanistan nell'ambito della missione ISAF della NATO \u00e8 stata del 100%, come \u00e8 stato in precedenti operazioni effettuate sulla portaerei Charles de Gaulle.\nInfine, il \"Libro bianco sulla Difesa e la Sicurezza Nazionale\" ha raccomandato che \"gli aerei da caccia dell'Arm\u00e9e de l'air e dell'A\u00e9ronautique navale saranno riuniti sotto il comando operativo del \"Capo di Stato Maggiore delle Forze Armate\", in un parco unico, che arriver\u00e0 a includere i \"Rafale\" e i \"Mirage 2000D\" aggiornati, e che sar\u00e0 gestito dall'Arm\u00e9e de l'air. Quest'ultima, in collaborazione con la Marine nationale, far\u00e0 in modo di individuare e far emergere tutte le possibili sinergie per l'organizzazione, il supporto e la preparazione di queste forze\"\".\nSpecifiche.\nCellula.\nIl Rafale \"di serie\" \u00e8 un aereo semi-stealth, che utilizza il 50% di materiali compositi (gi\u00e0 presenti sul ACX). Ha un'ala a delta a freccia moderata e un grande allungamento alare (48\u00ba invece di 58\u00ba per il Mirage 2000, da qui una grande \"finezza\" dell'ala). Montata in posizione centrale sulla fusoliera, essa \u00e8 dotata di un piccolo apice di LERX (\"Leading Edge Root eXtension\") a 72\u00ba, di elevoni e di un bordo d'attacco appuntito. Delle grandi alette canard sono situate vicino e sopra l'ala e forniscono il miglior compromesso, qualunque sia il profilo di carico o la massa delle armi. Il Rafale dispone un sistema di comandi di volo elettrici in fibra ottica (CDVO o \"fly-by-light\") a vari livelli di ridondanza (tre canali digitali che possono essere soccorsi da un canale analogico, tutti alimentati da diverse fonti di energia) che , specialmente in missioni di \"superiorit\u00e0 aerea\" e di \"penetrazione\". La cellula \u00e8 stata progettata per 7.000 ore di volo e ha un sistema di diagnosi del 95% dei guasti, l'IHUMS (\"Integrated Health and Usage Monitoring System\"). Il banco di prova aerotrasportabile e imbarcato \"Mermoz\" permette di testare una cinquantina di carte elettroniche (di cui 18 Line Replaceable Units disponibili in commercio) e la loro rapida sostituzione.\nArmamento e profili di missione.\nIl Rafale \u00e8 equipaggiato con 14 punti d'ancoraggio esterno (13 per la versione \"navale\") che gli conferiscono una capacit\u00e0 di carico massima fino a 9.500\u00a0kg. \u00c8 in grado di trasportare una vasta gamma di armamenti, gi\u00e0 testati o in uso, secondo l\"accordo di normalizzazione NATO (STANAG) 1760\". Tra questi vi sono:\nVarie.\nIl \"pod da ricognizione\" Thales ogni-tempo \"Reco NG\" da 1.300\u00a0kg per la molto bassa (BA) e medio/alta quota (HA/MA), che opera rispettivamente in infrarosso e in visibile (TV), permette la visualizzazione da parte del pilota di obiettivi al di l\u00e0 del loro campo visivo (\"Beyond Visual Range\") fino a 60 miglia nautiche.\nProfili di missione e standard.\nIl \"Rafale\" ha 5 impostazioni a seconda dei profili delle missioni:\nAltro.\nEsportazione.\nIl primo contratto extra-francese \u00e8 arrivato a inizio febbraio 2012, quando lo stesso Presidente francese Nicolas Sarkozy ha annunciato alla stampa la firma di una mega commessa per la fornitura di 126 Rafale all'Aeronautica Militare dell'India.\nSino ad allora nessun ordine era stato registrato per l'esportazione (anche se il Rafale \u00e8 stato valutato molto positivamente in molte recensioni), anche se il Brasile ha dato il proprio consenso di principio per acquistare 36 Rafale. Inferiore al \"Typhoon\" in termini di inviluppo e dotazione avionica, aveva tre punti di forza in un radar pi\u00f9 performante, un prezzo pi\u00f9 economico e una maggiore flessibilit\u00e0 nelle armi montabili sul vleivolo.\nIl Rafale doveva tuttavia affrontare la forte concorrenza di Typhoon, JAS 39, F-16, F-15E ed F-35, e il peso politico degli Stati Uniti.\nIl Rafale \u00e8 stato ordinato nelle seguenti nazioni:\nLe difficolt\u00e0 di vendita del \"Rafale\" si trovano nell'essenza stessa del programma francese che soddisfa l'obiettivo di possedere un velivolo in grado di supportare diverse situazioni di combattimento, situazioni in cui i paesi potenziali clienti hanno, o producono aerei diversi. Mentre la Francia si sta muovendo verso la \"standardizzazione\" dei suoi aerei da combattimento con il Rafale (il che permette di limitare il numero di aerei a bordo, o di avere il maggior numero di aerei con capacit\u00e0 di combattimento, invece di avere diversi aerei rispondenti a diversi tipi di missioni), gli altri Paesi che sono alla ricerca di velivoli ad alte prestazioni possiedono altre classi di aerei per soddisfare molto bene ma solo alcune delle prestazioni che il \"Rafale\" pu\u00f2 eseguire.\nA questa particolarit\u00e0 del \"Rafale\" francese si aggiunge la concorrenza proposta dal Typhoon, dal Saab JAS 39 Gripen della stessa generazione e degli aerei americani meno recenti ma forse cos\u00ec pi\u00f9 rodati e pi\u00f9 sicuri. Da notare soprattutto che il \"Rafale\" non \u00e8 il meno caro e che, anche se \u00e8 presentato come uno dei migliori aerei da combattimento del momento (dal produttore e dalle autorit\u00e0 francesi), le sue prestazioni sono a volte inferiori su alcuni punti rispetto ad altri aerei pi\u00f9 specializzati.\nL\"atout\" di vendita del \"Rafale\", nonostante le sue elevate prestazioni, sembra essere la sua versatilit\u00e0, nel senso che \u00e8 un aereo imbarcato che permette di limitare la variet\u00e0 di caccia da combattimento (2 sulla \"Charles de Gaulle\" per il momento). Pertanto, i paesi pi\u00f9 interessati sono stati o sono i paesi che hanno o desiderano avere una \"forza aeronavale\" (Brasile, India, Inghilterra). Ma questo \"atout\" non \u00e8 unico in quanto l'F/A-18 Super Hornet offre gli stessi benefici (l'F/A-18 Hornet \u00e8 l'unico aereo da combattimento imbarcato sulle portaerei americane dopo il ritiro degli F-14).\nInfine, i paesi interessati pensano che dato il prezzo dell'aereo, il trasferimento tecnologico pu\u00f2 essere negoziato: questo \u00e8 un punto dolente per le autorit\u00e0 francesi, che accettano di vendere gli aerei, ma sono restii a trasferire le tecnologie.\nProspettive future.\nLa DGA ha deciso nel primo semestre del 2006 di incrementare di 400 milioni di euro l'investimento nel potenziamento del velivolo che si far\u00e0, ancora una volta, con uno scaglionamento degli ordini. Questo aggiornamento, dapprima chiamato \"standard F4\" poi \"standard F3+\" \u00e8 ora chiamato \"F3 road map\". La tabella di marcia del \"Rafale\", condizionata dalla data di arrivo del missile Meteor nel 2012, comprende:"}
{"id": "1016034", "revid": "306856", "url": "https://it.wikipedia.org/wiki?curid=1016034", "title": "Pietro Piffetti", "text": "Biografia.\nDopo un periodo di apprendistato a Roma, ritorn\u00f2 a Torino, dove per la sua fama ed abilit\u00e0, nel 1731, venne nominato primo ebanista di corte dal re Carlo Emanuele III. \nSar\u00e0 considerato fino alla morte, il pi\u00f9 importante ebanista sabaudo dell'epoca. \nOpere.\nLo stile unico ed inconfondibile del Piffetti, che crea mobili con intarsi in legno pregiato, avorio, tartaruga e madreperla, secondo \"A. Gonz\u00e0lez Pal\u00e0cios\" (uno dei pi\u00f9 importanti curatori di mostre nei musei del mondo) lo collocano come \"maggior ebanista della penisola nel Settecento ma anche uno dei pi\u00f9 originali protagonisti del supremo arredamento dell'intero mondo occidentale...\".\nIl Museo Accorsi - Ometto di Torino conserva, tra le sue cinque opere di Piffetti, un grandioso doppio corpo firmato e datato 1738, intarsiato con legni rari, avorio e tartaruga, considerato un capolavoro dell'ebanisteria rococ\u00f2.\nIl Museo Civico d'Arte Antica di Torino a Palazzo Madama, conserva dodici opere dell'artista tra cui un interessante inginocchiatoio a triplice curvatura con un incavo al centro. Tutto il mobile \u00e8 intarsiato con mazzi di rose e ghirlande. La parte superiore del mobile presenta un crocefisso in avorio che appoggia su un ovale in legno intarsiato a \"scacchiera\".\nAnche nella Palazzina di Stupinigi ci sono alcune opere del Piffetti.\nTra le opere originariamente realizzate per Palazzo Chiablese di Torino \u00e8 da annoverare una scrivania a doppio corpo con pregiati intarsi di avorio e madre perla, di cui si era persa la effettiva collocazione a causa di una esportazione non autorizzata, recuperata nel 2018 dai Carabinieri del Nucleo Tutela Patrimonio Culturale di Torino e restituita allo Stato italiano .\nIl Piffetti si dedic\u00f2 anche all'arte sacra, nel 1749 realizza, per conto della Congregazione dell'Oratorio dei Padri Filippini, il Paliotto, un vero e proprio capolavoro destinato a decorare l'altar maggiore della Chiesa di San Filippo Neri a Torino. \u00c8 saltuariamente visitabile presso il MIAAO, ubicato nel complesso ecclesiastico della chiesa torinese.\nDopo il 1870, i Savoia arredarono il Quirinale con alcuni mobili settecenteschi provenienti dalle regge di tutta Italia; tra questi mobili di notevole pregio, c'\u00e8 anche la biblioteca del Piffetti, trasferita dalla Villa della Regina.\nIntitolazioni.\nA Pietro Piffetti la citt\u00e0 di Torino ha dedicato una via nel quartiere San Donato"}
{"id": "1016035", "revid": "30610", "url": "https://it.wikipedia.org/wiki?curid=1016035", "title": "C\u00e9line Bonnier", "text": "Biografia.\nC\u00e9line Bonnier, nata a L\u00e9vis, nella provincia francofona del Qu\u00e9bec, \u00e8 la pi\u00f9 giovane di 8 fratelli (6 maschi e 2 femmine). La famiglia l'ha cresciuta in un ambiente liberale e colto e l'ha sempre incoraggiata a sviluppare la sua immaginazione. Sin dall'et\u00e0 di sette anni aveva scoperto il piacere di intrattenere i vicini di casa, tanto che si convinse a voler diventare un'attrice.&lt;br&gt;\nC\u00e9line Bonnier ha studiato alle scuole superiori musica, sa suonare diversi strumenti tra cui il flauto traverso e la fisarmonica. Sia lei che alcuni dei suoi fratelli hanno sempre avuto una certa attitudine per l'arte, una forma di auto espressione, Bonnier apprezza tuttora i lavori dei grandi pittori. Il suo talento recitativo ha per\u00f2 convinto il suo insegnante di dramma, della scuola superiore, a raccomandarla per un'audizione al Conservatoire de th\u00e9\u00e2tre (conservatorio di teatro) a Qu\u00e9bec.&lt;br&gt;\nLaureatasi nel 1987 si \u00e8 unita a Jacques Lessard al Th\u00e9\u00e2tre Rep\u00e8re dove ha conosciuto Robert Lepage che le affid\u00f2 la parte di Konstanz nella sua produzione del 1991: \"Les plaques tectoniques\" a Montr\u00e9al ed in Inghilterra. Si stabil\u00ec poi a Montreal dove entr\u00f2 nella compagnia teatrale \"Momentum\" sotto la direzione artistica di Jean-Fr\u00e9d\u00e9ric Messier, con il quale lavora ancora oggi, sino ad aver prodotto lei stessa \"Cholest\u00e9rol gratuit\".\nCarriera.\nLa sua carriera cinematografica inizia con una versione per lo schermo di \"Les plaques tectoniques\", che comprende una dozzina di pellicole, diverse nello stile, dirette da registi come Louis Sa\u00efa, Charles Binam\u00e9, \u00c9ric Canuel e Vinaccia-Andr\u00e9 Forcier. Contrariamente a molte sue colleghe, la carriara televisiva di C\u00e9line non \u00e8 ricca di ruoli, ma ha ricevuto diversi premi per la sua interpretazione nella serie tv \"The Last Chapter\". &lt;br&gt;\nC\u00e9line ha successivamente ricercato parti in ruoli difficili ed esigenti per mettere alla prova la sua capacit\u00e0, tra i quali: \"\", \"Monica la Mitraille\" e \"Le dernier tunnel\". \u00c8 sempre rimasta indifferente all'ambiente della notoriet\u00e0 ed ha conservato la sua \"privacy\".\nC\u00e9line Bonnier \u00e8 nel cast del film, \"Truffe\", uscito nel 2008 e ha poi recitato in teatro in un pezzo dell'autrice britannica Sarah Kane, \"Blasted\", messo in scena da Jean-Marc Dalp\u00e9 e prodotto da \"Sibyllines\", che la riunir\u00e0, nel lavoro, ancora una volta al compagno Roy Dupuis.\nVita privata.\nL'attuale compagno di C\u00e9line Bonnier \u00e8 l'attore canadese Roy Dupuis. La loro relazione \u00e8, per cos\u00ec dire, nata a seguito della loro collaborazione nel film \"Million Dollar Babies\" del 1994 e sempre tenuta deliberatamente celata dai due attori, che difficilmente compaiono, tuttora, come coppia in pubblico.&lt;br&gt;\nRecentemente hanno lavorato assieme in diversi progetti: \"\" del 2002, \"The Last Chapter\" del 2002, \"Monica la Mitraille\" del 2004 e \"Les \u00c9tats-Unis d'Albert\" del 2005 ed attualmente stanno collaborando ad un nuovo film, \"Truffe\", previsto in uscita nel 2008 ed ancora lavoreranno nel 2008 in una produzione teatrale Blasted."}
{"id": "1016042", "revid": "339392", "url": "https://it.wikipedia.org/wiki?curid=1016042", "title": "Orchetti", "text": ""}
{"id": "1016046", "revid": "1977442", "url": "https://it.wikipedia.org/wiki?curid=1016046", "title": "William Randal Cremer", "text": "Nel 1903 gli fu conferito il Premio Nobel per la pace."}
{"id": "1016048", "revid": "767487", "url": "https://it.wikipedia.org/wiki?curid=1016048", "title": "Geoff Nicholls", "text": "\u00c8 conosciuto per la sua lunga militanza nei Black Sabbath, a partire dagli anni ottanta fino agli inizi del 2000.\nBiografia.\nNativo di Birmingham (Gran Bretagna), Geoff Nicholls inizi\u00f2 la sua carriera negli anni sessanta come chitarrista in alcuni gruppi della sua citt\u00e0. Nel 1968 esord\u00ec come tastierista nel gruppo di rock psichedelico The World of Oz, mentre l'anno successivo si un\u00ec ai Johnny Neal &amp; the Starliners.\nNel 1974 Nicholls si un\u00ec a un gruppo metal di Birmingham chiamato Bandylegs, che in seguito assumer\u00e0 la denominazione di Quartz. Con questo gruppo Nicholls registrer\u00e0 un album (prodotto dal chitarrista dei Black Sabbath Tony Iommi e pubblicato nel 1977), che segner\u00e0 l'esordio discografico del gruppo e parteciper\u00e0 in seguito a diversi tour di supporto per aprire i concerti di diverse band heavy metal e NWOBHM.\nNel 1979 Nicholls abbandoner\u00e0 i Quartz per unirsi ai Black Sabbath che lo avevano contattato dopo l'abbandono di Ozzy Osbourne. Inizialmente ingaggiato come bassista in sostituzione di Geezer Butler che aveva abbandonato temporaneamente il gruppo, si spost\u00f2 in seguito alle tastiere, suonando per\u00f2 in alcune occasioni la chitarra (durante alcune date dei tour \"Headless Cross\" e \"Tyr\") o il basso (durante un concerto di beneficenza nel maggio del 1988). Il primo album con i Black Sabbath fu \"Heaven and Hell\", che mostrava sonorit\u00e0 molto differenti dal periodo con Osbourne, dovute anche alla presenza delle tastiere di Nicholls che negli album seguenti acquisiranno sempre pi\u00f9 importanza fino a diventare un elemento fondamentale a livello compositivo.\nAnche se facente parte del gruppo, Nicholls \u00e8 stato riconosciuto fino al 1983 (anno della pubblicazione dell'album \"Born Again\") come membro esterno e durante i concerti suonava nel backstage e non sul palco insieme agli altri membri. Solamente nel 1986, anno di uscita dell'album \"Seventh Star\", Nicholls verr\u00e0 considerato come membro ufficiale potendo cos\u00ec comparire sul palco durante i concerti assieme agli altri membri del gruppo. Durante alcune date del tour di \"Seventh Star\", Nicholls \"prester\u00e0\" la sua voce a Glenn Hughes (a causa del pessimo stato della voce del cantante che aveva rischiato di deteriorarsi a causa di un pugno ricevuto dal manager dei Sabbath Don Arden durante una rissa), che canter\u00e0 in playback sopra la voce del tastierista.\nNicholls perder\u00e0 il suo \"status\" di membro ufficiale nel 1991, quando i Black Sabbath si riunirono con la formazione dell'album \"Mob Rules\" per dar vita a \"Dehumanizer\" (anche se partecip\u00f2, comunque, alla creazione dell'album) e lo riacquister\u00e0 dal 1993 fino al 1996. La sua collaborazione con il gruppo terminer\u00e0 sul finire del 2000, al momento in cui venne contattato Adam Wakeman (tastierista della band di Ozzy Osbourne e figlio di Rick Wakeman) al suo posto e con il quale vennero intrapresi dei tour nel 2004 e 2005.\nNicholls collaborava con il cantante Tony Martin, anch'egli ex membro dei Black Sabbath.\n\u00c9 morto il 28 gennaio 2017 a causa di un carcinoma del polmone; la notizia \u00e8 stata confermata da Tony Iommi, il fondatore dei Black Sabbath."}
{"id": "1016050", "revid": "1504506", "url": "https://it.wikipedia.org/wiki?curid=1016050", "title": "Elenco dei Re di Lotaringia", "text": ""}
{"id": "1016056", "revid": "1613185", "url": "https://it.wikipedia.org/wiki?curid=1016056", "title": "Abbazia nel querceto", "text": "Abbazia nel querceto (\"Abtei im Eichwald\") \u00e8 un dipinto a olio su tela del pittore romantico tedesco Caspar David Friedrich, realizzato nel 1810 e conservato all'Alte Nationalgalerie di Berlino.\nNel 1810 \"Abbazia nel querceto\" fu esposto insieme a \"Monaco in riva al mare\" all'Accademia d'Arte di Berlino ed entrambi i dipinti furono acquistati dal re di Prussia.\nL'opera raffigura una mesta processione di pochissimi frati che, recando la bara di un confratello defunto, sono diretti verso il cancello di un'abbazia medievale diroccata, che nelle forme ricorda molto quella di Eldena, in Germania: dell'edificio sacro non rimane che la grande monofora centrale in stile gotico, ed \u00e8 talmente distrutto da essere utilizzato come cimitero. Questo funerale avviene in uno scenario di funebre desolazione: oltre al paesaggio di rovine, infatti, gli elementi che pi\u00f9 risaltano in questa solitudine di morte sono gli scheletri nudi delle querce, anche loro appartenenti a un'indefinita epoca passata.\nSul lembo di terra in primo piano sono disseminate varie croci nere che sembrano esser composte dalla stessa materia dei monaci, mostrandosene affini anche per la forma e il colore. La parte inferiore dell'opera \u00e8 immersa in un denso strato di nebbia, che rende ancora pi\u00f9 lugubre la spietata nitidezza con cui Friedrich dipinge gli elementi naturali di questo quadro, i quali trasmettono in questo modo una sensazione di inquietudine e smarrimento. La parte pi\u00f9 alta dell'abbazia e le sommit\u00e0 delle querce spoglie sono invece illuminate dal sole che sorge, mentre una pallida luna crescente sbiadisce nella luce dell'alba.\nIl pennello di Friedrich, inoltre, ricolma l\"'Abbazia nel querceto\" con espliciti riferimenti religiosi. L'alba, resa con pennellate di grigio e rosa, rinvia alla vita Eterna, mentre la falce lunare allude all'Avvento di Cristo, cos\u00ec come l'abbazia diroccata rivela un'aspra critica rivolta alle istituzioni religiose. I tre cerchi della monofora si riferiscono alla Trinit\u00e0 Cristiana, mentre le forme accidentate e bizzarre delle querce si riferiscono alla concezione pagana della vita."}
{"id": "1016057", "revid": "633110", "url": "https://it.wikipedia.org/wiki?curid=1016057", "title": "Spartaco Lavagnini", "text": "Biografia.\nSpartaco Lavagnini fu un militante socialista, segretario regionale del sindacato ferrovieri e direttore del periodico fiorentino \"Azione comunista\", ucciso dagli squadristi fascisti come ritorsione per l'attentato anarchico contro un corteo formatosi il 27 febbraio 1921 per l'inaugurazione dei Fasci d'avanguardia in cui avevano trovato la morte lo studente Carlo Menabuoni e il carabiniere Antonio Petrucci. In risposta i fascisti quello stesso giorno freddarono il ferroviere socialista Gino Mugnai, colpevole di non essersi tolto il cappello al passaggio della vettura che trasportava il carabiniere all'ospedale, e alcune ore pi\u00f9 tardi le squadre fasciste assaltarono la Sede dell'Associazione comunista degli Invalidi di Guerra, dove trovarono Spartaco Lavagnini - del tutto estraneo ai fatti - che venne ucciso a colpi di pistola.\nEra il terzo di quattro fratelli, figlio del medico chirurgo Vittorio, nato a Scansano (Grosseto) e di Angelina Tramonti, nata a Trequanda (Siena). Quando nacque, il padre, gi\u00e0 medico condotto a Scansano, era insegnante di Scienze Naturali nell'Istituto Agrario sito nella Fattoria delle Capezzine (Cortona, fraz. Barullo). Conseguito ad Arezzo il diploma di ragioniere, entra come impiegato nelle ferrovie nel 1907 ed aderisce alla Confederazione Generale del Lavoro. Nel 1910 si trasferisce a Firenze, dove inizia la sua attivit\u00e0 sindacale e politica. Nel 1914 \u00e8 eletto membro del Comitato esecutivo della Federazione fiorentina del PSI. Rigidamente contrario alla linea ufficiale del PSI \"n\u00e9 aderire n\u00e9 sabotare\", e nel 1915 collabora al settimanale della Federazione fiorentina del PSI \"La Difesa\" su posizioni anti-interventiste e rivoluzionarie, legate alla sinistra della conferenza di Zimmerwald seguendo con passione la linea di Karl Liebknecht.\nPer una grave malattia invalidante del padre, nel 1915 la famiglia si trasferisce a Firenze. Nel 1917 e 1918 \u00e8 direttore della \"La Difesa\" ed in un suo lavoro del luglio del 1917 esplicita in modo chiaro posizioni internazionaliste richiedendo lo stacco del PSI dalle posizioni dei socialisti centristi. Nel 1920 viene eletto segretario regionale toscano del Sindacato ferrovieri grazie alle sue capacit\u00e0 espresse nella lotta sindacale.\nSposa Gioconda Vanni, impiegata in una casa editrice, deceduta il 13 luglio 1957, il cui corpo riposa accanto a quello del marito nel Cimitero di Trespiano (FI).\nDopo la prima guerra mondiale partecipa ai moti contro il caroviveri dell'estate 1919 (in Toscana ricordati come \"Bocci-Bocci\") pensando, ed agendo conseguentemente, al possibile sbocco rivoluzionario di una situazione dai tratti insurrezionali. Prepar\u00f2 e organizz\u00f2 lo sciopero generale internazionale del 20-21 luglio 1919, progettato dai socialisti e dai laburisti italiani, britannici e francesi, insieme ad altre organizzazioni di vari paesi europei, contro l'aggressione militare ai danni delle nuove repubbliche comuniste sorte tra guerra e dopoguerra in Russia e Ungheria, e contro il Trattato di Versailles. Lo sciopero riusc\u00ec solo in alcuni paesi e in Italia il Sindacato ferrovieri (lo SFI, a Firenze diretto da Lavagnini) si ritir\u00f2 dall'iniziativa; una ritirata che venne accompagnata a malincuore dallo stesso Lavagnini.\nAlla vigilia della fondazione del Partito Comunista d'Italia dalle colonne de \"La Difesa\" asserisce: \u00abIl Partito Comunista soltanto potr\u00e0 guidare il proletariato verso i suoi immancabili destini\u00bb, aderendo immediatamente alla neonata formazione della sinistra e fondando \"L'Azione Comunista\", settimanale della Federazione Fiorentina di cui dirige 5 numeri fino al 27 febbraio 1921, giorno in cui viene assassinato dai fascisti.\nNel tardo pomeriggio di quel giorno un gruppo di squadristi entra nel civico 2 di via Taddea (sede del Sindacato ferrovieri, della Lega proletaria dei mutilati, invalidi e reduci di guerra, della Federazione provinciale comunista e della redazione del settimanale L'Azione Comunista) e spara 4 colpi a bruciapelo a Spartaco Lavagnini, i primi due alla testa, un altro al petto, l'ultimo alla schiena. Lavagnini stava lavorando al successivo numero di \"L'Azione Comunista\" ed i compagni nei giorni precedenti cercarono di dissuaderlo dall'andare al lavoro visto che era stato ben identificato dai fascisti, tenuto conto anche della sua instancabile azione agitatoria. Qualche giorno dopo su \"L'Ordine Nuovo\" di Antonio Gramsci viene reso tributo al militante antifascista con queste parole: \"Spartaco Lavagnini, caduto come un capo, al suo posto di lavoro, ha forse giovato di pi\u00f9 all'idea in cui credeva, ha forse insegnato maggiori cose al popolo con la sua morte, di quanto nessuno possa mai insegnare con la parola\".\nI ferrovieri, appena diffusa la notizia della morte di Spartaco Lavagnini, bloccano i treni alle stazioni di Rifredi, di Campo di Marte e di San Donnino, vengono costituiti due comitati di agitazione, d'accordo con la Camera del Lavoro di Firenze, che estende lo sciopero all'intera provincia.\nLa situazione insurrezionale e di scontro aperto con i fascisti, appoggiati dalle forze di repressione dello stato, nell'intera Firenze inizia come risposta alla distruzione della sede del giornale socialista \"La Difesa\", compiuta il 26 febbraio dagli squadristi e va avanti fino al 3 marzo, estendendosi dalla citt\u00e0 fino ai paesi limitrofi, Scandicci, Empoli, Bandino, Bagno a Ripoli, Ponte a Ema, con barricate e una massiccia resistenza. A Firenze la resistenza \u00e8 particolarmente accanita al quartiere di San Frediano ed a quello di Santa Croce. Non per niente questa situazione fiorentina \u00e8 legata al periodo in cui entreranno in azione coagulate nel Fronte Unito Arditi del Popolo le Formazioni di difesa proletaria. Il primo marzo i fascisti, senza che la forza pubblica nonostante sia presente intervenga, entrano nella sede della Camera del Lavoro di Firenze devastandola, poi si dirigono verso la sede della FIOM in piazza Mentana e fanno altrettanto.\nSpartaco Lavagnini \u00e8 sepolto nel cimitero fiorentino di Trespiano.\nIl ricordo.\nA Spartaco Lavagnini, storicamente uomo simbolo per gli antifascisti, durante la Resistenza fu intitolata una Brigata d'Assalto Garibaldi, comandante Fortunato Avanzati con nome di battaglia \"Viro\", nella quale agiva come \"incursore\" ed \"ariete\" (avevano requisito un'autoblindo) il marchese Gianluca Spinola, comandante della \"piccola banda di Ariano\" formata da due proletari, ex soldati, di cui uno Vittorio Vargiu, era l'attendente dello Spinola e da due nobili di antico lignaggio. A Spartaco Lavagnini venne intitolato anche un battaglione nel settembre del 1943 in Valnerina, primo nucleo di quella che divent\u00f2 la Brigata Garibaldi \"Antonio Gramsci\".\nA Spartaco Lavagnini \u00e8 dedicato un viale a Firenze, una piazza a Sesto Fiorentino, una via a San Giovanni Valdarno (Ar) ed una via a Grosseto, dove vivono i figli della sorella minore, Brunetta, morta nel 1997. Una targa in via Taddea a Firenze ricorda il suo assassinio."}
{"id": "1016060", "revid": "1078002", "url": "https://it.wikipedia.org/wiki?curid=1016060", "title": "Spazio (matematica)", "text": "In matematica il termine spazio \u00e8 ampiamente utilizzato e si collega ad un concetto estremamente importante e generale. Il termine spazio compare nei nomi di svariate strutture algebriche e/o topologiche (in genere continue e di interesse per la geometria, ma anche discrete) le quali hanno in comune il fatto di costituire l'ambiente entro il quale si costruiscono o si definiscono strutture pi\u00f9 specifiche (figure, forme, politopi, superfici, ecc.). \nDescrizione.\nIn matematica dunque si incontrano strutture e specie di \"strutture spaziali\" che presentano un insieme sostegno ai cui elementi si danno spesso nomi come punti o vettori. Su tali elementi si individuano sottoinsiemi, funzioni, operazioni e relazioni che devono soddisfare determinate richieste. \nIl primo spazio, dal punto di vista storico e dell'uso, \u00e8 lo spazio euclideo tridimensionale, la struttura che fornisce il modello per l'ambiente nel quale si colloca la nostra vita quotidiana e che \u00e8 servito allo sviluppo della meccanica classica (newtoniana). Nella teoria della relativit\u00e0 ristretta di Einstein esso viene sostituito dalla struttura ottenuta con l'aggiunta del \"tempo\", lo spazio a 4 dimensioni detto spazio di Minkowski. Una specie di strutture tra le pi\u00f9 generali \u00e8 quella di spazio topologico; in particolari spazi topologici si studiano le geometrie non euclidee e la relativit\u00e0 generale. Altri spazi sono utilizzati dall'analisi funzionale e dalla teoria della probabilit\u00e0.\nMolti degli spazi che sono stati via via introdotti sono stati indicati con il nome del loro scopritore; tale consuetudine, per\u00f2, ha ostacolato l'uso di nomi pi\u00f9 adatti a manifestare le caratteristiche delle strutture."}
{"id": "1016062", "revid": "31360", "url": "https://it.wikipedia.org/wiki?curid=1016062", "title": "Liquido cerebrospinale", "text": ""}
{"id": "1016065", "revid": "287204", "url": "https://it.wikipedia.org/wiki?curid=1016065", "title": "Il mondo \u00e8 in pericolo", "text": "Il mondo \u00e8 in pericolo \u00e8 una storia di spionaggio scritta da Agatha Christie e pubblicata per la prima volta nel 1951. La scrittrice per l'ambientazione si \u00e8 ispirata ai viaggi compiuti a Baghdad col secondo marito, l'archeologo Max Mallowan. Stampato il 15 settembre del 1951 nella collana Il Giallo Mondadori con il numero 137.\nTrama.\nVictoria Jones \u00e8 una ragazza molto speciale, con un animo molto romantico. Quando conosce un giovanotto di nome Edward, che \u00e8 in partenza per Baghdad, non ci pensa su due volte e s'imbarca anche lei alla volta del Medio Oriente. Giunta l\u00ec, trova una camera in albergo e parte alla ricerca di un lavoro e del suo Edward. Una sera un uomo ferito entra nella sua camera d'albergo e le mormora tre parole prima di morire: \"Lucifero...Bassora... Lefarge...\". La ragazza si trova cos\u00ec coinvolta in una storia di spionaggio internazionale, e suo malgrado solo grazie a lei si riuscir\u00e0 a scoprire un complotto di proporzioni immani."}
{"id": "1016070", "revid": "163662", "url": "https://it.wikipedia.org/wiki?curid=1016070", "title": "Spazio (punteggiatura)", "text": "Lo spazio (\" \") \u00e8, in ortografia, qualunque spazio vuoto utilizzato per separare sezioni di testo scritto. Convenzionalmente indica per\u00f2 l'area vuota fra parola e parola. Le convenzioni sulla presenza e la dimensione degli spazi tra parole variano da lingua a lingua. Molti e differenti \"caratteri spazio\" sono disponibili nei set informatici per rappresentare spazi di differenti dimensioni e significato.\nLinguaggi naturali.\nL'italiano moderno usa lo spazio per separare le parole. Le convenzioni variano riguardo alla spaziatura del punto fermo, del punto esclamativo, del punto interrogativo e della lineetta (vedi sotto).\nNon tutte le lingue usano gli spazi tra le parole. Gli spazi non venivano usati in latino fino al VII\u00a0\u2013\u00a0IX secolo circa. L'antico ebraico e l'arabo fanno uso di spazi, in parte per compensare la perdita di chiarezza dovuta all'eliminazione delle vocali. Tradizionalmente tutte le lingue CJK non hanno spazi: il cinese ed il giapponese moderni (eccetto, per il giapponese, quando viene scritto con pochi o nessun kanji) non ne fanno uso, ma il coreano moderno usa gli spazi.\nSpazi e punteggiatura.\nNella tipografia pi\u00f9 raffinata sono previsti spazi contenuti di correzione per evitare un troppo stretto contatto fra i segni d'interpunzione e le lettere. Ci\u00f2 avveniva in Italia ancora in pieno Ottocento e a tale norma s'adeguano tuttora i francesi. Nella tipografia italiana comunemente non vi si ricorre tuttavia pi\u00f9 (malgrado se ne avverta l'esigenza con alcune lettere e numeri cardinali corsivi quando siano immediatamente seguiti da una parentesi chiusa) e quindi non si lascia spazio in nessuno di questi casi, con l'eccezione delle lineette.\nUtilizzo informatico.\nNella sintassi dei linguaggi di programmazione gli spazi vengono spesso usati per separare in maniera esplicita i token. Oltre a questo utilizzo per il resto gli spazi e gli altri caratteri non visibili (newline, tab, ecc.) sono normalmente ignorati dai moderni linguaggi di programmazione. Fanno eccezione l'Haskell, l'ABC ed il Python, che usano il numero di spazi nella indentazione per indicare l'inizio di un blocco ed il linguaggio di programmazione esoterico Whitespace nel quale gli spazi sono l'unico elemento sintatticamente significativo.\nGli editor di testo, la videoscrittura, il software di desktop publishing differiscono nel modo di visualizzare lo spazio sullo schermo e su come mostrano gli spazi alla fine delle linee a seconda della dimensione dello schermo o delle colonne. In alcuni casi gli spazi vengono rappresentanti semplicemente da uno spazio vuoto, in altri potrebbe venir usato un punto mediano o altri simboli. \nMolti caratteri differenti (descritti sotto) potrebbero essere usati per produrre degli spazi e dei \"non-caratteri\" funzioni (quali i margini e le regolazioni del tabulatore) possono anche interessare lo spazio.\nCaratteri spazio e tipografia digitale.\nNella Codifica di caratteri informatica lo spazio en per uso generale \u00e8 il carattere Unicode U+0020 (32 in decimale). Una volta visualizzato, spesso \u00e8 considerato insignificante quando compare all'estremit\u00e0 di una linea di testo o quando \u00e8 parte di una sequenza di caratteri non visibili, perci\u00f2 pu\u00f2 essere omesso o \"collassato\" in tali circostanze.\nNelle prove di lettura (in inglese proofreading), solo gli spazi em ed en sono rappresentati con questo carattere (in inglese sono denominati un \"em-quad\" o un \"en-quad\"), mentre gli altri tipi di spazio sono rappresentati con un segno numerico (#).\nLo spazio unificatore, U+00A0 (160 decimal), viene visualizzato come lo spazio normale ma \u00e8 non collassabile. \u00c8 anche usato per prevenire l'andata a capo delle righe e per il testo indentato anche se alcune autority del World Wide Web ne scoraggiano l'uso per questi scopi.\nUna lineetta em pu\u00f2 essere anche seguita da un hair space, U+200A (8202 decimal). Questo tipo di spazio \u00e8 pi\u00f9 stretto di uno spazio normale ed \u00e8 usato raramente da solo. Pu\u00f2 essere scritto in HTML usando l'entity. Sfortunatamente veramente pochi user agent sono in grado di visualizzare l'hair space correttamente: in molti casi il risultato \u00e8 un simbolo differente o un punto interrogativo a schermo, in relazione al font usato e alle capacit\u00e0 di visualizzazione.\nL'Unicode definisce molti altri caratteri spazio con specifiche caratteristiche di semantica e di visualizzazione come mostrato nella tabella presente sotto. A seconda del browser e del font usato per visualizzare la tabella alcuni spazi potrebbero non essere resi in maniera corretta:\nL'Unicode fornisce anche alcuni caratteri visibili da utilizzare quando \u00e8 necessario un \"simbolo di controllo\" del blocco di testo: il simbolo per lo spazio (U+2420), il simbolo vuoto (U+2422), e l'Open Box (U+2423).\nCaratteri spazio nei linguaggi di markup.\nI caratteri spazio che compaiono in posizioni illogiche all'interno dell'elemento da cui iniziano le modifiche sia per l'XML che per l'HTML sono generalmente ignorati dai processor di questi linguaggi di markup. Per esempio, gli spazi che compaiono da qualsiasi lato dell'elemento \"codice_1\" che separa un nome di attributo dal relativo valore non hanno effetto sull'interpretazione del documento. Gli elementi al termine dei tag possono contenere degli spazi \"trascinati\" e gli elementi vuoti XML possono contenere gli spazi prima del \"codice_2\".\nNei valori di attributo del XML, le sequenze di spazi sono trattate come un singolo spazio quando il documento \u00e8 letto da un parser. Gli spazi contenuti nell'elemento XML cos\u00ec trattati non vengono modificati dall'analizzatore, ma l'applicazione che riceve le informazioni dall'analizzatore pu\u00f2 scegliere di applicare delle regole simili al contenuto dell'elemento. L'autore di un documento XML pu\u00f2 usare l'attributo codice_3 o un elemento per forzare il parser a scoraggiare l'applicazione downstream dall'alterare gli spazi contenuti nell'elemento.\nNella maggior parte degli elementi del HTML, una sequenza dei caratteri spazio \u00e8 trattata come un \"inter-word separator\", il che pu\u00f2 manifestarsi come un singolo carattere bianco quando il testo viene reso in un linguaggio che inserisce normalmente tale spazio fra le parole. Il rendering \u00e8 richiesto per applicare un trattamento pi\u00f9 letterale degli spazi in determinati elementi, quali codice_4 ed ogni elemento per cui il CSS viene usato per applicare un trattamento degli spazi simile a quello del codice_4. In tali elementi, i caratteri bianchi non \"collasseranno\" nei separatori interparola.\nSia in XML che in HTML il non-breaking space non \u00e8 trattato come uno spazio e quindi non \u00e8 soggetto alle regole precedenti.\nTipologie di spaziature.\nFra le spaziature pi\u00f9 usate si ricordano:"}
{"id": "1016071", "revid": "36426", "url": "https://it.wikipedia.org/wiki?curid=1016071", "title": "Sostegno architettonico", "text": ""}
{"id": "1016072", "revid": "1305772", "url": "https://it.wikipedia.org/wiki?curid=1016072", "title": "\u017deljko \u0160turanovi\u0107", "text": "Ha ricoperto la carica di primo ministro del suo paese dal 10 novembre 2006 al 29 febbraio 2008, giorno in cui si \u00e8 dimesso per motivi di salute.\n\u00c8 morto nel 2014 all'et\u00e0 di 54 anni a seguito di un tumore cerebrale."}
{"id": "1016085", "revid": "6923", "url": "https://it.wikipedia.org/wiki?curid=1016085", "title": "Vespa 125 Primavera ET3", "text": ""}
{"id": "1016090", "revid": "160832", "url": "https://it.wikipedia.org/wiki?curid=1016090", "title": "Area naturale marina protetta Capo Caccia - Isola Piana", "text": "Larea naturale marina protetta Capo Caccia - Isola Piana, pi\u00f9 conosciuta in modo abbreviato come AMP Capo Caccia, \u00e8 un'area marina protetta italiana. Si trova in Sardegna ed \u00e8 stata istituita dal Ministero dell'Ambiente nel 2002 al fine di proteggere un tratto di costa del Mediterraneo. \u00c8 situata nel territorio amministrativo di Alghero, citt\u00e0 della porzione nord-occidentale dell'isola. \u00c8 classificata come Area Specialmente Protetta di Interesse Mediterraneo.\nLa denominazione deriva dalla prima stesura dell'elenco delle aree marine protette, che comprendeva la zona di Capo Caccia e dell'Isola Piana, alle quali, successivamente, sono state aggiunte le zone del golfo di Porto Conte e di Punta Giglio fino al limite di Capo Galera.\nTerritorio.\nLa zona \u00e8 caratterizzata dalla presenza di promontori calcarei, risalenti al periodo cretacico, affacciati a picco sul mare con imponenti formazioni a falesia, che raggiungono l'altezza di oltre 300 metri a Punta Cristallo. L'area marina \u00e8 delimitata dalla \"Punta delle Gessiere\" a nord e da \"Capo Galera\" a sud, e comprende una vasta porzione di mare che racchiude anche il golfo di Porto Conte.\nL'area protetta \u00e8 suddivisa in tre zone, secondo il livello di tutela cui sono sottoposte:\nSolamente nelle acque delle zone B e C \u00e8 consentita l'immersione subacquea e la pesca professionale. La pesca subacquea non \u00e8 consentita. Per l'immersione in grotta e la pesca sportiva con la lenza e la canna \u00e8 necessario richiedere apposita autorizzazione.\nGli imponenti massicci calcarei, che precipitano nel mare con ripide pareti, ospitano numerose grotte, sia di superficie sia sommerse. La pi\u00f9 famosa grotta di superficie \u00e8 la \"Grotta di Nettuno\", raggiungibile da terra attraverso una scala (\"Escala del Cabirol\") che scende lungo la falesia fino al suo ingresso. La grotta \u00e8 raggiungibile anche via mare con un battello che salpa dal porto di Alghero. Tra le numerose grotte sommerse va citata la \"Grotta di Nereo\".\nFlora.\nL'immediato entroterra, il cui territorio \u00e8 tutelato dal Parco naturale regionale di Porto Conte, \u00e8 caratterizzato dalla tipica vegetazione a macchia mediterranea, alla quale si alternano formazioni forestali a lecceta (\"Quercus ilex\"), che si affacciano direttamente sul mare come a Punta Giglio.\nLo sviluppo della flora marina \u00e8 influenzato dalla morfologia dei fondali sui quali vegeta. Sulle rocce calcaree sommerse alla base delle scogliere e, pi\u00f9 in generale, sui fondali rocciosi lungo la costa vegetano alghe brune appartenenti al genere \"Cystoseira\" e specie come la pavonia (\"Padina pavonica\"). Le alghe verdi sono rappresentate dalla specie \"Dasycladus clavaeformis\". Nelle zone in cui il moto ondoso \u00e8 meno intenso e violento si possono trovare formazioni di alghe rosse appartenenti alla specie \"Lithophyllum tortuosum\". I fondali sabbiosi sono invece dominati dalle praterie di posidonia (\"Posidonia oceanica\"), che occupano la maggior parte della baia di Porto Conte. Queste praterie offrono l'habitat ideale per molte specie di pesci e crostacei. Nei tratti costieri pi\u00f9 vicini alla riva si possono inoltre osservare formazioni algali caratterizzate dai generi \"Cymodocea\" e \"Caulerpa\", specialmente dove il substrato \u00e8 arricchito dalla sostanza organica.\nFauna.\nCos\u00ec come avviene per la flora anche la distribuzione della fauna marina risulta essere influenzata dalla tipologia e dalle caratteristiche geomorfologiche dei fondali. Le rocce calcaree sommerse delle falesie ed i fondali rocciosi in genere sono colonizzati da poriferi, come le calcisponge e le demosponge (o spugne silicee), e molluschi litofagi del genere \"Lithophaga\". Vi si instaurano, inoltre, diversi policheti serpulidi come \"Pomatoceros triqueter\" e \"Serpula vermicularis\", ed anellidi del sottordine \"Sabellida\" appartenenti alle specie \"Spirographis spallanzanii\" e \"Sabella penicillus\". I molluschi sono rappresentati dalla specie \"Vermetus triquetrus\".\nLungo il piano infralitorale si insedia il cirripede \"Balanus perforatus\" mentre il piano mesolitorale \u00e8 occupato da balanidi della specie dente di cane (\"Chthamalus stellatus\"). Dalla profondit\u00e0 di 15 metri si trovano colonie formate da gorgonie appartenenti al genere \"Eunicella\", che si associano a specie come la gorgonia rossa (\"Paramuricea clavata\"). Nei pressi della \"Grotta Verde\" si trova l'unico madreporario costituito da una colonia di madrepora a cuscino (\"Cladocora caespitosa\"). Gli ambienti delle grotte sommerse ospitano importanti formazioni di pre-coralligeno dominate dal ficodindia di mare (\"Halimeda tuna\") e, nelle zone ombrose si trovano insediamenti di calciosponge, appartenenti al genere \"Clathrina\", ed appariscenti distese dell'esacorallo margherita di mare (\"Parazoanthus axinellae\") e di spettacolari Leptopsammia pruvoti. Non manca, inoltre, il corallo rosso (\"Corallium rubrum\"), importante anche per l'economia della citt\u00e0 di Alghero e rappresentato anche nel suo stemma comunale.\nTutti i tipi di crostacei Mediterranei vivono in grande abbondanza nelle acque e nelle grotte dell'area marina protetta, i pi\u00f9 importanti sono l'aragosta mediterranea (\"Palinurus elephas\"), l'astice (Homarus gammarus), la cicala di mare (Magnosa Scyllarides latus), il granchio facchino (Dromia personata), il gambero meccanico (Stenopus spinosus), la galatea strigosa (Galatheoidea) ed il gamberetto rosso (\"Parapandalus narval\"). Nella prateria di posidonia vivono le nacchere (\"Pinna nobilis\") soprattutto nel golfo di Porto Conte, oltre a molte specie di pesci e crostacei che abitano stabilmente tra le lunghe foglie di questa pianta. Tra i pesci la maggiore ricchezza, in termini di numero di specie presenti nelle acque dell'area marina protetta, \u00e8 rappresentata da numerose cernie, in gran numero la cernia bruna (Epinephelus marginatus), vari esemplari di dotto (Epinephelus costae) e qualche cernia bianca (Epinephelus aeneus) ma anche da famiglie dei labridi e degli sparidi. Tra le specie ittiche pi\u00f9 comuni vi sono il re di triglie (\"Apogon imberbis\"), la bavosa bianca (\"Parablennius rouxi\"), la mennola (\"Spicara maena\"), lo zerro (\"Spicara smaris\"), il ghiozzo listato (\"Gobius vittatus\"), la donzella (\"Coris julis\"), il tordo codanera (\"Centrolabrus melanocercus\"), il tordo merlo (\"Labrus merula\"), il tordo marvizzo (\"Labrus viridis\"), il tordo fasciato (\"Symphodus doderleini\"), il tordo rosso (\"Symphodus mediterraneus\"), il tordo ocellato (\"Symphodus ocellatus\"), il tordo verde (\"Symphodus roissali\"), il tordo musolungo (\"Symphodus rostratus\"), il tordo pavone (\"Symphodus tinca\"), la donzella pavonina (\"Thalassoma pavo\"), il branzino (\"Dicentrarchus labrax\"), la triglia di scoglio (\"Mullus surmuletus\"), la murena mediterranea (\"Muraena helena\"), il grongo (Conger conger), lo sparaglione (\"Diplodus annularis\"), il sarago pizzuto (\"Diplodus puntazzo\"), il sarago maggiore (\"Diplodus sargus sargus\"), il sarago fasciato (\"Diplodus vulgaris\"), la salpa (\"Sarpa salpa\"), la tanuta (\"Spondyliosoma cantharus\"), il peperoncino giallo (\"Tripterygion delaisi\") ed il peperoncino (\"Tripterygion tripteronotus\").\nTra le falesie e le scogliere nidificano molte specie di uccelli marini ed i pi\u00f9 comuni tra questi sono la berta maggiore (\"Calonectris diomedea\"), la berta minore (\"Puffinus puffinus\") e l'uccello delle tempeste (\"Hydrobates pelagicus\"), oltre al gabbiano corso (\"Ichthyaetus audouinii\") ed al marangone dal ciuffo (\"Phalacrocorax aristotelis\") che hanno i loro siti di nidificazione presso \"Cala della Barca\".\nPunti di interesse.\nI luoghi di particolare interesse dal punto di vista naturalistico, geologico e della biodiversit\u00e0 sono molteplici, sia sulla terraferma sia nelle profondit\u00e0 marine. La linea di costa si presenta piuttosto movimentata, con l'alternarsi di strapiombi a picco sul mare che si sviluppano per una lunghezza di 2.500 metri e che offrono la possibilit\u00e0 di svolgere diverse attivit\u00e0, come l'osservazione e lo studio degli ambienti costieri e la visita ai siti archeologici della zona. \u00c8 inoltre possibile praticare il bird watching, il trekking, la fotografia e la speleologia. I fondali e le grotte sommerse offrono la possibilit\u00e0 di praticare le immersioni subacquee e lo studio della biologia marina.\nSulla terraferma si trovano numerosi siti naturalistici interessanti come:\nAccessi.\nL'area protetta \u00e8 facilmente raggiungibile da Alghero, da cui \u00e8 distante poco pi\u00f9 di 20 km, percorrendo la strada statale 127 bis in direzione di Fertilia e proseguendo fino all'arrivo a Tramariglio, sede dell'ente di gestione dell'area marina protetta, ospitata presso le strutture del Centro di Ricerca di Porto Conte. Arrivando da Sassari si percorre la strada statale 291 fino all'immissione nella strada provinciale numero 55 che giunge all'interno del parco naturale regionale di Porto Conte. Si giunge infine alla localit\u00e0 di Tramariglio seguendo le indicazioni stradali.\nAttivit\u00e0.\nCompatibilmente con il livello di protezione specifico, nel territorio dell'area marina protetta \u00e8 consentito svolgere molte attivit\u00e0. Mentre nella riserva integrale (identificata dalla \"zona A\") \u00e8 consentito solo lo svolgimento di attivit\u00e0 connesse alla ricerca scientifica ed alla tutela del territorio stesso, nelle zone di riserva generale e parziale (\"zona B\" e \"zona C\") \u00e8 consentita la balneazione, l'immersione subacquea (per accedere alle grotte subacquee \u00e8 necessaria l'autorizzazione dell'ente gestore), la navigazione rispettando i limiti di velocit\u00e0 imposti dall'ente gestore, l'ormeggio nelle aree predisposte, la pesca professionale, la pesca turismo e la pesca sportiva, anch'esse disciplinate dalle regole dell'ente di gestione. Non \u00e8 consentita, invece, la pesca subacquea sportiva, mentre \u00e8 consentita la pesca subacquea professionale esclusivamente per la sola raccolta del riccio di mare, nei periodi consentiti dalla legge."}
{"id": "1016092", "revid": "124716133", "url": "https://it.wikipedia.org/wiki?curid=1016092", "title": "Spazio (astronomia)", "text": "Lo spazio cosmico (da qui in avanti chiamato spazio) \u00e8 il vuoto che esiste tra i corpi celesti. In realt\u00e0 non \u00e8 completamente vuoto, ma contiene una bassa densit\u00e0 di particelle: soprattutto plasma di idrogeno ed elio, radiazione elettromagnetica, campi magnetici, raggi cosmici e neutrini. La teoria suggerisce che contenga anche materia oscura ed energia oscura.\nNello spazio intergalattico, la densit\u00e0 della materia pu\u00f2 essere ridotta a pochi atomi di idrogeno per metro cubo. La temperatura di base, come fissato dalla radiazione di fondo lasciata dal Big Bang, \u00e8 di soli ; al contrario, le temperature nelle corone delle stelle possono raggiungere oltre un milione di kelvin. Plasma con una densit\u00e0 estremamente bassa e temperatura alta, come quelle del medium intergalattico tiepido-caldo e del medium tra ammassi di galassie, rappresenta la maggior parte della materia barionica comune nello spazio; concentrazioni locali si sono evolute in stelle e galassie. Lo spazio intergalattico occupa la maggior parte del volume dell'universo, ma anche le galassie e i sistemi stellari sono composti quasi interamente da spazio vuoto. I viaggi spaziali sono ancora limitati alle vicinanze del sistema solare; il resto dello spazio, a parte l'osservazione passiva con telescopi, rimane inaccessibile all'uomo.\nNon c'\u00e8 un confine netto da cui comincia lo spazio giacch\u00e9 l'atmosfera terrestre sfuma pi\u00f9 o meno gradatamente verso lo spazio stesso in virt\u00f9 del decremento di forza di gravit\u00e0. Tuttavia la linea K\u00e1rm\u00e1n, a un'altezza di 100 chilometri sopra il livello del mare nell'atmosfera terrestre, \u00e8 convenzionalmente utilizzata come l'inizio dello spazio a uso dei trattati spaziali e per tenere traccia dei record aerospaziali. Il quadro di riferimento per il diritto spaziale internazionale \u00e8 stato istituito dal Trattato sullo spazio extra-atmosferico, approvato dalle Nazioni Unite nel 1967. Questo trattato proibisce qualsiasi rivendicazione di sovranit\u00e0 nazionale e permette a tutti gli Stati di esplorare lo spazio liberamente. Nel 1979, il trattato sulla Luna ha reso le superfici di oggetti come i pianeti, cos\u00ec come lo spazio orbitale attorno a questi corpi, giurisdizione della comunit\u00e0 internazionale. Ulteriori delibere riguardanti lo spazio sono state redatte dalle Nazioni Unite, senza tuttavia aver escluso il dislocamento di armi nello spazio.\nStoria.\nNel 350 a.C., il filosofo greco Aristotele propose l'idea che \"la natura aborrisce il vuoto\", un principio che sarebbe diventato noto come horror vacui. Questo concetto fu costruito su un argomento ontologico del V secolo a.C. del filosofo greco Parmenide, che negava la possibile esistenza di un vuoto nello spazio. Sulla base di questa idea, che il vuoto non pu\u00f2 esistere, in Occidente si \u00e8 ritenuto per molti secoli che lo spazio non pu\u00f2 essere vuoto. Fin ancora al XVII secolo, il filosofo francese Cartesio sosteneva che la totalit\u00e0 dello spazio deve essere pieno.\nNella Cina antica, c'erano varie scuole di pensiero sulla natura del cielo, alcune delle quali hanno una somiglianza con il pensiero moderno. Nel secondo secolo d.C., l'astronomo Zhang Heng si convinse che lo spazio doveva essere infinito e che si estendeva ben oltre il Sole e le stelle. I libri sopravvissuti della scuola Yeh Hs\u00fcan dicono che i cieli sono sconfinati, \"vuoti e privi di sostanza\". Allo stesso modo, \"il sole, la luna, e le stelle galleggiano nello spazio vuoto, in movimento o fermi\".\nGalileo sapeva che l'aria aveva una massa e che quindi era soggetta alla gravit\u00e0. Nel 1640, dimostr\u00f2 che una particolare forza si opponeva alla formazione del vuoto. Tuttavia, sarebbe toccato al suo allievo Evangelista Torricelli costruire un apparecchio per produrre un vuoto nel 1643. All'epoca l'esperimento provoc\u00f2 scalpore scientifico in Europa. Il matematico francese Blaise Pascal ragion\u00f2 cos\u00ec: se la colonna di mercurio \u00e8 sostenuta dall'aria, allora la colonna dovrebbe essere pi\u00f9 corta in quota dove la pressione dell'aria \u00e8 inferiore. Nel 1648 suo cognato, Florin P\u00e9rier, ripet\u00e9 l'esperimento sul Puy-de-D\u00f4me, montagna al centro della Francia, e scopr\u00ec che la colonna era pi\u00f9 corta di tre pollici. Questa diminuzione della pressione fu ulteriormente dimostrata portando un pallone mezzo pieno su una montagna, osservandolo gonfiarsi gradatamente e poi sgonfiarsi durante la discesa.\nNel 1650, lo scienziato tedesco Otto von Guericke costru\u00ec la prima pompa a vuoto: un dispositivo che avrebbe ulteriormente confutato il principio dell'horror vacui. Egli osserv\u00f2 giustamente che l'atmosfera della Terra circonda il pianeta come una conchiglia, con la densit\u00e0 che va gradualmente diminuendo con l'altezza. Egli concluse che ci deve essere un vuoto tra la Terra e la Luna.\nNel XV secolo, il teologo tedesco Nicola Cusano specul\u00f2 sull'ipotesi che l'universo fosse privo di un centro e di una circonferenza. Egli credeva che l'universo, pur non essendo infinito, non poteva essere ritenuto finito, in quanto mancava di confini entro i quali essere contenuto. Queste idee portarono a speculazioni per quanto riguarda la dimensione infinita dello spazio da parte del filosofo italiano Giordano Bruno nel XVI secolo. Egli estese la cosmologia eliocentrica copernicana al concetto di un universo infinito pieno di una sostanza che chiam\u00f2 etere, che non causava la resistenza al moto dei corpi celesti. Il filosofo inglese William Gilbert arriv\u00f2 a una conclusione simile, sostenendo che le stelle sono a noi visibili solo perch\u00e9 sono circondate da un etere sottile o da un vuoto. Il concetto di etere aveva preso origine dagli antichi filosofi greci, tra i quali Aristotele, che lo concepivano come il mezzo attraverso il quale i corpi celesti si muovono.\nIl concetto di un universo riempito di etere luminifero rimase in voga presso alcuni scienziati fino all'inizio del XX secolo. Questa forma di etere era vista come il mezzo attraverso cui la luce poteva propagarsi. Nel 1887, l'esperimento di Michelson-Morley cerc\u00f2 di individuare il moto della Terra attraverso questo mezzo cercando cambiamenti nella velocit\u00e0 della luce in funzione della direzione del movimento del pianeta. Tuttavia, il risultato nullo indicava che qualcosa non andava con l'ipotesi. L'idea dell'etere luminifero venne poi abbandonata e sostituita dalla teoria della relativit\u00e0 speciale di Albert Einstein, che sostiene che la velocit\u00e0 della luce nel vuoto \u00e8 una costante fissa, indipendente dal moto dell'osservatore o dal sistema di riferimento.\nIl primo astronomo professionale a sostenere il concetto di un universo infinito fu l'inglese Thomas Digges nel 1576. Ma la scala dell'universo rimase sconosciuta fino alla prima misurazione della distanza di una stella vicina nel 1838 da parte dell'astronomo tedesco Friedrich Bessel. Egli mostr\u00f2 che la stella 61 Cygni aveva una parallasse di soli 0,31 secondi d'arco (rispetto al moderno valore di 0,287 \"). Questo corrisponde a una distanza di oltre 10 anni luce. La distanza dalla galassia di Andromeda venne determinata nel 1923 dall'astronomo statunitense Edwin Hubble, misurando la luminosit\u00e0 delle variabili Cefeidi in questa galassia, una nuova tecnica scoperta da Henrietta Leavitt. Ci\u00f2 ha stabilito che la galassia di Andromeda, e per estensione tutte le galassie, \u00e8 collocata ben al di fuori della Via Lattea.\nIl concetto moderno di spazio \u00e8 basato sulla cosmologia del Big Bang, proposta la prima volta nel 1931 dal fisico belga Georges Lema\u00eetre. Questa teoria sostiene che l'universo osservabile ha tratto origine da una formazione molto compatta, che da allora ha subito un'espansione continua. La materia rimasta dopo l'espansione iniziale ha da allora subito il collasso gravitazionale creando cos\u00ec stelle, galassie e altri oggetti astronomici, lasciando dietro di s\u00e9 un profondo vuoto che forma quello che oggi \u00e8 chiamato spazio. Siccome la luce ha una velocit\u00e0 finita, questa teoria vincola anche le dimensioni dell'universo osservabile direttamente. Ci\u00f2 lascia aperta la questione se l'universo sia finito o infinito.\nAmbiente.\nLo spazio \u00e8 l'approssimazione naturale pi\u00f9 vicina a un vuoto perfetto. Non ha attriti significativi, permettendo a stelle, pianeti e lune di muoversi liberamente lungo le proprie orbite ideali. Tuttavia, anche il pi\u00f9 profondo vuoto di spazio intergalattico non \u00e8 privo di materia, in quanto contiene alcuni atomi di idrogeno per metro cubo. A confronto, l'aria che respiriamo contiene circa 1025 molecole per metro cubo. La bassa densit\u00e0 della materia nello spazio significa che la radiazione elettromagnetica pu\u00f2 viaggiare a grandi distanze senza essere dispersa: mediamente il cammino libero medio di un fotone nello spazio intergalattico \u00e8 di circa 1023 km, o 10 miliardi di anni luce. Nonostante ci\u00f2, l'estinzione, che \u00e8 l'assorbimento e la dispersione di fotoni da parte di polveri e gas, \u00e8 un fattore importante in astronomia galattica e intergalattica.\nStelle, pianeti e lune conservano le proprie atmosfere per attrazione gravitazionale. Le atmosfere non hanno confini ben delineati: la densit\u00e0 dei gas atmosferici diminuisce gradualmente con la distanza dall'oggetto fino a renderlo indistinguibile dall'ambiente circostante. La pressione atmosferica della Terra scende a circa 3,2 \u00d7 10\u22122 Pa a 100 chilometri di altezza; a confronto, la pressione standard, cos\u00ec come \u00e8 stata definita dall'International Union of Pure and Applied Chemistry (IUPAC), \u00e8 di . Al di l\u00e0 di questa altezza, la pressione del gas isotropo diventa rapidamente non significativa se paragonata alla pressione di radiazione del Sole e alla pressione dinamica del vento solare, quindi la definizione di pressione diventa difficile da interpretare. A questi livelli, la termosfera ha elevati gradienti di pressione, di temperatura e di composizione, e varia notevolmente in funzione della meteorologia spaziale. Gli astrofisici preferiscono usare la densit\u00e0 di numero per descrivere questi ambienti, impiegando unit\u00e0 di particelle per unit\u00e0 di volume.\nSulla Terra, la temperatura \u00e8 definita in termini di attivit\u00e0 cinetica dell'atmosfera circostante. Tuttavia la temperatura del vuoto non pu\u00f2 essere misurata in questo modo, bens\u00ec viene determinata dalla misurazione della radiazione. Tutto l'universo osservabile \u00e8 riempito di fotoni che sono stati creati durante il Big Bang, e che rappresentano la radiazione cosmica di fondo a microonde (CMB) (molto probabilmente vi \u00e8 un corrispondente numero elevato di neutrini chiamato fondo cosmico di neutrini.). L'attuale temperatura di corpo nero della radiazione di fondo \u00e8 di circa (). Alcune regioni dello spazio possono contenere particelle altamente energetiche che hanno una temperatura molto pi\u00f9 alta della CMB, come la corona del Sole.\nAl di fuori di un'atmosfera e di un campo magnetico protettivi, ci sono pochi ostacoli al passaggio attraverso lo spazio delle particelle subatomiche ad alta energia note come raggi cosmici. Queste particelle hanno energie che vanno da circa eV fino a un estremo eV di raggi cosmici ad altissima energia. Il picco di flusso dei raggi cosmici si verifica a energie di circa 109 eV, con circa l'87% di protoni, 12% di nuclei di elio e l'1% di nuclei pi\u00f9 pesanti. Il flusso di elettroni \u00e8 solo l'1% circa di quello dei protoni per tutte le gamme di energia. I raggi cosmici possono danneggiare i componenti elettronici e rappresentano una minaccia per la salute dei viaggiatori nello spazio.\nConfini.\nNon vi sono confini netti tra l'atmosfera terrestre e lo spazio, dove la densit\u00e0 dell'atmosfera si riduce gradualmente all'aumentare dell'altezza. Sono stati designati alcuni limiti scientifici e pi\u00f9 precisamente:\nNel 2009 gli scienziati dell'Universit\u00e0 di Calgary hanno segnalato specifiche misurazioni con uno strumento chiamato Supra-Thermal Ion Imager (uno strumento che misura la direzione e la velocit\u00e0 degli ioni) che ha permesso loro di stabilire che lo spazio incomincia a sopra la Terra. Il limite rappresenta il punto medio, su una distanza di decine di chilometri, di una transizione graduale dai venti relativamente dolci dell'atmosfera terrestre ai flussi pi\u00f9 violenti di particelle cariche nello spazio, che possono raggiungere velocit\u00e0 di ben oltre .\nRegioni.\nLo spazio \u00e8 un vuoto parziale: le sue diverse regioni sono definite da varie atmosfere e \"venti\" che dominano al loro interno, e si estendono fino al punto in cui quei venti lasciano il posto ad altri venti. Il Geospazio si estende dall'atmosfera terrestre fino alle estreme propaggini del campo magnetico terrestre, dopo di che lascia il posto al vento solare dello spazio interplanetario. Lo spazio interplanetario si estende fino alla eliopausa, dopo di che il vento solare cede il passo ai venti del medium interstellare. Lo spazio interstellare continua poi ai bordi della galassia, dove sfuma nel vuoto intergalattico.\nGeospazio.\nIl Geospazio \u00e8 la regione dello spazio vicino alla Terra. Esso comprende la parte superiore dell'atmosfera, cos\u00ec come la magnetosfera. Il confine esterno del Geospazio \u00e8 la magnetopausa, che costituisce l'interfaccia tra la magnetosfera del pianeta e il vento solare. Il confine interno \u00e8 la ionosfera. In alternativa, il Geospazio \u00e8 la regione dello spazio tra la parte superiore dell'atmosfera terrestre e le estreme propaggini del campo magnetico terrestre. Cos\u00ec come le propriet\u00e0 fisiche e il comportamento dello spazio vicino alla Terra sono influenzati dal comportamento del Sole e della meteorologia spaziale, cos\u00ec il campo del Geospazio \u00e8 interconnesso con l'eliofisica: lo studio del Sole e il suo impatto sui pianeti del Sistema Solare.\nIl volume del Geospazio definito dalla magnetopausa viene compattato in direzione del Sole dalla pressione del vento solare, dandogli una tipica distanza subsolare di 10 raggi terrestri dal centro del pianeta. Tuttavia, la coda pu\u00f2 estendersi verso l'esterno per pi\u00f9 di 100-200 raggi terrestri. Le fasce di Van Allen si trovano all'interno del Geospazio. La regione tra l'atmosfera terrestre e la Luna \u00e8 a volte indicata come \"spazio cis-lunare\". La Luna passa attraverso il Geospazio circa quattro giorni al mese, durante i quali la superficie \u00e8 protetta dal vento solare.\nIl Geospazio \u00e8 popolato da particelle elettricamente cariche a densit\u00e0 molto bassa, i movimenti delle quali sono controllati dal campo magnetico terrestre. Questi plasmi formano un medium dal quale perturbazioni a mo' di tempeste alimentate dal vento solare possono indurre correnti elettriche nell'atmosfera superiore della Terra. Durante le tempeste geomagnetiche due regioni del Geospazio, le cinture di radiazione e la ionosfera, possono essere fortemente perturbate. Queste tempeste aumentano i flussi di elettroni ad alta energia che possono danneggiare in modo permanente l'elettronica dei satelliti, interrompendo le telecomunicazioni e le tecnologie GPS, e possono anche essere un pericolo per gli astronauti, anche in orbite terrestri basse. Esse creano anche le aurore visibili presso i poli magnetici.\nPur soddisfando la definizione di spazio, la densit\u00e0 atmosferica entro le prime centinaia di chilometri sopra la linea K\u00e1rm\u00e1n \u00e8 ancora sufficiente a provocare un attrito significativo sui satelliti. La maggior parte dei satelliti artificiali operano in questa regione denominata orbita terrestre bassa e devono accendere i loro motori ogni pochi giorni per mantenere l'orbita. Questa regione contiene il materiale lasciato da precedenti lanci con o senza equipaggio che rappresenta un potenziale pericolo per i veicoli spaziali. Alcuni di questi detriti rientrano periodicamente nell'atmosfera terrestre. Qui l'attrito \u00e8 abbastanza ridotto da poter essere teoricamente superato dalla pressione di radiazione sulle vele solari, un sistema di propulsione proposto per viaggi interplanetari.\nSpazio interplanetario.\nLo spazio intorno al Sole e ai pianeti del Sistema Solare, detto spazio interplanetario, \u00e8 la regione dominata dal medium interplanetario, che si estende verso la eliopausa dove l'influenza dell'ambiente galattico comincia a dominare sul campo magnetico e sul flusso di particelle proveniente dal Sole. Lo spazio interplanetario \u00e8 definito dal vento solare, un flusso continuo di particelle cariche provenienti dal Sole che crea un'atmosfera molto tenue (la eliosfera) per miliardi di chilometri nello spazio. Questo vento ha una densit\u00e0 in particelle di 5-10 protoni/ cm\u00b3 e si muove a una velocit\u00e0 di 350\u2013400\u00a0km/s. La distanza e la forza dell'eliopausa varia a seconda del livello di attivit\u00e0 del vento solare. La scoperta dal 1995 di pianeti extrasolari significa che altre stelle devono possedere i propri medium interplanetari.\nIl volume dello spazio interplanetario \u00e8 un vuoto quasi totale, con un cammino libero medio di circa una unit\u00e0 astronomica alla distanza orbitale della Terra. Tuttavia, questo spazio non \u00e8 completamente vuoto, ma riempito a bassa densit\u00e0 di raggi cosmici, che comprendono nuclei atomici ionizzati e varie particelle subatomiche. C'\u00e8 anche gas, plasma e polvere, piccole meteore, e svariate dozzine di tipi di molecole organiche scoperte finora dalla spettroscopia rotazionale.\nLo spazio interplanetario contiene il campo magnetico generato dal Sole. Ci sono anche le magnetosfere generate da pianeti come Giove, Saturno, Mercurio e Terra che hanno i propri campi magnetici. Questi sono modellati dall'influenza del vento solare, approssimativamente in forma di lacrima, con la lunga coda che si estende verso l'esterno dietro il pianeta. Questi campi magnetici possono intrappolare le particelle di vento solare e di altre fonti, creando cinture di particelle magnetiche come le fasce di Van Allen. Pianeti senza campi magnetici, come Marte, hanno l'atmosfera gradualmente erosa dal vento solare.\nSpazio interstellare.\nLo spazio interstellare \u00e8 lo spazio fisico all'interno di una galassia non occupato da stelle o dai loro sistemi planetari. Per definizione, il medium interstellare risiede nello spazio interstellare. La densit\u00e0 media della materia in questa regione \u00e8 di circa 106 particelle per m3, variando da un minimo di circa 104-105 nelle regioni della materia rarefatta fino a circa 108-1010 nella nebulosa oscura. Le regioni dove ci sono formazioni stellari possono raggiungere le 1012-1014 particelle per m3. Circa il 70% di questa massa \u00e8 costituita da atomi di idrogeno solitari. Questi \u00e8 arricchito con atomi di elio e tracce di atomi pi\u00f9 pesanti formatasi con la nucleosintesi stellare. Questi atomi possono essere espulsi nel medium interstellare dai venti stellari, o quando le stelle evolute incominciano a perdere i loro strati esterni, come ad esempio durante la formazione di una nebulosa planetaria. L'esplosione catastrofica di una supernova generer\u00e0 un'onda d'urto in espansione composta da materiali espulsi, cos\u00ec come i raggi cosmici galattici. Un certo numero di molecole sono presenti nello spazio interstellare, come minuscole particelle di polvere di 0,1\u00a0\u00b5m.\nIl medium interstellare locale, una regione di spazio entro 100 parsec del Sole, \u00e8 di interesse sia per la sua vicinanza sia per la sua interazione con il Sistema Solare. Questo volume coincide quasi con una regione dello spazio nota come la Bolla Locale, che \u00e8 caratterizzata dalla mancanza di nubi dense e fredde. Essa forma una cavit\u00e0 nel Braccio di Orione della galassia Via Lattea, con dense nubi molecolari situate lungo i bordi, come quelli nelle costellazioni di Ofiuco e Toro (la distanza effettiva al bordo di questa cavit\u00e0 varia dal o pi\u00f9). Questo volume contiene circa 104-105 stelle e il gas interstellare locale controbilancia le astrosfere che circondano queste stelle, con il volume di ciascuna sfera che varia a seconda della densit\u00e0 locale del medium interstellare. La bolla locale contiene decine di nubi interstellari calde con temperature fino a e raggi di 0,5-5 pc.\nSpazio intergalattico.\nLo spazio intergalattico \u00e8 lo spazio fisico tra le galassie. Gli enormi spazi fra ammassi di galassie sono denominati vuoti. Stime attuali indicano che la densit\u00e0 media della massa dell'Universo \u00e8 di 5,9 protoni per metro cubo, di cui la materia barionica comune ha una densit\u00e0 di un protone per quattro metri cubi. Tuttavia, la densit\u00e0 dell'Universo non \u00e8 evidentemente uniforme; si va dalla densit\u00e0 relativamente alta nelle galassie (compresa la densit\u00e0 molto elevata in strutture all'interno delle galassie, come pianeti, stelle e buchi neri), a situazioni che hanno una densit\u00e0 molto pi\u00f9 bassa rispetto alla media dell'universo, come nei vasti vuoti.\nAttorno alle galassie e steso tra di esse, vi \u00e8 un plasma rarefatto che si ritiene abbia una struttura cosmica filamentosa e che \u00e8 leggermente pi\u00f9 denso della densit\u00e0 media dell'Universo. Questo materiale \u00e8 denominato medium intergalattico, e consiste per lo pi\u00f9 di idrogeno ionizzato, cio\u00e8 un plasma composto da un numero uguale di elettroni e protoni. Si ritiene che l'IGM abbia una densit\u00e0 da 10 a 100 volte la densit\u00e0 media dell'universo (da 10 a 100 atomi di idrogeno per metro cubo). In ricchi ammassi di galassie, raggiunge una densit\u00e0 fino a 1000 volte la densit\u00e0 media (medium tra ammassi di galassie).\nIl motivo per cui si ritiene che l'IGM sia per lo pi\u00f9 un gas ionizzato \u00e8 che la sua temperatura \u00e8 stimata essere molto alta per gli standard terrestri (anche se alcune sue parti sono solo \"calde\" per gli standard astrofisici). Quando il gas scende da i vuoti nel medium intergalattico, si riscalda fino a temperature di 105 K a 107 K che, per gli elettroni vincolati, sono sufficientemente alte per sottrarsi ai nuclei di idrogeno in seguito a collisioni. A queste temperature, l'IGM viene chiamato medium intergalattico tiepido-caldo (WHIM). Le simulazioni al computer indicano che grossomodo la met\u00e0 della materia atomica nell'universo pu\u00f2 esistere in questo stato rarefatto tiepido-caldo. Quando il gas scende dalle strutture filamentose del WHIM negli ammassi di galassie alle intersezioni dei filamenti cosmici, pu\u00f2 scaldarsi ancora di pi\u00f9, raggiungendo temperature di 108 K e superiori.\nSpazio interno e spazio esterno.\nCon il termine \"spazio interno\" (in inglese \"inner space\") si intende lo spazio cosmico interno al sistema solare. In contesti il cui riferimento \u00e8 la galassia il termine indica lo spazio cosmico racchiuso dai confini galattici. Esso si contrappone al termine spazio esterno (\"outer space\") che ne \u00e8 il complemento.\nEsplorazione e applicazioni.\nFino a non molto tempo fa, lo spazio era stato esplorato attraverso l'osservazione a distanza, inizialmente a occhio nudo, successivamente con il telescopio. Prima dell'avvento della tecnologia di razzi affidabili, fu con l'uso dei voli in mongolfiera che gli esseri umani avevano raggiunto pi\u00f9 da vicino lo spazio. Nel 1935, un volo in mongolfiera con equipaggio, lo statunitense Explorer II, aveva raggiunto un'altezza di 22\u00a0km. Questi venne ampiamente superato nel 1942 quando il terzo lancio del razzo tedesco A-4 sal\u00ec a un'altezza di circa 80\u00a0km. Nel 1957, il satellite senza equipaggio Sputnik 1 venne lanciato da un razzo russo R-7, raggiungendo un'orbita attorno alla Terra a un'altezza di 215\u2013939\u00a0km. Questi fu seguito dal primo volo spaziale umano nel 1961, quando Yuri Gagarin fu mandato in orbita sul Vostok 1. I primi esseri umani ad allontanarsi da un'orbita attorno alla Terra furono Frank Borman, Jim Lovell e William Anders nel 1968 a bordo Apollo 8, che raggiunse l'orbita lunare ad una distanza massima di dalla Terra.\nAl fine di esplorare gli altri pianeti, una navicella spaziale deve prima raggiungere la velocit\u00e0 di fuga; ci\u00f2 le permetter\u00e0 di viaggiare oltre l'orbita terrestre. La prima sonda a compiere questa impresa fu la sovietica Luna 1, che esegu\u00ec un fly-by della Luna nel 1959. Nel 1961, Venera 1 fu la prima sonda planetaria. Essa rivel\u00f2 la presenza del vento solare ed esegu\u00ec il primo fly-by di Venere, anche se il contatto venne perso prima di raggiungere il pianeta. La prima missione planetaria di successo fu Mariner 2, fly-by di Venere nel 1962. La prima sonda ad effettuare un fly-by di Marte fu Mariner 4, che raggiunse il pianeta nel 1964. Da quel momento, veicoli spaziali senza equipaggio sono riusciti a esaminare ciascuno dei pianeti del Sistema Solare, come pure le loro lune e molti asteroidi e comete. Essi restano uno strumento fondamentale per l'esplorazione dello spazio, cos\u00ec come per l'osservazione della Terra.\nL'assenza di aria rende lo spazio (e la superficie della Luna), luoghi ideali per l'astronomia a tutte le lunghezze d'onda dello spettro elettromagnetico, come evidenziato dalle immagini spettacolari rimandate dal telescopio spaziale Hubble, che hanno cos\u00ec permesso di osservare la luce di circa 13,7 miliardi di anni fa, quasi al tempo del Big Bang. Tuttavia, non tutti i luoghi nello spazio sono ideali per un telescopio. La polvere interplanetaria zodiacale emette una diffusa radiazione vicino all'infrarosso che pu\u00f2 mascherare l'emissione di sorgenti deboli, come i pianeti extrasolari. Spostare un telescopio a raggi infrarossi oltre la polvere, aumenterebbe l'efficacia dello strumento. Allo stesso modo, un sito come il cratere Daedalus, sulla faccia nascosta della Luna, potrebbe proteggere un radiotelescopio da interferenze in radio frequenza, che ostacolano le osservazioni dalla Terra.\nIl vuoto profondo dello spazio potrebbe essere un ambiente invitante per alcuni processi industriali, come quelli che richiedono superfici ultrapulite.\nSpazio e orbite.\nUna navicella spaziale entra in orbita quando raggiunge una velocit\u00e0 orizzontale sufficiente da rendere la sua accelerazione centripeta dovuta alla gravit\u00e0 minore o uguale all'accelerazione centrifuga dovuta alla componente orizzontale della sua velocit\u00e0 (vedi moto circolare). Per un'orbita terrestre bassa, questa velocit\u00e0 \u00e8 di circa (); a confronto, la massima velocit\u00e0 mai raggiunta da un aereo (escluse le velocit\u00e0 raggiunte da una sonda in fase deorbitante) \u00e8 stata 2\u00a0200\u00a0m/s (7\u00a0900\u00a0km/h) nel 1967 dalla North American X-15.\nPer raggiungere un'orbita, un veicolo spaziale deve viaggiare pi\u00f9 veloce di un volo suborbitale. L'energia necessaria per raggiungere la velocit\u00e0 orbitale terrestre a un'altezza di 600\u00a0km \u00e8 di circa 36\u00a0MJ/kg, che \u00e8 sei volte l'energia necessaria solo per salire fino alla quota corrispondente. Veicoli spaziali con un perigeo al di sotto di circa sono soggette all'attrito con l'atmosfera terrestre, che far\u00e0 diminuire l'altezza orbitale. Il tasso di decadimento orbitale dipende dalla sezione trasversale e dalla massa del satellite, cos\u00ec come da variazioni di densit\u00e0 dell'aria nell'alta atmosfera. Al di sotto di circa 300\u00a0km, il decadimento si fa pi\u00f9 rapido, con una vita residua misurata in giorni. Una volta che un satellite scende a 180\u00a0km, incomincer\u00e0 a bruciare nell'atmosfera. La velocit\u00e0 di fuga necessaria per affrancarsi completamente dal campo gravitazionale terrestre e passare nello spazio interplanetario \u00e8 di circa .\nLe persone che orbitano intorno alla Terra fluttuano senza peso perch\u00e9 sono in caduta libera. Tuttavia essi non sono al di fuori del campo gravitazionale terrestre. Il veicolo spaziale in orbita e il suo contenuto stanno accelerando verso la Terra ma, in un'orbita perfettamente circolare, questa accelerazione \u00e8 un cambiamento di direzione piuttosto che una variazione della velocit\u00e0, piegando il percorso del satellite da una linea retta in un cerchio o in un'ellisse attorno alla Terra. La mancanza di peso si verifica perch\u00e9 la forza peso \u00e8 bilanciata dalla forza centrifuga del moto circolare, mentre le persone all'interno di un veicolo spaziale sembrano essere ferme poich\u00e9 sono in orbita intorno alla Terra alla stessa velocit\u00e0 del veicolo spaziale che li racchiude.\nUn altro modo per descrivere la stessa situazione \u00e8 quello di considerare un sistema di riferimento rotante in corrispondenza dell'orbita del satellite. In un tale sistema, vi \u00e8 una (fittizia) forza centrifuga che annulla esattamente la forza di gravit\u00e0, non lasciando alcuna forza netta agente sui passeggeri in orbita. La gravit\u00e0 terrestre si spinge ben oltre le fasce di Van Allen e mantiene la Luna in orbita a una distanza media di . La regione dello spazio in cui la gravit\u00e0 di un pianeta tende a dominare il moto di oggetti in presenza di altri corpi perturbanti (ad esempio un altro pianeta) \u00e8 conosciuta come la sfera di Hill. Per la Terra, questa sfera ha un raggio di circa 1,5 milioni di km.\nEffetti sul corpo umano.\nContrariamente alla credenza popolare, una persona esposta d'improvviso al vuoto non esploderebbe, non verrebbe congelata a morte, n\u00e9 morirebbe per il ribollire del sangue. Tuttavia, l'esposizione improvvisa a bassissima pressione, ad esempio durante una rapida decompressione, potrebbe causare il barotrauma, vale a dire la lacerazione dei polmoni, a causa della grande differenza di pressione tra interno ed esterno del torace. Anche se le vie aeree della vittima sono completamente aperte, il flusso d'aria attraverso la trachea potrebbe risultare troppo lento per evitare la rottura. La decompressione rapida pu\u00f2 lacerare i timpani e i seni nasali, lividi e sangue che filtra possono verificarsi nei tessuti molli, e lo shock pu\u00f2 causare un aumento del consumo di ossigeno che porta a ipossia.\nCome conseguenza della decompressione rapida, tutto l'ossigeno disciolto nel sangue si vuoterebbe nei polmoni per cercare di equilibrare il gradiente di pressione parziale. Una volta che il sangue deossigenato dovesse arrivare al cervello, uomini e animali perderebbero conoscenza dopo pochi secondi e morirebbero di ipossia in pochi minuti. Il sangue e altri fluidi del corpo bollono quando la pressione scende sotto , una condizione chiamata ebullismo. Il vapore pu\u00f2 gonfiare il corpo a due volte la dimensione normale e rallentare la circolazione, ma i tessuti sono elastici e porosi a sufficienza per impedire rotture. L'ebullismo \u00e8 rallentato dal contenimento della pressione dei vasi sanguigni, per cui del sangue rimane liquido. Gonfiore ed ebullismo possono essere ridotti dal contenimento in una tuta da volo. Gli astronauti dello Shuttle indossano una tuta di protezione che impedisce l'ebullismo a pressioni estremamente basse di . Sopra gli 8\u00a0km sono necessarie delle tute spaziali per prevenire l'ebullismo. La maggior parte delle tute spaziali utilizzano ossigeno puro a circa , quasi come sulla superficie terrestre. Questa pressione \u00e8 sufficientemente elevata per evitare l'ebullismo, ma l'evaporazione del sangue potrebbe ancora provocare, se non gestita, la malattia da decompressione e l'embolia gassosa arteriosa.\nPoich\u00e9 gli esseri umani (e gli animali in genere) si sono evoluti per vivere con la gravit\u00e0 terrestre, l'esposizione all'assenza di peso ha dimostrato di avere effetti deleteri sulla salute. Inizialmente, oltre il 50% degli astronauti vive l'esperienza del mal di spazio, propriamente detto sindrome da adattamento allo spazio. Ci\u00f2 pu\u00f2 causare nausea e vomito, vertigini, mal di testa, letargia e un malessere generale. La durata del mal di spazio varia, ma in genere dura per 1-3 giorni, dopo di che il corpo si abitua al nuovo ambiente. L'esposizione a pi\u00f9 lungo termine in assenza di gravit\u00e0 si traduce in atrofia muscolare e deterioramento dello scheletro, o osteopenia da volo spaziale. Questi effetti possono essere ridotti al minimo con l'esercizio fisico. Altri effetti contemplano la redistribuzione dei fluidi, il rallentamento del sistema cardiovascolare, la ridotta produzione di globuli rossi, disturbi dell'equilibrio, e un indebolimento del sistema immunitario. Sintomi minori sono la perdita di massa corporea, la congestione nasale, disturbi del sonno, e gonfiori del viso.\nPer i viaggi spaziali di lunga durata, la radiazione pu\u00f2 costituire un grave rischio per la salute. L'esposizione a sorgenti di radiazioni, come i raggi cosmici ionizzanti ad alta energia pu\u00f2 causare affaticamento, nausea, vomito, come pure danni al sistema immunitario e un'alterazione del numero dei globuli bianchi. Per durate ancora pi\u00f9 lunghe, i sintomi comprendono un aumentato rischio di cancro e, in pi\u00f9, danni agli occhi, al sistema nervoso, ai polmoni e al tratto gastrointestinale. Per una missione di andata e ritorno su Marte della durata di tre anni, quasi tutto il corpo verrebbe attraversato da nuclei ad alta energia, ciascuno dei quali pu\u00f2 causare danni di ionizzazione alle cellule. Fortunatamente, la maggior parte di tali particelle sono abbastanza attenuate dalla schermatura fornita dalle pareti in alluminio di un veicolo spaziale, e possono essere ulteriormente diminuite da contenitori d'acqua e da altre barriere. Tuttavia, l'impatto dei raggi cosmici sulla schermatura produce ulteriori radiazioni che possono influire sull'equipaggio. Ulteriori ricerche sono necessarie per valutare i pericoli della radiazioni e per stabilire contromisure adatte.\nStatus giuridico.\nIl Trattato sullo spazio extra-atmosferico fornisce l'impianto di base per il diritto spaziale internazionale. Questo trattato copre l'uso legale dello spazio da parte degli stati, e include nella sua definizione di spazio la Luna e altri corpi celesti. Il trattato dichiara che lo spazio \u00e8 libero di essere esplorato da parte di tutti gli stati e non \u00e8 soggetto a rivendicazioni nazionali di sovranit\u00e0. Esso vieta la dislocazione di armi nucleari nello spazio, per quanto la competizione strategica e geopolitica abbia da sempre rappresentato un volano all'attivit\u00e0 di esplorazione spaziale. Il trattato venne approvato dall'Assemblea Generale delle Nazioni Unite nel 1963 e firmato nel 1967 dall'URSS, dagli Stati Uniti d'America e dal Regno Unito. Dal 1\u00ba gennaio 2008 il trattato \u00e8 stato ratificato da 98 stati e firmato da altri 27.\nTra il 1958 e il 2008, lo spazio \u00e8 stato oggetto di parecchie risoluzioni da parte dell'Assemblea generale delle Nazioni Unite. Di queste, pi\u00f9 di 50 sono state relative alla cooperazione internazionale sugli usi pacifici dello spazio e a evitare una corsa agli armamenti nello spazio. Quattro altri trattati sul Diritto aerospaziale sono stati negoziati e redatti dalla Commissione delle Nazioni Unite sull'uso pacifico dello spazio extra-atmosferico. Ci\u00f2 nonostante, non c'\u00e8 alcun divieto legale contro la dislocazione di armi convenzionali nello spazio, e armi antisatellite sono state testate con successo dagli Stati Uniti, URSS e Cina. Il trattato sulla Luna del 1979 ha attribuito la giurisdizione di tutti i corpi celesti (e delle orbite intorno a essi) alla comunit\u00e0 internazionale. Tuttavia, questo trattato non \u00e8 stato ratificato da alcuna delle nazioni che attualmente gestiscono voli spaziali con equipaggio.\nNel 1976 a Bogot\u00e0, otto stati equatoriali (Ecuador, Colombia, Brasile, Congo, Zaire, Uganda, Kenya e Indonesia) hanno fatto la \"Dichiarazione del Primo Incontro dei Paesi equatoriali\", conosciuta anche come \"Dichiarazione di Bogot\u00e0\", dove hanno reclamato il controllo del percorso orbitale geosincrono corrispondente a ciascun paese. Queste affermazioni non sono accettate a livello internazionale.\nNella cultura.\nIl tema dell'esplorazione spaziale - viaggiare nello spazio cosmico, recarsi su altri pianeti e incontrare abitatori di altri mondi - ha sempre affascinato la mente umana, ben prima che la tecnologia rendesse possibile il viaggio stesso, e costituisce uno dei temi pi\u00f9 popolari nell'ambito del genere fantascientifico. Sono state sviluppate numerose opere narrative e d'intrattenimento che affrontano l'argomento o sono ambientate in regioni dello spazio remote, prima nella letteratura, poi nel cinema, nei fumetti e negli altri media.\nUno dei filoni pi\u00f9 popolari della fantascienza \u00e8 proprio quello della \"space opera\", un sottogenere che enfatizza l'avventura romantica, spesso melodrammatica, ambientata principalmente o interamente nello spazio esterno, che di solito coinvolge conflitti tra avversari in possesso di capacit\u00e0, armi e altre tecnologie avanzate.\nNell'ambito del cinema fantascientifico, la prima pellicola che inscena un viaggio nello spazio e quella in cui appaiono degli extraterrestri \u00e8 anche il primo film di fantascienza: \"Viaggio nella Luna\" di Georges M\u00e9li\u00e8s del 1902. Tra le pellicole pi\u00f9 celebri e citate il capolavoro di Stanley Kubrick \"\" (\"2001: A Space Odyssey\", 1968), su soggetto di Arthur C. Clarke,\nNumerosi videogiochi a tema fantascientifico sono ambientati nello spazio o presentano il tema spaziale in maniera predominate, con la presenza di astronavi o esopianeti. Il genere prevalente di questi titoli \u00e8 lo sparatutto, anche se non mancano RTS e platform. I primi videogiochi spaziali sono stati \"Space Invaders\" (1978) e \"Asteroids\" (1979). Tra i giochi pi\u00f9 celebri figurano \"Starcraft\" ed \"EVE Online\"."}
{"id": "1016095", "revid": "175335", "url": "https://it.wikipedia.org/wiki?curid=1016095", "title": "Kingdom of Heaven", "text": ""}
{"id": "1016099", "revid": "339392", "url": "https://it.wikipedia.org/wiki?curid=1016099", "title": "Tude", "text": ""}
{"id": "1016102", "revid": "1543377", "url": "https://it.wikipedia.org/wiki?curid=1016102", "title": "Eccidio de La Storta", "text": "L'eccidio de La Storta fu una strage commessa in Italia durante la seconda guerra mondiale, il 4 giugno 1944 da soldati dell'esercito nazista in fuga da Roma, in cui morirono quattordici persone in precedenza detenute nella prigione di via Tasso a Roma, dei quali dodici cittadini italiani.\nTra le vittime ci furono il sindacalista Bruno Buozzi e l'ufficiale della Regia Marina italiana Alfeo Brandimarte, un ebreo polacco e un agente segreto delle forze armate britanniche, Gabor Adler, la cui vicenda \u00e8 stata a lungo sconosciuta.\nIl nome dell'eccidio deriva dalla localit\u00e0 pi\u00f9 vicina al luogo del massacro, La Storta appunto. Esattamente il massacro avvenne in un boschetto al km 14,200 della via Cassia.\nL'accaduto.\nSecondo le ricostruzioni (che comunque non sono ancora riuscite a fare piena luce sull'accaduto), nella notte fra il 3 e il 4 giugno, mentre gli alleati si accingevano ad entrare da sud nella Capitale, i tedeschi in fuga caricarono due camion di prigionieri di via Tasso per trasferirli a Verona; erano in gran parte socialisti o membri del Fronte militare clandestino. I passeggeri del primo camion, tra i quali Jole Mancini, il comandante delle Brigate Matteotti Giuseppe Gracceva, il docente Arrigo Paladini ed il grafico e pittore Sergio Ruffolo, si salvarono perch\u00e9 l'automezzo era guasto e non part\u00ec. Sul secondo camion SPA 38 salirono altri 14 prigionieri.\nL'autocolonna tedesca si mosse da via Tasso verso nord; il convoglio pernott\u00f2 nei pressi della localit\u00e0 \"La Storta\", sulla via Cassia. All'alba del 4 giugno presso il quattordicesimo chilometro della Cassia, in aperta campagna, i prigionieri furono portati in una rimessa della tenuta Grazioli; nel pomeriggio furono giustiziati con un colpo di pistola alla testa. L'autore materiale dei quattordici assassinii fu un anziano ufficiale delle SS, Hans Kahrau, ma \u00e8 incerto se egli abbia agito di sua iniziativa, oppure se abbia dato corso a un ordine ricevuto da Erich Priebke. I corpi furono recuperati nei giorni immediatamente successivi all'eccidio, dopo essere stati individuati dagli Alleati su indicazione dei contadini del luogo: le salme furono trasportate all'Ospedale Santo Spirito, mentre i funerali si svolsero l'11 giugno, nella chiesa del Ges\u00f9: all'epoca si ignorava l'identit\u00e0 dell'agente segreto inglese ucciso.\nIl dibattito.\nGli storici non sono ancora giunti ad una ricostruzione definitiva di questo eccidio: alcuni suppongono che il camion si sia fermato per un guasto o per un sabotaggio, e che quindi i prigionieri fossero diventati un peso inutile durante la fuga verso nord; secondo altri, l'ordine era gi\u00e0 giunto prima della partenza dell'autocolonna (o che giunse pi\u00f9 tardi: alcuni contadini riferirono agli americani di aver visto arrivare una motocicletta).\nSecondo Paolo Monelli in \"Roma 1943\", i 14 uomini vennero giustiziati per fare posto al bottino di guerra.\nNella biografia dedicata alla vita di Bruno Buozzi edita nel 2014 da Ediesse, Gabriele Mammarella ricostruisce dettagliatamente la vicenda dell'Eccidio attraverso una serie di documenti inediti mai analizzati in precedenza.\nIl circolo ANPI.\nIl 27 giugno 2008 viene fondato il circolo ANPI dell'allora Municipio XX di Roma. Al circolo viene dato il nome \"Martiri de La Storta\" in onore agli uccisi dell'eccidio del 1944."}
{"id": "1016104", "revid": "77358", "url": "https://it.wikipedia.org/wiki?curid=1016104", "title": "Fantasy Dark", "text": ""}
{"id": "1016106", "revid": "123356766", "url": "https://it.wikipedia.org/wiki?curid=1016106", "title": "Abdurajik Abubakar Janjalani", "text": "Biografia.\nSi laure\u00f2 in teologia e lingua araba e visse la giovinezza tra Libia, Siria ed Arabia Saudita. Svolse successivamente la professione di insegnante ma a partire dagli anni ottanta ebbe una svolta spirituale che lo port\u00f2 ad aderire ai principi del fondamentalismo islamico.\nOppositore dell'invasione sovietica dell'Afghanistan, and\u00f2 a combattere personalmente le truppe russe a Kabul e nella capitale afghana conobbe Osama Bin Laden che lo convinse a creare, a conflitto ultimato, un gruppo integralista che avallasse le istanze separatiste della regione Autonoma nel Mindanao Musulmano; per far ci\u00f2, Bin Laden gli diede anche un finanziamento di sei milioni di dollari.\nNel 1990 Janjalani fond\u00f2 il gruppo Abu Sayyaf e con esso egli fu complice della progettazione di numerose azioni terroristiche, alcune riuscite come l'attentato al World Trade Center nel 1993 ed il bombardamento dell'aereo di linea Flight 434 nel 1994, altre fallite come il progetto Bojinka.\nIl 18 dicembre 1998 Abdurajik Abubakar Janjalani rimase ucciso in uno scontro a fuoco con l'esercito regolare filippino: a capo del Gruppo Abu Sayyaf fu posto suo fratello Khadaffy Janjalani che tuttavia, avendo solo 23 anni, non era dotato dell'esperienza giusta per guidare una siffatta organizzazione. Per questo il nuovo leader si fece affiancare sempre pi\u00f9 spesso da Jainal Antel Sali, che in numerose circostanze prese le redini del movimento."}
{"id": "1016109", "revid": "599013", "url": "https://it.wikipedia.org/wiki?curid=1016109", "title": "Csf", "text": ""}
{"id": "1016112", "revid": "1409041", "url": "https://it.wikipedia.org/wiki?curid=1016112", "title": "Caso Genoa", "text": "Il caso Genoa fu un illecito sportivo che coinvolse la societ\u00e0 ligure nel 2005, con l'accusa di aver \"aggiustato\" a proprio favore il risultato di una partita del campionato di Serie B.\nIl fatto.\nL'11 giugno 2005 era in programma l'ultima giornata del campionato cadetto; a Genova, i rossobl\u00f9 - primi in classifica - ospitavano il , aritmeticamente gi\u00e0 retrocesso.\nL'incontro termin\u00f2 per 3-2 in favore dei padroni di casa: la vittoria consent\u00ec loro di mantenere il primo posto, vincere il campionato facendo cos\u00ec ritorno in Serie A dopo 10 anni.\nPoco dopo la fine del campionato due magistrati genovesi, Alberto Lari e Giovanni Arena, nell'ambito di un'indagine in corso da molti mesi riguardante dei possibili casi di scommesse clandestine, fornirono alle autorit\u00e0 della giustizia sportiva del materiale utile ad istruire un processo sportivo riguardante quella partita Genoa-Venezia, sulla quale avevano appuntato la loro attenzione, disponendo di mezzi di intercettazione ed utilizzando il reato di associazione a delinquere a carico degli indagati, atteso che la sola imputazione per il reato di frode nelle competizioni sportive non avrebbe permesso tale mezzo di ricerca delle prove. Alcuni mesi dopo gli stessi PM disposero la derubricazione del reato di associazione, chiudendo il caso originario da cui avevano avuto il permesso di intercettazione.\nIl 14 giugno i carabinieri fermarono nei pressi di Cogliate un'auto su cui viaggiava Giuseppe Pagliara, dirigente del Venezia. Durante la perquisizione, in una valigetta Carpisa venne rinvenuta una busta gialla formato A4 contenente un modulo di contratto di vendita intestato al Genoa CFC che riguardava il giocatore paraguaiano Rub\u00e9n Maldonado e 250.000 euro in contanti: i Carabinieri chiesero a Pagliara il perch\u00e9 di tutti quei soldi, e Pagliara rispose di essere un dirigente del Venezia e di avere appena venduto al Genoa il giocatore, e che i 250.000 euro sarebbero stati un anticipo della somma pattuita.\nProcesso sportivo.\nRichieste di accusa.\nDopo gli interrogatori, la procura Federale della FIGC espresse le richieste di accusa il 24 luglio 2005 davanti alla Commissione Disciplinare della Lega Nazionale Professionisti;\nSociet\u00e0\nDirigenti societ\u00e0\nCalciatori\nSentenza di primo grado.\nLa sentenza di primo grado venne resa pubblica il 27 luglio 2005 con le seguenti decisioni:\nSociet\u00e0\nDirigenti societ\u00e0\nCalciatori\nSentenza d'appello.\nL'8 agosto 2005 la CAF mise la parola fine al procedimento sportivo:\nSociet\u00e0\nDirigenti societ\u00e0\nCalciatori\nRicorso al tribunale civile.\nSuccessivamente il Genoa, contestando le decisioni della giustizia sportiva, fece ricorso al Tribunale Civile di Genova sostenendo che il processo di secondo grado si era svolto in modo irregolare e sottolineando il fatto che le intercettazioni telefoniche, unico indizio contro i dirigenti liguri, erano state acquisite ed utilizzate in maniera illegale. Il 19 agosto il giudice genovese Alvaro Vigotti, dopo aver analizzato il ricorso del Genoa e quello della Federazione Italiana Giuoco Calcio, decise di lasciare la giurisdizione del caso alla FIGC, sottolineando il fatto che il processo d'appello si era svolto in maniera regolare secondo le procedure di giustizia sportiva e che le intercettazioni telefoniche, seppure acquisite per altre indagini su altri reati che poi non si erano concretizzate, erano state fornite dalla magistratura ordinaria genovese a quella sportiva in maniera lecita. Inoltre il giudice sottoline\u00f2 il fatto che, in caso di retrocessione per illecito sportivo, una societ\u00e0 sportiva non poteva ricorrere alla giustizia ordinaria e, per questi motivi, il Genoa si vide respingere i ricorsi.\nA met\u00e0 stagione il Genoa venne penalizzato di altri 3 punti dalla Commissione Disciplinare della Lega Calcio di Serie C per la violazione della clausola compromissoria, punti poi restituiti dalla CAF.\nProcesso penale.\nDalle indagini penali del 2005 venne fuori il sospetto di \"combine\" di altre partite, commesse dalla dirigenza rossoblu. Questi sospetti decaddero, cos\u00ec come l'accusa di associazione a delinquere, mentre rimase in piedi l'accusa di frode sportiva. Nel giugno 2006 inizi\u00f2 il processo penale e vennero rinviati a giudizio le seguenti persone: Enrico Preziosi, Matteo Preziosi (figlio del presidente genoano), Stefano Capozucca, Franco Dal Cin, Michele Dal Cin e Giuseppe Pagliara con l'accusa di frode sportiva. Nel febbraio del 2007 l'accusa chiese 8 mesi di reclusione a tutti gli imputati.\nSentenza di primo grado.\nIl 2 marzo 2007 il Tribunale di Genova emise la sentenza di primo grado: Enrico Preziosi, Matteo Preziosi, Stefano Capozucca, Franco Dal Cin e Giuseppe Pagliara condannati a 4 mesi di carcere per frode sportiva. L'unico assolto, per non aver commesso il fatto, fu Michele Dal Cin.\nSentenza d'appello.\nIl 27 novembre 2008, al termine del processo d'appello, vennero confermate le decisioni del processo di 1\u00ba grado; 4 mesi di reclusione per frode sportiva ad Enrico e Matteo Preziosi, Stefano Capozucca, Franco Dal Cin e Giuseppe Pagliara. Confermata anche l'assoluzione di Michele Dal Cin per non aver commesso il fatto.\nRinvio della Cassazione e nuovo appello.\nLa Corte di Cassazione il 25 febbraio 2010 ha annullato la prima sentenza di secondo grado, disponendo il rinvio del processo ad altra sezione della Corte d'appello di Genova. La seconda sentenza d'appello, in data 15 febbraio 2011, conferma la condanna a 4 mesi per Enrico Preziosi e dispone l'assoluzione per il figlio Matteo, per Capozucca e per Francesco Dal Cin.\nEpilogo.\nLe parole conclusive furono scritte dalla Cassazione nel maggio 2012 dove fu stabilita la sentenza sulla vicenda scaturita dall'intreccio tra Genoa, Venezia e Torino.\nSecondo l'avvocato difensore del Genoa CFC, Luigi Gallo, ex presidente del Venezia poi arrestato per il crack del Torino del quale era socio avrebbe offerto denaro ed esercitato pressioni affinch\u00e9 il Venezia tentasse in tutti i modi e con ogni risorsa di battere il Genoa; a supporto \u00e8 stata portata la dichiarazione e testimonianza di Cravero, ex d.s. granata, che aveva chiuso ogni rapporto con il Torino Calcio; il presidente dei rossobl\u00f9 venuto a conoscenza del patto tra Torino e Venezia, chiese (come si evidenzi\u00f2 dalle controverse intercettazioni) al presidente del Venezia di non accettare le proposte del Torino disputando viceversa una gara normale senza particolare astio o acredine; in ogni caso il legale difensore sostenne l'inutilizzabilit\u00e0 delle intercettazioni poich\u00e9 effettuate dai magistrati genovesi su istanza di reato di associazione a delinquere, estraneo al caso Genoa.\nIl procuratore generale afferm\u00f2 invece che l'inutilizzabilit\u00e0 delle intercettazioni non dovesse essere estesa agli interrogatori dei testimoni che furono stimolati e non determinati dalle intercettazioni, dichiarando la non attendibilit\u00e0 oggettiva delle dichiarazioni di Cravero sul coinvolgimento del Torino; secondo la Procura il presidente Preziosi aveva sbagliato, poich\u00e9 aveva agito in una sorta di risposta a un'aggressione anzich\u00e9 rivolgersi alle autorit\u00e0 federali.\nLa vicenda si concluse con la condanna di Preziosi a quattro mesi per frode sportiva, nonch\u00e9 al pagamento delle spese processuali, e l'assoluzione dei restanti imputati."}
{"id": "1016116", "revid": "121405", "url": "https://it.wikipedia.org/wiki?curid=1016116", "title": "Instabilit\u00e0 euleriana", "text": ""}
{"id": "1016117", "revid": "3831", "url": "https://it.wikipedia.org/wiki?curid=1016117", "title": "Porta Aurea (Benevento)", "text": ""}
{"id": "1016119", "revid": "122825715", "url": "https://it.wikipedia.org/wiki?curid=1016119", "title": "Spazio Rurale", "text": "Spazio Rurale \u00e8 una rivista mensile del settore agricolo, non collegata ad associazioni di settore ma che svolge un autonomo discorso a favore dell'agricoltura italiana. Dedica gran parte degli articoli ad argomenti di politica agraria, non lesinando critiche ad alcune scelte compiute dal ministero delle politiche agricole e dall'Unione europea. Vi \u00e8 attenzione anche alle vicende interne delle organizzazioni di categoria del mondo agricolo e alle posizioni critiche delle minoranze nei confronti degli organi direttivi.\nLargo spazio \u00e8 dedicato ai settori che soffrono pi\u00f9 gravemente la crisi, con prospettive di ulteriore contrazione come la bieticoltura.\nPer quello che riguarda gli OGM vi \u00e8 una attenzione alla posizione di quegli ambienti della ricerca scientifica e di quei settori degli agricoltori che sono favorevoli a una prudente estensione della sperimentazione.\nUn inserto \u00e8 dedicato al mondo della pesca e dell'acquacoltura.\nNel 2007 ha curato, per conto del Ministero dell'Agricoltura, una serie di pubblicazioni sulla frutticultura italiana, distribuite in forma di supplementi alla rivista.\nCollegata alla rivista vi \u00e8 una casa editrice che pubblica testi anch'essi dedicati all'agricoltura, nei suoi aspetti storici e politici.\nHa annunciato che il numero di agosto sar\u00e0 l'ultimo stampato."}
{"id": "1016121", "revid": "287204", "url": "https://it.wikipedia.org/wiki?curid=1016121", "title": "Carlo da Camerino", "text": "Il pittore mai esistito.\nIl nome \u00e8 il frutto di un'errata interpretazione. effettuata nel 1935, di un'iscrizione presente su di un dipinto su tavola conservato nella chiesa di San Michele Arcangelo a Macerata Feltria e datato 1396:\nIl critico Cesare Brandi interpret\u00f2 la seconda parte di tale iscrizione come la firma dell'autore, mentre non ritenne interpretabile la prima parte:\nossia \"Carlo da Camerino dipinse\". Si ipotizz\u00f2 quindi da quel momento l'esistenza di un pittore marchigiano con questo nome, al quale vennero poi attribuiti vari altri dipinti fino ad allora anonimi o attribuiti ad altro pittore oppure genericamente alla \"Scuola di Ancona\".\nI dipinti man mano attribuiti a Carlo erano tutti provenienti dalle Marche, ma erano conservati in varie parti del mondo: alla Pinacoteca Vaticana, negli Stati Uniti, in Francia, in Slovenia, in Inghilterra, in Svezia. Altre opere attribuite a Carlo erano invece conservate ancora nelle Marche, tra le quali la \"Madonna con Bambino\" di Mondavio dell'anno 1400 e l\"'Annunciazione\" della Galleria Nazionale di Urbino; il gruppo di dipinti pi\u00f9 consistente era conservato ad Ancona, nella Pinacoteca Podesti e nel Museo del Duomo.\nCon un'opera meticolosa ed appassionata, vari studiosi italiani e stranieri stavano ricostruendo la figura di un pittore che, come si pensava allora, la storia aveva dimenticato e le cui opere erano state disperse in modo davvero poco comune. Il metodo seguito per attribuire altre opere a Carlo era quello del confronto stilistico.\nNel 1989 venne dedicata una mostra a Carlo da Camerino, ad Ancona, dal 24 giugno al 29 ottobre.\nNel 2002, in occasione della mostra sul Quattrocento camerinese, varie opere di Carlo vennero inviate a Camerino, sede della mostra. In questa occasione lo studioso Matteo Mazzalupi diede una nuova interpretazione della firma sulla croce di Macerata Feltria (non esposta nella mostra):\nossia \"Olivuccio di Ciccarello da Camerino dipinse\", attribuendo il dipinto ad Olivuccio di Ciccarello, chiamato anche Aliguccio o Alivuccio, pittore gi\u00e0 noto ma del quale non si conosceva alcuna opera.\nTutte le opere attribuite a Carlo da Camerino sono quindi dal 2002 state assegnate al vero esecutore Olivuccio di Ciccarello. Carlo da Camerino \u00e8 ormai considerato un pittore inesistente, nato solo da un'errata interpretazione di una firma, come ormai si riconosce unanimemente. L'elenco delle opere che erano attribuite a Carlo da Camerino \u00e8 compreso all'interno di quelle di Olivuccio, consultabile alla voce a quest'ultimo dedicata."}
{"id": "1016124", "revid": "278830", "url": "https://it.wikipedia.org/wiki?curid=1016124", "title": "Marco (serie animata)", "text": ", trasmessa in Italia anche con il titolo Marco - Dagli Appennini alle Ande, \u00e8 una serie televisiva anime prodotta nel 1976 da Nippon Animation, da Taurus Film e da Fuji Television, ispirata al racconto \"Dagli Appennini alle Ande\" del romanzo del 1886 \"Cuore\" di Edmondo De Amicis.\nTrama.\nMarco Rossi \u00e8 un ragazzino genovese la cui madre, Anna, \u00e8 costretta a emigrare in Argentina per lavoro mentre il padre Pietro rimane a casa a gestire la clinica medica per poveri che finalmente \u00e8 riuscito ad aprire con tanti sacrifici. Marco sente la mancanza della madre e col tempo sopporta sempre meno il fatto che il padre e il fratello maggiore Tonio prendano decisioni importanti senza prima parlargliene. Lentamente la conflittualit\u00e0 tra padre e figlio aumenta, l'uomo che vede Marco ancora come un bambino e non comprende che sta crescendo, Marco che inconsciamente disprezza il padre per non essere andato lui in Argentina al posto della madre.\nDopo un anno dalla sua partenza le lettere della madre smettono di arrivare e Marco, sempre pi\u00f9 disperato, vorrebbe che il padre facesse qualcosa, ma l'uomo sembra non essere in grado di prendere una decisione in merito. Lentamente nella mente del ragazzo matura l'idea di andare egli stesso in Argentina per sincerarsi delle condizioni della madre e trova quindi un lavoro di nascosto per potersi pagare il viaggio. Nel frattempo conosce una famiglia di burattinai, composta da Pepe e dalle tre figlie, Concetta, Giulietta e Violetta, la quale sta pensando di emigrare in Argentina e Marco pensa in un primo tempo di aggregarsi, ma quando finalmente parla con suo padre del suo progetto ottiene da lui un deciso diniego, accentuando ancora di pi\u00f9 il contrasto tra padre e figlio. Dopo tanto tempo finalmente arriva una lettera della madre che comunica di essere stata malata per qualche giorno e di non aver potuto scrivere. Marco capisce che la madre sta nascondendo la verit\u00e0: lei \u00e8 una donna forte e non avrebbe mai accennato a una malattia se non fosse stata una cosa veramente grave. Decide quindi di imbarcarsi clandestinamente per il Sudamerica, ma viene subito scoperto. Il padre allora si convince che solo Marco pu\u00f2 andare in Argentina a sincerarsi delle condizioni di sua moglie Anna, quindi acconsente alla partenza del figlio.\nMarco finalmente raggiunge Buenos Aires dove gli vengono rubati i soldi e inoltre della madre non vi \u00e8 pi\u00f9 traccia. Marco incontra Violetta e la sua famiglia che lo aiutano ad arrivare a Bahia dove crede di poter ritrovare la madre ma si imbatte in uno strano individuo, Marcel, che lo fa ritornare da solo a Buenos Aires. L'uomo \u00e8 in realt\u00e0 un suo lontano parente, Francesco Merelli, che si era appropriato delle lettere e dei soldi che la madre Anna gli aveva affidato perch\u00e9 venissero inviati in Italia.\nUna volta giunto di nuovo a Buenos Aires, Marco ritrova le tracce della madre che lo porteranno da una citt\u00e0 all'altra e finalmente, dopo numerose avventure, riesce a ritrovare la madre ora gravemente ammalata e a darle la forza di affrontare l'operazione che le salver\u00e0 poi la vita. Dopo qualche settimana madre e figlio possono quindi ripartire per l'Italia. Prima di partire per Genova, Marco ritrova anche la sua grandissima amica Violetta, con la quale ormai c'\u00e8 un legame che va al di l\u00e0 dell'amicizia e che gli promette di convincere il padre Pepe a ritornare in Italia, in modo da ritrovarsi di nuovo, forse, un giorno a Genova.\nProduzione.\nVenne diretto da Isao Takahata, mentre Hayao Miyazaki cur\u00f2 il layout della serie e il responsabile del character design fu Y\u014dichi Kotabe, gi\u00e0 noto per aver svolto lo stesso compito per \"Heidi\". La serie animata fa parte del progetto World Masterpiece Theater (Sekai Meisaku Gekijo) della Nippon Animation.\nLa serie \u00e8 l'adattamento di \"Dagli Appennini alle Ande\", uno dei tanti racconti che compongono il romanzo \"Cuore\" di De Amicis. Lo stesso racconto venne riadattato una seconda volta, in maniera molto pi\u00f9 vicina al racconto originale, sempre dalla Nippon Animation negli episodi 13 e 14 dell'anime \"Cuore\" del 1981.\nEdizione estere.\nIn Portogallo, Brasile, Spagna, Venezuela, Colombia, Cile, Turchia, i Paesi Arabi ed Israele la serie ha riscosso un successo immediato. In alcuni paesi europei e nell'America Latina la serie \u00e8 conosciuta semplicemente come \"Marco\", mentre in arabo \u00e8 stata intitolata \"Wada'an Marco\" (\"\u0648\u062f\u0627\u0639\u0627 \u0645\u0627\u0631\u0643\u0648\"), letteralmente \"Addio Marco\".\nIn Italia \u00e8 stato inizialmente trasmesso su Rai 1 nel 1982, per poi essere replicato su Rai 2, con il semplice titolo di \"Marco\". Nel febbraio 2011 \u00e8 stato trasmesso per la prima volta da Mediaset, su Italia 1, con il titolo pi\u00f9 lungo \"Marco, dagli Appennini alle Ande\" di mattina. In seguito \u00e8 stato trasmesso sulle altre reti del gruppo, Hiro, nel marzo dello stesso anno, e Boing, dall'8 settembre al 21 dicembre 2014 solo fino all'episodio 34. La replica pi\u00f9 recente \u00e8 partita su Italia 1 il 7 settembre 2020 la mattina all'interno del contenitore \"Latte e cartoni\". Nel passaggio dalla Rai a Mediaset \u00e8 stata sostituita la videosigla trasmessa dalla Rai con una pi\u00f9 breve composta dalle immagini tratte da singoli episodi, e con titoli di testa e di coda pi\u00f9 moderni (nella sigla trasmessa dalla Rai, realizzata dallo Studio Mafera, i titoli di coda sono statici, mentre in quella trasmessa da Mediaset scorrono verso l'alto). Un'altra differenza tra le due edizioni \u00e8 la scomparsa delle anticipazioni dell'episodio successivo nelle trasmissioni sui canali Mediaset.\nDoppiaggio.\nL'edizione italiana \u00e8 curata da Aldo Grimaldi per la Rai.\nColonna sonora.\nEdizione giapponese\nL'autore delle musiche originali \u00e8 K\u014dichi Sakata.\nSigle internazionali\nAltri media.\nDa questo anime sono stati tratti due film d'animazione:"}
{"id": "1016125", "revid": "767487", "url": "https://it.wikipedia.org/wiki?curid=1016125", "title": "\u010cerven\u00fd Kame\u0148", "text": "\u010cerven\u00fd Kame\u0148 (in ungherese \"V\u00f6r\u00f6sk\u0151\", in tedesco \"Rothenstein\") \u00e8 un comune della Slovacchia facente parte del distretto di Ilava, nella regione di Tren\u010d\u00edn."}
{"id": "1016127", "revid": "1909570", "url": "https://it.wikipedia.org/wiki?curid=1016127", "title": "Comune di seconda classe", "text": "Il grado di comune di seconda classe (abbreviato Com. 2\u00aa Cl.) \u00e8 il primo della categoria dei militari di truppa della Marina Militare (codice NATO ) e inferiore a quello di comune di prima classe.\nIl grado \u00e8 omologo a quello di soldato dell'Esercito Italiano e all'aviere dell'Aeronautica Militare.\nDistintivo.\nIl comune di seconda classe non ha distintivo di grado e sull'uniforme indossa unicamente il simbolo della categoria o specializzazione cucito sulle maniche, a met\u00e0 tra gomito e spalle, dell'uniforme ordinaria invernale ed estiva, o su tubolari per controspallina su uniforme di servizio ed uniforme da lavoro.\nStoria.\nIl grado all'origine della costituzione della Regia Marina era marinaio di 2\u00aa classe nella categoria marinai, mentre nelle altre categoria insieme a marinaio veniva specificata la categoria; marinaro cannoniere di 2\u00aa classe o anche primo servente di dritta. Tra i militari di truppa di Maestranza (velieri, maestri d'ascia, maestri d'officina) il grado era di operaro. Nelle categorie Cannonieri e Maestranza il grado era il pi\u00f9 basso mentre nella categori\u00e0 marinai era superiore a marinaio di 3\u00aa classe, superiore a sua volta a mozzo che era il grado pi\u00f9 basso, nella categoria Guardiani il grado era superiore a marinaro guardiano di 3\u00aa classe e nella categoria fuochisti superiore a carbonaio.\nNel 1868 nelle categorie fuochisti e maestranze il grado assunse la denominazione rispettivamente di marinaio fuochista e di operaio di 2\u00aa classe.\nNel 1873 il grado divenne marinaio di 2\u00aa classe nella categoria marinai e nelle altre cannoniere di 2\u00aa classe, fuochista di 2\u00aa classe e operaio di 2\u00aa classe\nNel 1878 il grado era il pi\u00f9 basso in tutte le categorie tranne che nella categoria marinai, dove il marinaio di 2\u00aa classe era superiore a marinaio di 3\u00aa classe e a marinaio di 4\u00aa classe.\nNel 1897 il grado di marinaio di 2\u00aa classe assunse quella di marinaro, superiore a mozzo e inferiore a marinaro scelto, nuova denominazione di marinaio di 1\u00aa classe. Nella categoria fuochisti il grado era fuochista, superiore ad allievo macchinista e inferiore a fuochista scelto. Nelle altre categorie il grado era il pi\u00f9 basso e aveva la semplice denominazione della categoria tranne che nella categoria operai, nuova denominazione della categoria maestranze, dove la denominazione continuava ad essere quella di operaio di 2\u00aa classe ed era il pi\u00f9 basso nella categoria.\nNel 1908 il grado venne unificato in quello di comune di 2\u00aa classe, con la specificazione della categoria.\nNel mondo.\nEstonia.\nNella Eesti merev\u00e4gi, la marina militare dell'Estonia il grado corrispondente al Comune di seconda classe della Marina Militare italiana \u00e8 madros, letteralmente marinaio.\nFinlandia.\nNella Suomen merivoimat, la marina militare della Finlandia il grado corrispondente al Comune di seconda classe della Marina Militare italiana \u00e8 madros, letteralmente marinaio.\nFrancia.\nIn Francia il grado pi\u00f9 basso della Marine nationale \u00e8 matelot, omologo del soldato di 2\u00aa classe dell'Arm\u00e9e de terre, spesso definito recluta, dell\"'aviateur\" nell'Arm\u00e9e de l'Air e del \"gendarme\" nella Gendarmerie.\nPaesi Bassi.\nNella Regia Marina olandese il grado corrispondente \u00e8 matroos der 2e klasse omologo a marinier der 2e klasse della fanteria di marina e al \"soldaat der 2e klasse\" delle altre forze armate olandesi; Il grado \u00e8 superiore a matroos der 3e klasse e inferiore a Matroos der 1e klasse.\nRegno Unito.\nNella Royal Navy a met\u00e0 del XVIII secolo era in uso il termine marinaio ordinary seaman (letteralmente: \u201cmarinaio ordinario\u201d o \u201cmarinaio semplice\u201d), equivalente dal punto di vista gerarchico al marinaio di 2\u00aa classe della Regia Marina, che era usato per riferirsi a un marinaio con esperienza in mare da uno a due anni, che mostrava una capacit\u00e0 di navigazione certificata dal loro capitano. Un marinaio con meno di un anno di esperienza veniva classificato \"landsman\" (letteralmente: \"uomo di terra\"; ma noto in italiano come \u201cterraiolo\u201d, \u201cterricolo\u201d, \"marinaio di terra\"). Un marinaio con pi\u00f9 di due anni di esperienza e considerato \"ben informato sul suo dovere\" veniva definito \"able seaman\" (\u201cmarinaio scelto\u201d).\nSuccessivamente, il termine \u00e8 stato sostituito con il termine di marinaio (inglese: \"seaman\"), riferito al marinai non addestrati in alcun compito speciale, che svolgevano una grande variet\u00e0 di compiti fisicamente difficili. Per ottenere un lavoro da imbarcato era necessario avere ottenuto il certificato di marinaio ordinario. Il marinaio ordinario poteva ottenere la promozione ad abile marinaio.\nNella moderna Royal Navy il grado di able seaman viene raggiunto da tutte le reclute al termine della formazione di base e del successivo addestramento intensivo nella specializzazione di scelta e quindi il grado di marinaio ordinario \u00e8 obsoleto, in linea con la crescente specializzazione tecnica e con le capacit\u00e0 del personale della Royal Navy.\nIl crado di marinaio ordinario \u00e8 in uso nel Servizio Navale irlandese nella sua versione inglese con la denominazione \"ordinary seaman\", mentre nella versione in lingua irlandese, la sua denominazione \u00e8 \"mairn\u00e9alach\", la cui traduzione in italiano \u00e8 marinaio.\nStati Uniti.\nNella US Navy il grado omologo \u00e8 seaman apprentice (lett.: \u201capprendista marinaio\u201d), precedentemente denominato seaman second class (ossia: \u201cmarinaio di 2\u00aa classe\u201d) e prima ancora ordinary seaman (lett.: \u201cmarinaio ordinario\u201d o \u201cmarinaio semplice\u201d) in uso nel XIX secolo, quando era il secondo grado dal pi\u00f9 basso della US Navy, superiore a \"landsman\" (in italiano detto \"terraiolo\") e inferiore a marinaio. La promozione da marinaio di terra a marinaio ordinario richiedeva tre anni di esperienza o di nuovo arruolamento. Un normale marinaio che aveva maturato sei anni di esperienza e \"conosceva il cordame\", cio\u00e8 conosceva il nome e l'uso di ogni cavo e cima dell'armamento della nave, poteva ottenere la promozione a marinaio. I doveri di un normale marinaio a bordo di una nave includevano \"saper maneggiare e saper fare la giunzione delle cime, lavorare sugli alberi e sui ponti inferiori\".\nIl grado \u00e8 esistito dal 1797 al 1917, quando venne ribattezzato \"marinaio di 2\u00aa classe\" e successivamente rinominato apprendista marinaio (inglese: \"seaman apprentice\"). Il termine Marinaio ordinario \u00e8 ancora in uso nella Marina mercantile degli Stati Uniti per il livello pi\u00f9 basso del personale di coperta.\nCanada.\nNella Royal Canadian Navy, il grado di \"marinaio ordinario\" o \u201cmarinaio semplice\u201d (inglese: ordinary seaman; francese: matelot de 3e classe, abbreviato: Mat3) \u00e8 stato ridenominato nell'agosto 2020 marinaio di 3\u00aa classe (ing.: sailor 3rd class; fra.: matelot de 3e classe) Il grado, come l'attuale grado di marinaio di 3\u00aa classe, poteva essere ulteriormente qualificato dal suffisso \"(B)\" o \"(R)\", dove la \"(R)\" indicava una recluta che seguiva il corso di formazione di base, suffisso che viene abbandonato dopo aver conseguito con successo il diploma presso il centro di addestramento per reclute. Il suffisso \"(B)\" veniva aggiunto per il marinaio che effettuava l'addestramento a bordo di una unit\u00e0 navale. Dopo aver terminato con successo l'addestramento a bordo, la \"(B)\" veniva cancellata dalla qualifica del grado.\nUnione Sovietica e Russia.\nNella Marina Russa e in precedenza nella Marina Sovietica il grado corrispondente \u00e8 Matros (russo: \u043c\u0430\u0442\u0440\u043e\u0441) letteralmente marinaio.\nPaesi arabi.\nNei paesi arabi il grado corrispondente \u00e8 Jund\u012b ()"}
{"id": "1016128", "revid": "228587", "url": "https://it.wikipedia.org/wiki?curid=1016128", "title": "Path", "text": ""}
{"id": "1016130", "revid": "599", "url": "https://it.wikipedia.org/wiki?curid=1016130", "title": "Numero di Fidia", "text": ""}
{"id": "1016132", "revid": "125946295", "url": "https://it.wikipedia.org/wiki?curid=1016132", "title": "Angelo Tasca", "text": "Gi\u00e0 socialista, fu tra i fondatori del Partito Comunista d'Italia, da cui fu espulso nel 1929. Emigrato in Francia e dirigente socialista, divenne un importante funzionario del regime di Vichy e tuttavia sotterraneo collaboratore della Resistenza belga e francese. Nel secondo dopoguerra si distinse per il suo acceso antistalinismo. Fu autore di numerosi scritti sul fascismo: il suo libro \"Naissance du Fascisme. L'Italie de 1918 \u00e0 1922\" del 1938 (tradotto in italiano nel 1950 come \"Nascita e avvento del fascismo\") fu considerato da L\u00e9on Blum un importante avvertimento sui pericoli del fascismo in Francia.\nBiografia.\nGi\u00e0 studente del liceo classico Vincenzo Gioberti di Torino, fu poi giovane dirigente della Federazione Giovanile Socialista e quindi della Federazione del PSI di Torino negli anni dieci del Novecento. In seguito si un\u00ec ad Antonio Gramsci, Umberto Terracini e Palmiro Togliatti, coi quali fond\u00f2 il settimanale \"L'Ordine Nuovo\" (1919-1920). Suo suocero prest\u00f2 il 50% del capitale necessario a fondare il giornale. Contrariamente a Togliatti e Gramsci, si era opposto dall'inizio alle posizioni interventiste nella prima guerra mondiale.\nNegli stessi anni fu eletto segretario della Camera del Lavoro di Torino; nel 1921 a Livorno fu tra i fondatori del Partito Comunista d'Italia. Fu tra i 15 membri del Comitato centrale e, nel 1926, della segreteria del partito. A quel tempo si era gi\u00e0 consumata la sua rottura con Gramsci e Togliatti e veniva considerato come il punto di riferimento della destra del PCd'I, propugnando una fusione coi settori pi\u00f9 a sinistra del PSI e una revisione di certe premesse che stavano alla nascita del partito. Come molti altri comunisti, fu perseguito dal regime fascista e arrestato due volte, prima nel 1923 e poi nel 1926. In quell'anno, separandosi dalla famiglia, si rifugi\u00f2 in Francia, di cui prese la nazionalit\u00e0 nel 1936.\nPartecip\u00f2 al \"Praesidium\" dell'Internazionale Comunista nel 1928-1929, dove si avvicin\u00f2 alle posizioni di Bucharin. Nel settembre 1929 fu espulso dal partito per il suo dichiarato antistalinismo. Tra il 1930 e il 1933 divenne redattore-capo del settimanale \"Monde\" (1928-1935), fondato e diretto da Henri Barbusse. Nel 1935 rientr\u00f2 nel PSI su posizioni nettamente antistaliniste contrarie all'unit\u00e0 d'azione con il PCd'I che si ebbe tra il 1934 e il 1939. Durante la guerra civile spagnola sostenne il \"POUM\" in opposizione al Partito Comunista di Spagna. Negli stessi anni (1934-1940) L\u00e9on Blum gli affid\u00f2 gli articoli di politica estera del quotidiano della SFIO \"Le Populaire\".\nNell'agosto 1939 la firma del Patto Molotov-Ribbentrop provoc\u00f2 sconcerto tra un certo numero di comunisti e le posizioni di Tasca ne uscirono rafforzate; dopo le dimissioni di Pietro Nenni fu a capo del PSI insieme con Giuseppe Saragat e Oddino Morgari. Durante la seconda guerra mondiale, nell'estate 1940 fu tra i socialisti che aderirono al regime collaborazionista del maresciallo Philippe P\u00e9tain e diresse il centro studi del Ministero dell'Informazione di Paul Marion. Alla liberazione della Francia, nel settembre 1944 fu arrestato con l'accusa di collaborazionismo e rilasciato dopo un mese, grazie al riconoscimento della sua contemporanea collaborazione svolta dal 1941 con una rete antifascista belga.\nAlla fine della guerra rimase a Parigi, dove si era creato una nuova famiglia. Continu\u00f2, comunque, a partecipare al dibattito politico, collaborando a varie testate giornalistiche, come \"Il Mondo\", \"Critica Sociale\", \"Le Figaro\" e alla rivista \"Est et Ouest\"; tra il 1948 e il 1954 fu consulente dell'Ufficio studi europeo della NATO per questioni attinenti al movimento comunista. Pubblic\u00f2 inoltre diversi lavori sui partiti aderenti alla III Internazionale. Il suo libro pi\u00f9 rilevante \u00e8 \"Nascita e avvento del fascismo\", pubblicato in Francia nel 1938, un classico della storiografia antifascista.\nNel 1948, con lo pseudonimo di A. Rossi, pubblic\u00f2 il libro \"La Physiologie du Parti communiste fran\u00e7ais\", in cui tra l'altro sono descritti i compromessi intercorsi tra il Partito Comunista Francese e le autorit\u00e0 tedesche d'occupazione.\nSua figlia, Catherine Tasca, nata a Lione il 13 dicembre del 1941, \u00e8 stata senatrice del Partito socialista francese dal 2004 al 2017. In precedenza \u00e8 stata deputato all'Assemblea Nazionale francese e ha ricoperto incarichi di governo durante le presidenze di Fran\u00e7ois Mitterrand e di Jacques Chirac."}
{"id": "1016134", "revid": "287204", "url": "https://it.wikipedia.org/wiki?curid=1016134", "title": "Contea di Duval", "text": "Contea di Duval o Duval County \u00e8 la denominazione delle seguenti contee degli Stati Uniti:"}
{"id": "1016139", "revid": "228587", "url": "https://it.wikipedia.org/wiki?curid=1016139", "title": "Stabilit\u00e0", "text": ""}
{"id": "1016147", "revid": "1305772", "url": "https://it.wikipedia.org/wiki?curid=1016147", "title": "Contea di Hamilton", "text": "Contea di Hamilton o Hamilton County \u00e8 la denominazione delle seguenti contee degli Stati Uniti:"}
{"id": "1016152", "revid": "287204", "url": "https://it.wikipedia.org/wiki?curid=1016152", "title": "Contea di Hillsborough", "text": "Contea di Hillsborough o Hillsborough County \u00e8 la denominazione delle seguenti contee degli Stati Uniti:"}
{"id": "1016154", "revid": "1655645", "url": "https://it.wikipedia.org/wiki?curid=1016154", "title": "Il Bagaglino", "text": "Il Bagaglino \u00e8 una compagnia di variet\u00e0 fondata a Roma nel settembre del 1965 da Pier Francesco Pingitore e Mario Castellacci. Dopo una pausa cominciata nel 2011, \u00e8 tornata in scena nel dicembre 2014.\nStoria.\nLe origini.\nNel settembre del 1965 Mario Castellacci, giornalista del Giornale Radio Rai, e Pier Francesco Pingitore, caporedattore del settimanale \u00abLo Specchio\u00bb, diedero vita alla compagnia teatrale.\nParteciparono alla fondazione i giornalisti Luciano Cirri (redattore capo del \u00abBorghese\u00bb), Gianfranco Finaldi e Piero Palumbo, Enrico de Boccard, giornalisti dello \u00abSpecchio\u00bb; inoltre presero parte anche Raffaello Della Bona del \u00abSecolo d'Italia\u00bb e il musicista Dimitri Gribanovski. Il primo presidente fu Cirri.\nNata in un teatro-cantina di vicolo della Campanella 2 (vicino a piazza Navona), la compagnia si chiam\u00f2 inizialmente \"Il Bragaglino\", in onore di Anton Giulio Bragaglia, ma un'ingiunzione degli eredi di Bragaglia impose il cambio di nome. Il primo spettacolo messo in scena, il 23 novembre 1965, fu \"I tab\u00f9\". Tra i primi attori a essere inclusi nella compagnia vi furono Oreste Lionello, Pino Caruso, Gabriella Gazzolo, Leo Valeriano e Claudia Caminito.\nNel 1967 il nucleo originale del Bagaglino si divise e Luciano Cirri apr\u00ec in piazza Rondanini, un nuovo gruppo cabarettistico che faceva satira politica in maniera anticonformista, chiamandolo Il giardino dei supplizi, come la rubrica che curava sul \"Borghese\". La nuova compagnia era composta da Lionello, Claudia Caminito (poi sostituita da Anna Mazzamauro), Pat Starke, Leo Valeriano e Gianfranco Funari; Franco Cremonini, i testi erano elaborati da Cirri e da Gianna Preda, che era stata caporedattore del \"Borghese\" prima di Cirri. La compagnia si sciolse nella prima met\u00e0 degli anni settanta.\nL'altro nucleo debutt\u00f2 nello stesso 1967 come compagnia \"Bagaglino\" al Teatro Nuovo di Milano con lo spettacolo \"Pane al Pino e Pino al Pino\" di Castellacci e Pingitore con Pino Caruso tra i protagonisti.\nAnni settanta.\nNel 1972 la compagnia del Bagaglino si trasfer\u00ec al Salone Margherita, in via dei Due Macelli. Nel 1973 venne trasmesso per la prima volta in televisione uno spettacolo del Bagaglino, \"Dove sta Zaz\u00e0\", per la regia di Antonello Falqui, con la partecipazione di Gabriella Ferri.\nCon il crescente successo della compagnia arrivarono anche i film: il primo fu \"Nerone\" (1976), seguito da \"Remo e Romolo - Storia di due figli di una lupa\", \"L'imbranato\", \"Sfrattato cerca casa equo canone\", tutti diretti da Pingitore.\nA cavallo tra gli anni settanta e ottanta il Bagaglino prov\u00f2 a diversificare, portando i loro spettacoli nel mondo del turismo, con tourn\u00e9e in luoghi di vacanza esclusivi come la Costa Smeralda, Madonna di Campiglio e su barche e navi da crociera in tutto il Mediterraneo, l'iniziativa prese il nome di Baganza (Bagaglino in Vacanza) e fu curata da Raffaello Della Bona, uno dei fondatori originali. Molti artisti sono passati dai palchi di Baganza, tra cui Diego Abatantuono, Teo Teocoli, Giorgio Faletti, Paride Mensa, Martufello, Bombolo e la cantante Giorgia, oltre a fornire molti dei ballerini e attori di ruoli minori per gli spettacoli della stagione invernale al Salone Margherita.\nAnni ottanta e novanta.\nNegli anni ottanta la compagnia cominci\u00f2 regolarmente ad allestire spettacoli satirici, basati principalmente su imitazioni e prese in giro di personaggi, nelle reti RAI e Mediaset, ottenendo grandi successi di pubblico e, al tempo stesso, regolari accuse di volgarit\u00e0 e acquiescenza verso il potere politico.\nDa allora, il Bagaglino ha raccontato e interpretato le storie dell'attualit\u00e0, della politica, dello spettacolo. Tutti gli avvenimenti degni di nota, in Italia come all'estero, sono passati sotto la satira e gli accurati travestimenti del Bagaglino, da Craxi e Tangentopoli all'ascesa di Berlusconi; dal processo Andreotti ai litigi fra Clinton e Saddam Hussein. Tra le imitazioni pi\u00f9 note il Giulio Andreotti di Oreste Lionello e le Raffaella Carr\u00e0 e Maria De Filippi di Leo Gullotta.\nAnni duemila.\nNel gennaio e febbraio del 2008 \u00e8 andato in onda \"Gabbia di matti\" in cui Pingitore ha immaginato un mondo tutto affidato ai matti, puntando, ovviamente, sulla strettissima attualit\u00e0 italiana (in primis Walter Veltroni, Bassolino e Iervolino per il caso Campania, lo scandalo Mastella e la crisi del governo, il prossimo Festival di Sanremo) e internazionale (Sarkozy e Carla Bruni, le primarie americane).\nNegli ultimi anni, inoltre, la compagnia del Bagaglino ha cominciato ad allestire dei film TV per Canale 5: \"Villa Ada\", \"La palestra\", \"Domani \u00e8 un'altra truffa\" e \"Di che peccato sei?\"; questi ultimi due hanno inoltre rappresentato una novit\u00e0 nel panorama televisivo italiano, in quanto i telespettatori hanno avuto l'opportunit\u00e0 di scegliere il finale dei film tramite televoto.\nNei sabati di 11, 18 e 25 aprile 2009 \u00e8 andato in onda lo show \"Bellissima - Cabaret Anticrisi\", ultimo atto televisivo della storia del gruppo. All'inizio erano previste quattro puntate, la quarta da svolgersi sabato 2 maggio, ma il programma \u00e8 stato chiuso anticipatamente a causa dei bassi ascolti e del basso \"share\", aggiratosi nella puntata del 25 aprile appena sull'11,41% (ovvero circa spettatori). Ai bassi ascolti si \u00e8 unita la mancanza di due comici storici del Bagaglino, come Oreste Lionello (scomparso a Roma il 19 febbraio del 2009) e Leo Gullotta (impegnato in altri lavori).\nAnni duemiladieci.\nNel settembre del 2011 il Bagaglino termina anche la sua vita teatrale, per decisione dei gestori del Salone Margherita di Roma e della storica produttrice Rosa Pol. La fine della Compagnia, anticipata dagli ultimi insuccessi televisivi, \u00e8 apparsa fisiologica e giustificata anche dalla crisi di spettatori degli ultimi tempi.\nA seguito della nuova direzione artistica del Salone Margherita, la Compagnia ricomincia la sua attivit\u00e0 teatrale nel dicembre 2014, con lo spettacolo \"La grande risata\".\nIn occasionale del trentesimo anniversario del primo spettacolo televisivo della compagnia, il 26 febbraio 2017 per volere di Pier Silvio Berlusconi il Bagaglino ritorna in televisione con lo spettacolo \"Magn\u00e0mose Tutto!\", con Martufello, Mario Zamma, Carlo Frisi, Demo Mura, Morgana Giovannetti, Pamela Prati, Valeria Marini e Enzo Piscopo.\nComponenti (parziale).\nPrimedonne.\nIl seguente elenco di primadonne si riferisce solamente agli spettacoli televisivi della compagnia:"}
{"id": "1016155", "revid": "339392", "url": "https://it.wikipedia.org/wiki?curid=1016155", "title": "Pathname assoluto", "text": ""}
{"id": "1016156", "revid": "339392", "url": "https://it.wikipedia.org/wiki?curid=1016156", "title": "Pathname relativo", "text": ""}
{"id": "1016157", "revid": "35707", "url": "https://it.wikipedia.org/wiki?curid=1016157", "title": "Bagaglino", "text": ""}
{"id": "1016158", "revid": "339392", "url": "https://it.wikipedia.org/wiki?curid=1016158", "title": "Nome di percorso", "text": ""}
{"id": "1016161", "revid": "240277", "url": "https://it.wikipedia.org/wiki?curid=1016161", "title": "Farmitalia", "text": "Farmitalia Carlo Erba S.p.A. \u00e8 stata un'azienda italiana di prodotti farmaceutici e veterinari con sede a Milano. \n\u00c8 stata la pi\u00f9 grande societ\u00e0 farmaceutica in Italia: vendeva sul mercato estero il 60-70% della produzione (prevalentemente negli Stati Uniti), aveva 800 ricercatori e collaborava con le americane Unigene e Cytogene. \nStoria.\nVenne fondata nel 1906 dalla famiglia Schiapparelli come \"Societ\u00e0 Anonima Stabilimenti Chimici Farmaceutici Riuniti Schiapparelli\" che l'anno successivo realizza lo stabilimento a Settimo Torinese, attivo nella produzione di farmacologia inorganica, organica ed alcol etilico, arrivando ad occupare 280 dipendenti nel 1918. \nNel 1936 viene acquisita da Montecatini e Rh\u00f4ne-Poulenc, assumendo la denominazione di \"Farmaceutici Italia\": tra i prodotti realizzati, si annoverano il chinino, l'olio di fegato di tonno Adisole, per non dover importare l'olio di fegato di merluzzo, l'analgesico Rodina e il sulfamidico Neazina.\nNel secondo dopoguerra produce 87 specialit\u00e0 di medicinali ma anche prodotti destinati all'industria alimentare; in questi anni diventa \"Farmitalia\", apre un nuovo impianto a Milano tra viale Bezzi e via Massaua, due centri ricerca in via dei Gracchi ed a Nerviano, si lancia nella produzione di antibiotici e conta 700 dipendenti, che saliranno a 1.000 pochi anni pi\u00f9 tardi.\nNel 1966 entra nel gruppo Montedison.\nNel 1978 Montedison decise la fusione di Farmitalia con Carlo Erba, dando vita a \"Farmitalia-Carlo Erba\" (conosciuta anche come Farmiterba). Montedison detiene il 75% della nuova societ\u00e0 tramite Erbamont NV (che fino al 1989 era quotata alla Borsa di New York) e Erbamont Italia BV.\nChiude gli esercizi 1985 e 1986 rispettivamente con 723.8 miliardi e 691.8 miliardi di lire di fatturato ed un utile netto di 99.7 e 97.6 miliardi.\nCon il 1987, Farmitalia Carlo Erba viene delistata dalla Borsa di Milano a seguito di Opa promossa da Sifi, una societ\u00e0 di Montedison, sul 25% del flottante. Nello stesso anno viene ritenuta la prima societ\u00e0 italiana nella ricerca farmaceutica (investendo 47.4 milioni di dollari, dati al 1985).\nInfine, sempre nel 1987, acquista il 41% della spagnola Antibioticos.\nRaggiunse una buona posizione non solo sul mercato nazionale, ma anche su quello mondiale con l'Adriamicina, un antitumorale ritenuto molto efficace, che consente a Farmitalia di realizzare nel 1989 373 miliardi di lire di fatturato, su 1231 miliardi di ricavi totali.\nNel 1993 la Montedison vende il 51% di Farmitalia Carlo Erba agli svedesi di Kabi Pharmacia (gruppo Procordia), dando vita alla diciottesima societ\u00e0 mondiale del mercato ed ottava in Europa. Nel corso dell'anno sar\u00e0 ceduto anche il successivo 49%, per un totale complessivo di 2.100 miliardi di lire.\nOggi.\nFarmitalia ha seguito Kabi nel percorso di integrazione in Pfizer, ma in Italia registriamo che:"}
{"id": "1016162", "revid": "287204", "url": "https://it.wikipedia.org/wiki?curid=1016162", "title": "Contea di Holmes", "text": "Contea di Holmes o Holmes County \u00e8 la denominazione delle seguenti contee degli Stati Uniti:"}
{"id": "1016168", "revid": "466539", "url": "https://it.wikipedia.org/wiki?curid=1016168", "title": "Alberto Contador", "text": "Professionista dal 2003 al 2017, Contador, soprannominato \"El Pistolero\", \u00e8 stato corridore da corse a tappe con caratteristiche di passista-scalatore e \"cronoman\". Considerato tra i migliori ciclisti della sua generazione, si \u00e8 affermato tra i pi\u00f9 titolati nella storia dei grandi Giri essendo uno dei soli sette corridori \u2014 con Jacques Anquetil, Eddy Merckx, Felice Gimondi, Bernard Hinault, Vincenzo Nibali e Chris Froome \u2014 ad avere vinto le tre maggiori corse a tappe ciclistiche: Tour de France (nel 2007 e 2009), Giro d'Italia (nel 2008 e 2015) e Vuelta a Espa\u00f1a (nel 2008, 2012 e 2014), oltrech\u00e9 l'unico, assieme a Hinault, ad averle vinte tutte almeno due volte.\nBiografia.\nCresce a Pinto, nella comunit\u00e0 autonoma di Madrid, dove la sua famiglia, proveniente da Barcarrota, si trasfer\u00ec nel 1978; nato da Francisco Contador e Francisca Velasco, Alberto \u00e8 il terzo di quattro fratelli: Francisco Javier, Alicia e Ra\u00fal. Sposato con Macarena dal 2011 nella sua citt\u00e0 natale, la coppia ha un figlio, Luca, nato nell'aprile 2018. \u00c8 un appassionato di caccia ed \u00e8 affezionato agli animali, in particolare agli uccelli, tanto da averne di diverse specie nella sua residenza.\nDopo aver praticato altri sport, quali il calcio e l'atletica, Contador inizia a dedicarsi al ciclismo all'et\u00e0 di 14 anni, grazie al fratello maggiore Francisco. L'anno successivo inizia a correre nella formazione amatoriale Real Velo Club Portillo, dimostrando subito grandi qualit\u00e0, soprattutto in salita, quella che diventer\u00e0 la sua arma vincente. Nel 2000 arrivano i primi successi in diversi eventi del calendario dilettantistico spagnolo.\nDopo aver abbandonato gli studi della scuola di Bachillerato all'et\u00e0 di 16 anni per dedicarsi interamente agli allenamenti, gareggia con l'Iberdrola-Loinaz, una giovane squadra capitanata da Manolo Saiz, direttore sportivo della ONCE-Eroski. Nel 2002 si aggiudica il campionato spagnolo a cronometro Under-23, dimostrando di avere una particolare predisposizione anche per questo tipo di disciplina.\nCarriera.\n2003-2007: i primi anni di professionismo.\nGli inizi di carriera.\nAlberto Contador diventa professionista all'inizio del 2003 con il team spagnolo ONCE-Eroski, dopo aver gareggiato da stagista con la medesima formazione negli ultimi mesi del 2002. Ottiene la prima vittoria da \"pro\" proprio nel medesimo anno, al Tour de Pologne, aggiudicandosi l'ultima tappa a cronometro della corsa.\nNel 2004 rimane tra le file della squadra di Manolo Saiz, divenuta Liberty Seguros. Quell'anno per\u00f2, durante una tappa della Vuelta a Asturias, rischia di morire a causa di un aneurisma cerebrale. Rientrato alle corse, nel 2005 vince diverse gare, tra cui la classifica generale della Setmana Catalana, una cronometro alla Vuelta al Pa\u00eds Vasco e una tappa al Tour de Romandie. Si mette in evidenza anche durante il Tour de France, concludendo la manifestazione al 31\u00ba posto generale e al terzo della classifica giovani. Nel 2006 si aggiudica un'altra frazione al Tour de Romandie \u2014 conclude secondo nella generale \u2014 e una al Tour de Suisse. Intanto, in seguito alle vicende dell\"'Operaci\u00f3n Puerto\", la sua squadra, la Liberty Seguros, cambia nome diventando prima W\u00fcrth e poi Astana.\n2007: il trionfo al Tour de France.\nNel 2007 Contador passa tra le file della Discovery Channel, la squadra di Johan Bruyneel. In avvio di stagione si aggiudica la Parigi-Nizza e la Vuelta a Castilla y Le\u00f3n. In luglio vince invece il suo primo Tour de France, facendo sua anche la tappa con arrivo a Plateau de Beille. Autore di un avvincente duello con il danese Michael Rasmussen, a seguito della sospensione di quest'ultimo da parte della sua squadra, la Rabobank, dopo la diciassettesima frazione, conquista la maglia gialla e la porta sino a Parigi, indossando sul podio finale anche la maglia bianca di vincitore della classifica giovani. A fine novembre gli viene assegnato il prestigioso V\u00e9lo d'Or.\n2008-2010: Astana.\n2008: i successi al Giro e alla Vuelta.\nNella stagione 2008 passa all'Astana, seguendo Bruyneel dopo la chiusura della Discovery Channel. La squadra, in conseguenza del proprio coinvolgimento in numerosi scandali scoppiati l'anno precedente, con corridori quali Matthias Kessler, Aleksandr Vinokurov e Andrej Ka\u0161e\u010dkin risultati positivi a controlli antidoping, non viene invitata alle corse organizzate dall'ASO, tra cui lo stesso Tour de France; Contador non pu\u00f2 quindi difendere il titolo conquistato l'anno precedente, ma continua comunque, nella prima parte di stagione, a mietere successi, con ben sei vittorie tra la fine di marzo e l'inizio di aprile: fra essi le classifiche finali alla Vuelta a Castilla y Le\u00f3n e alla Vuelta al Pa\u00eds Vasco.\nAll'ultimo momento l'Astana decide di farlo partecipare al Giro d'Italia, che inizialmente non era nei programmi della squadra. Il 25 maggio, al termine della 15\u00aa tappa, indossa la sua prima maglia rosa: la porta fino a Milano, dove ad affiancarlo sul podio finale ci sono gli italiani Riccardo Ricc\u00f2 e Marzio Bruseghin; Contador diventa cos\u00ec il secondo spagnolo dopo Miguel Indurain a vincere la \"Corsa Rosa\". Presentatosi alla partenza in condizioni non ottimali, riesce per\u00f2 a difendersi durante la prima settimana di corsa; in seguito cresce fisicamente e nessuno dei suoi avversari riesce pi\u00f9 a scalzarlo dalla vetta. Contador vince il Giro pur senza conquistare alcuna tappa, dimostrando una grande regolarit\u00e0.\nNell'estate dello stesso anno prende parte ai Giochi olimpici di Pechino, dove arriva quarto nella prova a cronometro, a soli 8 secondi dalla medaglia di bronzo. A fine agosto si presenta al via della Vuelta a Espa\u00f1a: il 13 settembre si aggiudica la tappa dell'Alto de l'Angliru, per poi ripetersi anche il giorno successivo con una nuova vittoria parziale, agguantando cos\u00ec la maglia oro, che porter\u00e0 fino a Madrid per conquistare la corsa a tappe spagnola. Contador entra cos\u00ec nella storia, riuscendo a vincere tutti e tre i grandi Giri e scrivendo il suo nome accanto a quelli di Eddy Merckx, Felice Gimondi, Jacques Anquetil e Bernard Hinault, gli unici corridori capaci in passato di conquistare la \"tripla corona\" (si aggiungeranno Vincenzo Nibali nel 2014 e Chris Froome nel 2018); lo spagnolo, per\u00f2, riesce nel filotto in soli 14 mesi e in appena 5 anni di professionismo, diventando al contempo il terzo ciclista a vincere nella stessa stagione Giro e Vuelta (doppietta centrata in precedenza solo da Merckx e Giovanni Battaglin). In quest'edizione della Vuelta, oltre alla maglia oro, conquista anche la maglia bianca della classifica combinata. Al termine della stagione riceve, cos\u00ec come l'anno precedente, il V\u00e9lo d'Or.\n2009: la seconda vittoria al Tour de France.\nDopo i trionfi del 2008, apre la stagione 2009 con la vittoria alla Volta ao Algarve in Portogallo e con due successi di tappa alla Parigi-Nizza, che conclude al quarto posto. Si aggiudica poi due frazioni e la classifica finale alla Vuelta al Pa\u00eds Vasco, e il titolo nazionale a cronometro, il primo in carriera tra gli \u00e9lite (aveva vinto da Under-23 nel 2002).\nAlla vigilia del Tour de France \u00e8 accreditato tra i favoriti, insieme al compagno di squadra e rivale Lance Armstrong, con il quale ben presto si manifesta una mancanza di collaborazione in corsa che sfocia in rivalit\u00e0. Dopo due settimane senza grandi occasioni, con Contador che comunque sferra un attacco sulla salita finale della tappa di Andorra, la svolta arriva nella quindicesima tappa, quando lo spagnolo conquista la maglia gialla vincendo sull'arrivo in salita di Verbier. Tre giorni dopo domina la cronometro di Annecy, consolidando il primato, e nella penultima tappa, con arrivo previsto al Mont Ventoux, controlla agevolmente i ripetuti attacchi del pi\u00f9 diretto avversario in classifica, il lussemburghese Andy Schleck.\nIl 26 luglio porta il simbolo del primato a Parigi, ottenendo il quarto successo su cinque partecipazioni ai grandi Giri; il trionfo del Tour lo fa anche salire al primo posto della classifica mondiale stilata dall'Unione Ciclistica Internazionale. dopo il podio, Contador dichiara di non provare alcuna ammirazione per Armstrong; di contro, su Twitter, il texano definisce il rivale un \"pistolero\" (chiaro il riferimento al classico gesto d'esultanza dello spagnolo) che dovrebbe imparare a rispettare gli altri. A fine annata, grazie ai risultati conseguiti, si aggiudica la classifica finale del Calendario mondiale UCI e viene insignito, per la terza volta consecutiva, del V\u00e9lo d'Or.\n2010: il terzo Tour de France e il caso doping.\nContador apre la stagione 2010 con numerosi successi: tra febbraio e aprile si aggiudica infatti una tappa e la classifica finale della Volta ao Algarve, una tappa e la graduatoria finale della Parigi-Nizza, una tappa e la classifica finale alla Vuelta a Castilla y Le\u00f3n, e si piazza terzo alla Freccia Vallone, battuto in volata da Cadel Evans e Joaquim Rodr\u00edguez. In giugno partecipa quindi al Crit\u00e9rium du Dauphin\u00e9: in quella corsa fa sue due frazioni, la cronometro di apertura e la tappa con arrivo all'Alpe d'Huez; veste la maglia di \"leader\" per tre giorni dovendosi per\u00f2 accontentare del secondo posto finale alle spalle di Janez Brajkovi\u010d.\nDopo la performance dell'anno precedente, e considerati i risultati ottenuti in primavera, Contador si presenta al Tour de France con i favori del pronostico. Durante la corsa lo spagnolo sembra per\u00f2 un po' meno brillante rispetto all'anno precedente, e nella tappa con arrivo a Morzine-Avoriaz viene per la prima volta staccato in salita, seppur di pochissimo, da Andy Schleck. \u00c8 proprio il lussemburghese l'avversario pi\u00f9 ostico: Contador riesce a strappargli la maglia gialla solo al termine della quindicesima tappa, sfruttando un salto di catena del rivale; ci\u00f2 nonostante il rapporto tra i due rimane all'insegna del \"fair play\" e della stima reciproca. Dopo aver preso la \"leadership\" Contador consolida l'esiguo vantaggio, di appena 8 secondi, nell'ultima e decisiva cronometro, non senza difficolt\u00e0: arriva a Parigi con 39 secondi di vantaggio su Schleck e poco pi\u00f9 di 2 minuti su Denis Men'\u0161ov, vincendo il quinto grande Giro consecutivo a soli 27 anni. Il suo terzo Tour de France lo vede trionfare pur senza alcuna vittoria di tappa, come gi\u00e0 gli era accaduto al Giro d'Italia 2008.\nDopo la fine del Tour, annuncia l'intenzione di lasciare l'Astana al termine della stagione; qualche giorno pi\u00f9 tardi, il manager del Team Saxo Bank Bjarne Riis annuncia di averlo messo sotto contratto a partire dal 2011. Sempre a fine luglio Contador rinuncia alla possibilit\u00e0 di partecipare alla Vuelta a Espa\u00f1a dopo che, in un primo momento, sembrava propenso a disputarla. Il 30 settembre Contador viene a sorpresa sospeso provvisoriamente dall'Unione Ciclistica Internazionale in seguito ad una positivit\u00e0 al clenbuterolo riscontrata in un controllo antidoping del 21 luglio precedente, giorno di riposo del Tour de France. L\"entourage\" del ciclista dichiara trattarsi di un caso di \"contaminazione alimentare\". \u00c8 l'inizio del cosiddetto \"Caso Contador\".\n2011-2016: Saxo Bank/Tinkoff.\n2011: la seconda vittoria al Giro.\nIl 27 gennaio 2011, in seguito alla positivit\u00e0 riscontrata nel settembre precedente, Contador viene sospeso per un anno dalla Federciclismo spagnola (RFEC); tuttavia il 16 febbraio una sentenza definitiva della RFEC lo assolve permettendogli il ritorno alla corse. In seguito a questa decisione, UCI e WADA presentano al Tribunale Arbitrale dello Sport un ricorso contro il provvedimento; l'udienza, inizialmente prevista dal 6 all'8 giugno 2011, viene successivamente posticipata e messa in agenda dal 1\u00ba al 3 agosto. In attesa delle decisioni del TAS sulla presunta positivit\u00e0, lo spagnolo inizia la stagione gareggiando \"sub iudice\". In marzo vince due tappe e la classifica finale della Vuelta a Murcia, e la terza tappa e la classifica finale della Volta Ciclista a Catalunya.\nIn maggio si presenta al Giro d'Italia, dove era assente dalla vittoria del 2008. Giunge secondo all'arrivo dell'ottava tappa a Tropea, battuto dal solo Oscar Gatto; il giorno dopo, sull'Etna, stacca gli altri favoriti e vince in solitaria la sua prima tappa al Giro, conquistando al contempo la maglia rosa. Rafforza la \"leadership\" al termine della tredicesima tappa, quando giunge in quota sul Gro\u00dfglockner col solo Jos\u00e9 Rujano, guadagnando oltre 1'30\" sugli altri \"big\", e pure quattro giorni dopo, aggiudicandosi la cronoscalata sul Nevegal. Nella diciannovesima tappa, con arrivo a Macugnaga, recupera ancora una volta tutti i fuggitivi per concedere successivamente al suo ex gregario e amico Paolo Tiralongo la gioia della prima vittoria in carriera. Il 29 maggio a Milano arriva terzo nella cronometro finale, e pu\u00f2 festeggiare la conquista del suo secondo Giro d'Italia, vinto con oltre 6 minuti di vantaggio sul secondo classificato, Michele Scarponi, e quasi 7 sul terzo, Vincenzo Nibali. Oltre alla classifica generale, Contador fa sue anche la classifica a punti e il Premio della Combattivit\u00e0.\nL'11 giugno conferma la sua intenzione di partecipare anche al Tour de France. La partecipazione alla \"Grande Boucle\" non si rivela per\u00f2 fortunata come negli ultimi anni, dato che gi\u00e0 nella prima tappa resta coinvolto in una caduta di gruppo che gli fa perdere 1'20\" sui diretti avversari. \u00c8 vittima di un'altra caduta durante la nona tappa, in cui batte il ginocchio destro: pur rimanendo in gara, l'infortunio gli impedisce di correre in perfette condizioni fisiche, e gli preclude la lotta coi migliori per la maglia gialla. Si rende comunque protagonista nella tappa dell'Alpe d'Huez e nella cronometro di Grenoble, concluse entrambe al terzo posto. Termina quest'edizione del Tour al quinto posto in classifica generale, a 3'57\" dal vincitore, l'australiano Cadel Evans.\n2012: la squalifica retroattiva, il rientro e la vittoria alla Vuelta.\nDopo aver aperto la stagione sportiva 2012 al Tour de San Luis in Argentina con i successi negli arrivi in salita della terza e della quinta tappa, il 6 febbraio seguente Contador viene squalificato dal Tribunale Arbitrale dello Sport per due anni. La squalifica ha effetto retroattivo, con inizio nell'agosto 2010 e conseguente scadenza in data 6 agosto 2012. A Contador vengono quindi revocate le vittorie conseguite nel periodo incriminato, tra cui il Tour de France 2010 e il Giro d'Italia 2011.\nTerminato il periodo di sospensione, Contador si presenta, il 6 agosto, al via dell'Eneco Tour, in cui termina quarto. Il 18 agosto \u00e8 alla partenza della Vuelta a Espa\u00f1a con ambizioni di classifica. Fin dalle prime tappe tenta di conquistare la maglia rossa ma senza riuscire a imporsi. Nell'ottava tappa viene raggiunto e superato sul traguardo, proprio al fotofinish, da Alejandro Valverde. Anche nell'undicesima frazione, una cronometro, chiude secondo, non riuscendo a scalfire la \"leadership\" di Joaquim Rodr\u00edguez. Nella diciassettesima tappa, con una fuga da lontano, ottiene la prima vittoria dopo la squalifica, a Fuente D\u00e9, superando in classifica lo stesso Rodr\u00edguez e vestendo la maglia rossa. Nei giorni seguenti gestisce il margine accumulato, riuscendo a difendersi dagli attacchi dei suoi inseguitori nella penultima frazione di Bola del Mundo: vince cos\u00ec per la seconda volta in carriera la corsa a tappe spagnola.\nIn settembre partecipa alla prova a cronometro dei campionati del mondo di Valkenburg, classificandosi al nono posto, a 2'30\" di distanza dal vincitore, il tedesco Tony Martin. Prende poi parte anche alla prova in linea iridata, che vede trionfare il belga Philippe Gilbert; Contador tenta di sorprendere tutti andando in fuga, ma il suo gruppo viene raggiunto a una trentina di chilometri dall'arrivo. Il 26 settembre si aggiudica la prima corsa in linea della sua carriera da professionista, trionfando sul traguardo di Superga nella 93\u00aa edizione della Milano-Torino.\n2013: il ritorno al Tour.\nCome gi\u00e0 un anno prima, nel 2013 Contador inizia la stagione sportiva in Argentina, al Tour de San Luis, facendo sua la sesta tappa della corsa. Si piazza poi secondo al Tour of Oman, alle spalle del britannico Chris Froome, e terzo alla Tirreno-Adriatico, preceduto da Vincenzo Nibali e dallo stesso Froome; in aprile si classifica quindi quinto alla Vuelta al Pa\u00eds Vasco e terzo alla Klasika Primavera. Dopo la parentesi del Crit\u00e9rium du Dauphin\u00e9 nel quale conclude decimo, ma con un secondo posto nella frazione con arrivo a Valmorel, partecipa nuovamente al Tour de France con ambizioni di vittoria.\nAl primo arrivo in salita della \"Grande Boucle\", nell'ottava tappa, Contador rimane gi\u00e0 staccato dai migliori, perdendo poi altri minuti nei confronti della maglia gialla Froome nella cronometro di Le Mont-Saint-Michel. Riesce a recuperare 1'09\" al capoclassifica nella tredicesima tappa, grazie a un'azione della sua squadra inventata a causa di un cambio di direzione del vento; in seguito perde per\u00f2 altro terreno dai rivali nella frazione con arrivo sul Mont Ventoux. Si riprende nella crono di Chorges, dove termina a pochi secondi dal successo di tappa, battuto ancora una volta da Froome; non riesce, suo malgrado, a restare con i migliori nelle tappe finali dell'Alpe d'Huez, dove perde altri due minuti da Joaquim Rodr\u00edguez e Nairo Quintana e uno dal britannico, e nell'ultima frazione in salita con arrivo ad Annecy-Semnoz. Conclude cos\u00ec quarto nella classifica finale della \"Grande Boucle\", distanziato di 6'27\" dal vincitore.\n2014: il tris alla Vuelta.\nNel 2014 Contador gareggia ancora tra le file della formazione di Riis, divenuta Tinkoff-Saxo. Apre la stagione con una vittoria di tappa in febbraio alla Volta ao Algarve, mentre in marzo si aggiudica la Tirreno-Adriatico davanti al colombiano Quintana e al compagno di squadra Roman Kreuziger: durante la corsa italiana fa sue le due frazioni \"regine\" con gli arrivi in salita di Cittareale/Selvarotonda e di Guardiagrele. Successivamente si aggiudica, nel mese di aprile, la Vuelta al Pa\u00eds Vasco, vincendo la tappa iniziale e amministrando il vantaggio accumulato nelle restanti frazioni.\nA giugno prende parte al Crit\u00e9rium du Dauphin\u00e9 vestendo la maglia di \"leader\" al termine della settima tappa, dopo un attacco nel finale, sfilandola al rivale e capoclassifica Froome. Tuttavia il giorno dopo \u00e8 Andrew Talansky ad aggiudicarsi la corsa, vestendo la maglia gialla al termine dell'ottava e ultima frazione grazie a una fuga da lontano; nella stessa tappa Contador si prodigher\u00e0 in un'azione di rimonta partendo dalla penultima salita, senza riuscire per\u00f2 a raggiungere il gruppo di corridori di cui faceva parte Talansky.\nIn luglio si presenta da favorito, assieme al britannico-keniota Froome, per la conquista del Tour de France. La sua \"Grande Boucle\" parte subito in salita perdendo oltre 2'30\" da Vincenzo Nibali sul pav\u00e9 della quinta tappa, una \"mini Roubaix\" con arrivo ad Arenberg Porte du Hainaut, frazione peraltro caratterizzata dal ritiro di Froome. Nell'ottava tappa con termine a G\u00e9rardmer/La Mauselaine, lo spagnolo \u00e8 protagonista di un duello con Nibali sull'ultima ascesa, che tuttavia lascia praticamente invariato il suo distacco in classifica generale dall'italiano. Vittima poi di una caduta a 90\u00a0km dal traguardo, nella decima frazione con arrivo a Planche des Belles Filles, Contador \u00e8 costretto ad abbandonare la corsa francese a causa di una microfrattura alla tibia.\nNelle settimane seguenti riesce a recuperare per prendere il via, a fine agosto, alla Vuelta a Espa\u00f1a. Partito senza ambizioni di classifica, si rende tuttavia protagonista gi\u00e0 nei primi arrivi in salita, conquistando la maglia rossa di \"leader\" della generale nella decima frazione, una cronometro con arrivo a Borja. Nei giorni successivi non riesce ad allungare in classifica sui diretti rivali, Valverde, Froome e Rodr\u00edguez, venendo pi\u00f9 volte sopravanzato sui traguardi di tappa dai due spagnoli. Nella sedicesima frazione, al termine di un impegnativo trittico sui Picos de Europa, si impone nella tappa \"regina\" con arrivo a La Farrapona/Lagos de Somiedo, incrementando il vantaggio in classifica. Nella ventesima frazione \u00e8 protagonista di un duello con Froome sull'ultima salita di Puerto de Ancares, distanziando il rivale in prossimit\u00e0 dell'arrivo e aggiudicandosi la sua seconda vittoria di tappa, ipotecando di fatto la vittoria finale che arriva il giorno dopo, quando fa sua la terza Vuelta; assieme alla maglia rossa, lo spagnolo conquista anche la classifica combinata.\nDopo aver concluso la classifica World Tour in seconda posizione alle spalle del connazionale Valverde, riceve, a fine stagione, il suo quarto V\u00e9lo d'Or, come miglior ciclista dell'anno.\n2015: il bis al Giro.\nContador inizia la stagione 2015 con l'obiettivo di centrare la \"doppietta\" Giro-Tour, riuscita solo a sei corridori nella storia e mai pi\u00f9 verificatasi dal 1998. Debutta alla Vuelta a Andaluc\u00eda, dove vince una tappa con arrivo in salita e veste la maglia di \"leader\" per tre giorni, perdendola poi in favore del suo rivale Froome, chiudendo la breve corsa a tappe in seconda posizione alle spalle del britannico per soli 2\". In marzo si presenta poi alla Tirreno-Adriatico non riuscendo a difendere la vittoria conquistata l'anno precedente, chiudendo la corsa italiana al quinto posto della generale, a 39\" dal vincitore finale Quintana. A fine mese \u00e8 poi protagonista alla Volta Ciclista a Catalunya, che conclude al quarto posto finale, bench\u00e9 distanziato di pochi secondi dal vincitore Richie Porte.\nIn maggio \u00e8 alla partenza del Giro d'Italia, dov'\u00e8 accreditato quale principale favorito alla vittoria finale. Conquista la maglia rosa gi\u00e0 nella quinta tappa, con arrivo in quota sull'Abetone. Il giorno dopo, durante una frazione adatta ai velocisti, rimane coinvolto in una caduta a 300 metri dalla linea d'arrivo di Castiglione della Pescaia, riscontrando una sublussazione della spalla sinistra che per\u00f2 non gli preclude la prosecuzione della corsa. Mantiene la \"leadership\" fino alla tredicesima tappa quando, rimasto coinvolto in una nuova caduta a poco pi\u00f9 di 3\u00a0km dal traguardo, deve temporaneamente cedere il simbolo del primato all'italiano Fabio Aru, riappropriandosene il giorno dopo nella lunga cronometro da Treviso a Valdobbiadene, quando distanzia il rivale di 2'47\" e sfiora la vittoria di tappa, andata al bielorusso Vasil' Kiryenka. Durante la sedicesima tappa, da Pinzolo all'Aprica, sul Mortirolo \u2014 la Montagna Pantani dell'edizione \u2014 \u00e8 protagonista di una notevole azione: rimasto attardato nella discesa dopo il primo passaggio sull'Aprica per una foratura, comincia l'ascesa del Mortirolo con 53\" di svantaggio sul gruppo di Aru, Mikel Landa e Steven Kruijswijk, riportandosi dopo 4\u00a0km di ascesa solitaria sul trio, che aveva staccato il resto del plotone; giunge al traguardo in terza posizione insieme all'olandese, a 38\" dal connazionale e vincitore Landa, aumentando a 4'02\" il vantaggio sullo stesso basco, diventato il pi\u00f9 prossimo rivale nella generale. Due giorni dopo, nella tappa con arrivo a Verbania, guadagna ulteriori 1'13\" sugli altri uomini di classifica, ipotecando la maglia rosa. Tuttavia nella ventesima e penultima frazione, l'ultima di montagna, lo spagnolo affronta la sua unica giornata di crisi al Giro, staccandosi nella salita verso il Colle delle Finestre \u2014 la Cima Coppi di quell'anno \u2014 e pagando all'arrivo del Sestriere 2'25\" dal vincitore di tappa Aru; ci\u00f2 nonostante Contador conserva un vantaggio nella generale di 2'02\" sull'italiano, nuovamente secondo in graduatoria, e di 3'14\" su Landa, vincendo il giorno dopo a Milano la sua seconda \"Corsa Rosa\". Grazie a questo nuovo successo, Contador diviene l'unico corridore, assieme a Bernard Hinault, ad aver vinto almeno due volte tutti e tre i grandi Giri.\nDopo la vittoria alla corsa a tappe italiana, torna alle gare a met\u00e0 giugno partecipando alla Route du Sud, in preparazione al Tour de France: in questa occasione vince la terza e penultima frazione, davanti al rivale Quintana, grazie a un attacco nell'ultima discesa, balzando al comando della classifica generale della breve corsa francese che conquista il giorno seguente. Si presenta al Tour in veste di favorito alla vittoria finale, assieme a Froome, Quintana e Nibali. Gi\u00e0 nella seconda tappa in Zelanda riesce a guadagnare sul colombiano e sull'italiano, staccandoli di 1'24\" grazie ai \"ventagli\" formatisi dal vento. Nella tappa seguente con traguardo sul Muro di Huy perde per\u00f2 qualche secondo dal trio, in particolare cede 18\" a Froome, che andr\u00e0 ad indossare la maglia gialla, lasciando altro tempo al capoclassifica nella cronosquadre di Plumelec.\nNel primo vero arrivo in salita della decima tappa paga dazio giungendo a La Pierre Saint-Martin a 2'50\" dal britannico e a 1'46\" da Quintana, dimostrando di non aver recuperato dalle fatiche del Giro d'Italia. Nelle seguenti tappe pirenaiche riesce a rimanere nei gruppi di Froome e Quintana, concludendo la seconda settimana in quinta piazza nella generale. Nell'ultima parte di corsa, sulle Alpi, prova qualche attacco sempre rintuzzato dagli avversari, rimanendo inoltre vittima di una caduta nella diciassettesima frazione al termine della quale lascia ulteriori 2'17\" al britannico, compromettendo le ultime velleit\u00e0 di vittoria. Nelle ultime due tappe alpine non tiene il ritmo di Froome e Quintana, venendo scavalcato in classifica anche da Nibali. Termina la \"Grande Boucle\" al quinto posto, distanziato di 9'48\" dall'alfiere della Sky e a pi\u00f9 di quattro minuti dal podio, fallendo l'accoppiata con il Giro.\n2016: l'anno peggiore.\nPer la stagione 2016 Contador focalizza i propri obiettivi nel Tour de France e nei Giochi olimpici di Rio de Janeiro.\nIl debutto stagionale avviene alla Volta ao Algarve: dopo un iniziale appannamento durante la prima tappa di montagna, si aggiudica in solitaria l'ultima frazione sull'Alto do Malh\u00e3o, concludendo terzo nella classifica finale. In seguito \u00e8 protagonista alla Parigi-Nizza: dopo un terzo posto nell'unico arrivo in quota, cerca a pi\u00f9 riprese di scalzare il \"leader\" della generale Geraint Thomas nell'ultima frazione di Nizza, sia con un attacco da lontano a 45\u00a0km dalla conclusione sia sulle rampe dell'ultima erta del Col d'\u00c8ze, dovendosi tuttavia accontentare di un secondo posto sia nella tappa, dietro Tim Wellens, sia nella generale, dove la rimonta si ferma a 4\" da Thomas. Successivamente \u00e8 ancora secondo alla Volta Ciclista a Catalunya, terminando a 7\" da Nairo Quintana. In aprile si aggiudica invece la Vuelta al Pa\u00eds Vasco, riuscendo a scalzare dalla testa della classifica il virtuale \"leader\" Sergio Henao grazie alla vittoria dell'ultima tappa a cronometro di Eibar. Tale affermazione \u00e8 la quarta in carriera nella breve corsa a tappe basca, il che gli permette di raggiungere il primato di Jos\u00e9 Antonio Gonz\u00e1lez.\nTornato alle competizioni dopo circa due mesi al Crit\u00e9rium du Dauphin\u00e9, dimostra subito un ottimo stato di forma, aggiudicandosi il breve prologo iniziale sulla salita di Les Gets. Dopo aver tenuto la maglia di capoclassifica nelle seguenti quattro giornate, cede il simbolo del primato in favore di Froome, il quale riesce a staccarlo nell'arrivo in salita di Vaujany. Nelle rimanenti due tappe non riesce pi\u00f9 a scalfire la leadership del britannico, assestandosi al quinto posto finale a 35\". Presentatosi al via del Tour de France come uno dei papabili alla vittoria finale, \u00e8 subito vittima di una brutta caduta nel corso della prima tappa, la quale gli provoca numerose contusioni sparse sul corpo. Nella frazione seguente \u00e8 di nuovo a terra, pagando al traguardo 48\" dal vincitore, il compagno di squadra Peter Sagan. Nei giorni successivi non riesce a recuperare dai persistenti problemi fisici, perdendo costantemente terreno dai rivali e vedendosi perci\u00f2 costretto ad abbandonare la \"Grande Boucle\" nel corso della nona tappa.\nIn seguito alla decisione di non prendere parte alla manifestazione olimpica di Rio, partecipa ad inizio agosto alla Vuelta a Burgos in preparazione della prossima Vuelta a Espa\u00f1a: con un secondo posto conseguito nell'ultima frazione con arrivo in salita, riesce ad aggiudicarsi la breve corsa a tappe spagnola precedendo per un solo secondo Ben Hermans e Sergio Pardilla.\nAll'appuntamento iberico si presenta in veste di favorito alla vittoria finale assieme a Quintana e Froome. In seguito ad un avvio non eccelso, complici i 52\" persi dai due rivali nella cronosquadre iniziale, nell'ultimo chilometro della settima tappa Contador \u00e8 vittima dell'ennesima caduta della stagione. Nonostante i danni riportati, risale alcune posizioni in classifica in seguito a buone prestazioni nelle tappe successive, dove tuttavia viene costantemente distanziato dai diretti avversari alla vittoria finale. Assestatosi al sesto posto momentaneo al termine della seconda settimana di corsa, il madrileno prova a ribaltare la situazione in proprio favore nel corso della quindicesima frazione: nell'occasione \u00e8 protagonista di un attacco a pi\u00f9 di cento chilometri dall'arrivo assieme, tra gli altri, al \"leader\" Quintana. In prossimit\u00e0 del traguardo viene per\u00f2 staccato di 34\" dal colombiano, recuperando comunque circa un minuto a Esteban Chaves e due a Froome, risalendo in quarta posizione. Recupera un'ulteriore posizione ai danni di Chaves al termine della cronometro di Calp della diciannovesima tappa, perdendola tuttavia in favore dello stesso capitano dell'Orica il giorno seguente nell'arrivo in quota dell'ultima frazione di montagna. Termina la manifestazione iberica al quarto posto, a 4'21\" da Quintana e a soli 13\" dal podio.\nIl 15 settembre viene ufficialmente reso noto il passaggio di Contador alla Trek-Segafredo a partire dalla stagione successiva. Conclude l'annata a fine ottobre all'Abu Dhabi Tour, terminandolo in quinta posizione.\n2017: l'ultima stagione con Trek.\nSotto le direttive di Luca Guercilena, Contador debutta con la nuova squadra alla Vuelta a Andaluc\u00eda palesando gi\u00e0 un buono stato di forma, con un secondo e un terzo posto di tappa, cos\u00ec come un nuovo secondo nella classifica finale, chiusa solamente a 1\" da Valverde. In seguito alla partecipazione all'Abu Dhabi Tour, chiuso per\u00f2 lontano dalle posizioni di vertice, \u00e8 al via della Parigi-Nizza: dopo aver perso terreno nella giornata inaugurale a causa di vari frazionamenti del gruppo causati dal vento, il madrileno scala posizioni in classifica terminando secondo nella cronometro con finale in salita della quarta tappa, piazzamento che ripete anche nella settima e ottava frazione, distanziando in entrambe le occasioni il \"leader\" Henao, non riuscendo, suo malgrado, a completare la rimonta al colombiano per 2\", dovendosi accontentare della piazza d'onore in uno scenario analogo all'edizione precedente. Conclude al secondo posto anche la Volta Ciclista a Catalunya, staccato di 1'03\" da Valverde, e la Vuelta al Pa\u00eds Vasco, di nuovo battuto di 17\" da Valverde.\nDopo due mesi di assenza dalle competizioni, prende il via del Crit\u00e9rium du Dauphin\u00e9 come ultimo appuntamento prima del grande obiettivo stagionale, il Tour de France: lo spagnolo tuttavia, contrariamente al proprio stile cui si aggiunge un precario stato di forma, disputa la corsa a tappe transalpina sulla difensiva e senza particolari spunti, terminando undicesimo e lontano 5'20\" dal danese Jakob Fuglsang. Il 1\u00ba luglio prende il via del Tour de France, cercando l'ultimo assalto alla maglia gialla: tuttavia, in seguito ad alcuni secondi persi sia nella cronometro d'apertura sulle strade tedesche di D\u00fcsseldorf sia nel primo arrivo in salita a La Planche des Belles Filles, lascia pi\u00f9 di quattro minuti ai rivali al termine della nona tappa, abbandonando di fatto ogni velleit\u00e0 di successo finale. Momentaneo undicesimo della generale sposta l'attenzione verso il successo di tappa, concludendo al terzo posto quella di Foix: in seguito ad un attacco sulla seconda salita di giornata, viene battuto da Warren Barguil e Quintana in una volata a quattro. Cerca nuovamente la vittoria nella diciassettesima frazione, quando si rende protagonista di un altro bell'attacco da lontano sul Col de la Croix de Fer: ripresa la fuga di giornata, non riesce per\u00f2 a finalizzare l'azione, andando in difficolt\u00e0 sull'ultima asperit\u00e0 del Col du Galibier e venendo ripreso e staccato anche dagli uomini di classifica. Nonostante una condizione fisica in crescita negli ultimi scampoli di corsa \u2013 conclude sesto nella cronometro individuale di Marsiglia della penultima tappa \u2013 chiude al nono posto la generale della corsa transalpina, lontano 8'49\" dal vincitore Froome.\nIn agosto, attraverso un video pubblicato sul suo profilo Instagram, Contador annuncia il ritiro dalle competizioni al termine dell'imminente Vuelta a Espa\u00f1a. Con il dorsale numero uno, il madrileno prende il via della sua ultima corsa, come di consueto, con ambizioni di vittoria: dopo aver perso per\u00f2 parecchio terreno da tutti i principali rivali gi\u00e0 nella terza tappa a causa di un virus intestinale, attacca in pressoch\u00e9 ogni tappa di montagna, dimostrando una condizione superiore a quella del Tour e riuscendo a rimanere nelle parti alte della generale. Stacca per la prima volta i rivali sull'arrivo in quota della diciassettesima tappa, preceduto sul traguardo dal solo Stefan Denifl, unico reduce della fuga di giornata; tre giorni pi\u00f9 tardi riesce per\u00f2 a vincere la penultima frazione, quella con arrivo sulle dure rampe dell'Alto de l'Angliru \u2014 dove era gi\u00e0 riuscito ad imporsi nell'edizione 2008 \u2014, al termine di una grande azione in solitaria partita all'inizio della salita. In seguito al prestigioso successo di tappa, Contador conclude la competizione al quinto posto, 3'18\" dal vincitore Froome, ponendo fine a una delle carriere pi\u00f9 decorate nella storia dello sport a pedali.\nDopo il ritiro.\nNel settembre 2020 ha fondato, insieme a Ivan Basso, il marchio di biciclette Aurum. Sempre con Basso ha fondato e gestisce la squadra italiana Eolo-Kometa, nata nel 2018 come \"cantera\" della Trek-Segafredo e poi divenuta dal 2021 una formazione ProTeam."}
{"id": "1016172", "revid": "767487", "url": "https://it.wikipedia.org/wiki?curid=1016172", "title": "Meftah Ghazalla", "text": "Carriera.\nGioca nel ruolo di portiere nell'Al-Ittihad ed \u00e8 titolare nella sua Nazionale."}
{"id": "1016174", "revid": "767487", "url": "https://it.wikipedia.org/wiki?curid=1016174", "title": "Tico Torres", "text": "Biografia.\nTorres \u00e8 nato il 7 ottobre 1953 a New York da Emma (italo-cubana) e Hector Torres (cubano), ed \u00e8 cresciuto a Colonia, New Jersey. Ha frequentato la JFK Memorial High School. vive in Florida.\nCarriera musicale.\nPrima di entrare nei Bon Jovi ha suonato live e in studio con Frankie and the Knockouts, Pat Benatar, Chuck Berry, Cher, Alice Cooper e Stevie Nicks. Conobbe i Bon Jovi grazie all'amico Alec John Such, allora bassista della band; si convinse ad accettare la proposta di entrare a far parte del gruppo solo dopo aver assistito ad un'esibizione del frontman Jon Bon Jovi. La canzone \"Only in My Dreams\", contenuta nel boxset \"100,000,000 Bon Jovi Fans Can't Be Wrong\" \u00e8 cantata proprio da Torres. Il 14 aprile 2018 viene inserito con i Bon Jovi nella Rock and Roll Hall of Fame.\nAltre attivit\u00e0.\nOltre alla musica, Tico ha un'altra passione: la pittura. Esibisce le sue opere dal 1994, e la sua prima mostra di successo si \u00e8 tenuta all'Ambassador Gallery di SoHo, a New York. Inoltre ha lanciato una linea di vestiti per bambini: Rock Star Baby.\nVita privata.\nHa divorziato dalla sua prima moglie nel 1983; nel 1996 ha sposato la top model Eva Herzigova, ma due anni dopo anche questo matrimonio \u00e8 naufragato. Nel 2001 Torres si \u00e8 sposato con Maria Alejandra; la coppia ha un figlio, Hector Alexander, nato il 9 gennaio 2004."}
{"id": "1016177", "revid": "287204", "url": "https://it.wikipedia.org/wiki?curid=1016177", "title": "Anders Friden", "text": ""}
{"id": "1016181", "revid": "6923", "url": "https://it.wikipedia.org/wiki?curid=1016181", "title": "Moto Guzzi MGS-01 Corsa", "text": "La MGS-01 Corsa \u00e8 una motocicletta prodotta inizialmente dal gruppo costruttore di \"special\" Ghezzi &amp; Brian su base Moto Guzzi e che, nel luglio 2004 la Guzzi presenta sotto proprio marchio.\nDescrizione.\nMoto nata per correre, motorizzata dapprima con il motore a 4 valvole ancora attuale del Dr. John, oggi motorizzata BigBore, \u00e8 stata capace di vincere nel 2006 e 2007 la \"BOTT, Battle of the Twins\", a Daytona, , e di vincere il campionato italiano di SuperTwins, il campionato delle bicilindriche nel 2006 e nel 2007.\nLa moto non esiste in versione stradale anche se su richiesta viene prodotta in versione corsa (comunque logicamente non omologata e di costo intorno ai 25.000 euro).\nLa colorazione \u00e8 rossa, come molti modelli della casa Guzzi. Il motore originale di questa moto \u00e8 di 1.225 cm\u00b3 raffreddato ad aria capace di 122cv anche se il \"BigBore\" usato a Daytona nel 2007 supera i 1.300\u00a0cm\u00b3 con oltre 165 CV di potenza erogata e raffreddamento a liquido. Il motore utilizza pistoni Cosworth Racing.\nPur avendo un peso superiore di circa 15\u201325\u00a0kg rispetto alle classiche racing bicilindriche del settore la perfetta combinazione di un'ottima ciclistica e di un motore capace di sprigionare 9kgm gi\u00e0 a 2.800 giri, con un picco di 11,6kgm a 6.400 giri, la rende molto competitiva.\nDal progetto originale di Ghezzi sono state effettuate nel corso degli anni delle modifiche tra cui quella pi\u00f9 evidente, la riduzione della plancia sotto la moto, che l'ha resa una moto quasi nuda."}
{"id": "1016182", "revid": "1748167", "url": "https://it.wikipedia.org/wiki?curid=1016182", "title": "Giulio Cesare Carcano", "text": "Biografia.\nLaureatosi al Regio Istituto Tecnico Superiore (il futuro Politecnico) nel 1934, prest\u00f2 il servizio militare e venne assunto in Moto Guzzi nel 1936. Dopo un primo periodo di apprendistato nella progettazione di moto militari, si mise in luce nelle competizioni con il modello \"Condor\" che, unitamente alle successive versioni \"Dondolino\", \"Gambalunga\" e \"Gambalunghino\", le quali avevano rispettivamente cilindrate di 500cc per le prime due, l'ultima, invece, era equipaggiata con un motore da 250cc. Lavor\u00f2 anche su una motocicletta da compezione bicilindrica basata sul motore della condor, suo capolavoro motociclistico fu li motore 500cc V8 che vide la luce nel 1955 sulle guzzi 500 da competizione. fu protagonista di una impressionante serie di vittorie sui circuiti di tutto il mondo.\n\u00c8 stato l'autore di diverse motociclette, dalla \"Otto Cilindri\" del 1955 al motore bicilindrico a V trasversale di 90\u00b0, montato per la prima volta sulla \"V7 700\"' nel 1965 e che, con la medesima architettura, \u00e8 divenuto il simbolo stesso della casa di Mandello.\nL'ingegner Carcano rimase sempre legato all'azienda di Mandello del Lario sino al 1965, proseguendo poi la sua attivit\u00e0 nel campo delle imbarcazioni, applicando nel canottaggio agonistico una modifica usata oggi in tutto il mondo: sul 4- (quattro senza) la formazione classica prevede che i remi siano alternati (uno destro uno sinistro, uno destro uno sinistro); la sua innovazione consisteva nell'avere il primo e il quarto da un lato e i due centrali dall'altro; questa innovazione fece vincere alla Canottieri Moto Guzzi numerosi titoli e successivamente a tanti equipaggi di varie nazioni. \nNel campo delle imbarcazioni a vela realizz\u00f2 tra l'altro un 5,50 (5,50 non \u00e8 la lunghezza ma il risultato di una divisione nella quale sono previsti vari parametri; \u00e8 quindi un tipo di barca che lascia ampi spazi alla creativit\u00e0 del disegnatore). Timonando in persona il \"Volpina\", giunse terzo ai campionati mondiali.\nUtilizz\u00f2 la galleria del vento della Guzzi per disegnare l'aerodinamica del bob a 2 dell'Aeronautica che vinse le Olimpiadi di Cortina.\nMuore alla soglia dei novantacinque anni nella sua casa di Mandello."}
{"id": "1016183", "revid": "767487", "url": "https://it.wikipedia.org/wiki?curid=1016183", "title": "Barenaked Ladies", "text": "I Barenaked Ladies (spesso si usa l'abbreviazione BNL o BnL) \u00e8 un gruppo alternative rock canadese composto fino al 2009 da 5 artisti: Jim Creeggan, Kevin Hearn, Ed Robertson, Tyler Stewart e Steven Page che lascia il gruppo per intraprendere la carriera solista (in passato anche da Andy Creeggan). Si forma a Scarborough (Ontario) nel 1988 e raggiunge il successo a Toronto nel 1990 con una cassetta autoprodotta. Sono molto conosciuti per i loro singoli (Tra cui \"One Week\", \"Pinch Me\", \"If I had $ 1000000\" e \"Brian Wilson\"), per la sigla della sitcom \"The Big Bang Theory\" (\"The History of Everything\") e per lo stile \"divertente\" delle loro esibizioni. Hanno venduto almeno 15 milioni di dischi fra singoli e album.\nOrigini.\nAll'inizio i Barenaked Ladies erano formati da due soli elementi: Ed Robertson e Steven Page. I due avevano frequentato la stessa scuola, ma non la stessa classe perch\u00e9 Robertson era di un anno pi\u00f9 anziano. Si incontrano ad un concerto di Peter Gabriel svoltosi all'Harvey Restaurant, si conoscono e scoprono di avere gusti molto simili. I due diventano amici e Steve, quando si ritrova con un biglietto in pi\u00f9 per il concerto di Bob Dylan, invita Ed e insieme assistono allo spettacolo dell'Exhibition Stadium (molto probabilmente il 29 agosto 1988). \u00c8 il periodo in cui il gruppo di Bob Dylan \u00e8 guidato da G.E. Smith e a loro non piace molto; Robertson addirittura descrive l'esibizione come orribile. I due si vogliono divertire, si fingono critici musicali e iniziano ad inventare storie sul gruppo di Bob Dylan attribuendogli anche nomi di fantasia; uno di questi \u00e8 appunto \"Barenaked Ladies\".\nRobertsons aveva accettato di esibirsi con il suo gruppo in una competizione tra band al Nathan Philips Square per una manifestazione. Il gruppo per\u00f2 si scioglie proprio quando Ed riceve la telefonata di conferma per la sua partecipazione, lui risponde che il nome del gruppo \u00e8 cambiato in \"Barenaked Ladies\", ricordando il concerto di Bob Dylan; quindi chiama Page e gli chiede se vuole intervenire con lui. Lo show si svolge il 1\u00ba ottobre 1988, ma invece di competere i due danno spettacolo sul palco. Vengono notati e sono invitati ad aprire un'altra manifestazione locale molto importante, il Razorbacks. Anche in questo caso si divertono molto, soprattutto improvvisando. Nel 1989 realizzano \"Buck Nacked\", registrato in scantinati e in camere da letto. Una sera, a Toronto, Ed e Steve invitano dei loro amici, il percussionista Andy Creeggan e il bassista Jim Creeggan, che entrano a far parte del gruppo. Con il loro arrivo nasce nel 1990 \"Barenaked Lunch\", una registrazione eseguita in modo poco corretto.\nDopo sei mesi Andy parte per l'Ecuador e la band perde il suo percussionista, sostituito in estate da Tyler Stewart. Durante l'assenza di Andy il gruppo guadagna una certa attenzione vincendo gli YTV Achievement Awards. Al suo ritorno nel 1991, Andy prova ad avvicinarsi alle tastiere, pur divertendosi ancora con le percussioni (solitamente congas) in alcune canzoni. Il gruppo intraprende molto velocemente il primo tour in Canada.\nIl successo iniziale in Canada.\nLa prima canzone realizzata dalla formazione a 5 \u00e8 \"Yellow Tape\" nel 1991. Il gruppo spende dai 20.000 ai 30.000 $ per inviarne una copia a tutte le etichette discografiche canadesi, ma nessuna mostra il minimo interesse; tuttavia, grazie al passaparola la gente inizia a richiederla tanto che i Barenaked Ladies ottengono con questo brano il Disco di Platino in Canada.\nIl distacco da Page.\nIl 24 febbraio del 2009 Steven Page annuncia di lasciare i Barenaked Ladies per seguire una carriera solista. I restanti quattro membri della band continuano come quartetto. Successivamente ha affermato di non avere intenzione di tornare insieme ai suoi vecchi compagni."}
{"id": "1016184", "revid": "14691", "url": "https://it.wikipedia.org/wiki?curid=1016184", "title": "Africa sub-sahariana", "text": ""}
{"id": "1016191", "revid": "466539", "url": "https://it.wikipedia.org/wiki?curid=1016191", "title": "Sergio Filippini", "text": "Biografia.\nTornitore per diversi anni, diventa poi attore teatrale e televisivo, protagonista in molte opere in dialetto ticinese, ed \u00e8 quindi molto conosciuto in Cantone Ticino e in Lombardia. La sua interpretazione pi\u00f9 riuscita \u00e8 sicuramente quello del detective Sergio Colmes nella serie televisiva gialla \"Sergio Colmes indaga\", andata in onda dal 1999 al 2005. Filippini \u00e8 stato anche l'autore di un libro, \"Gli asini di Arbedo\", pubblicato nel 2009 e nel quale ha raccolto aneddoti, tradizioni e personaggi del suo comune d'origine. \u00c8 scomparso nel 2014 all'et\u00e0 di 76 anni a seguito di problemi cardiovascolari."}
{"id": "1016192", "revid": "1658919", "url": "https://it.wikipedia.org/wiki?curid=1016192", "title": "Moto Guzzi V7 700", "text": "La Moto Guzzi V7 700 \u00e8 un modello di motocicletta turistico prodotto dalla casa di Mandello dal 1965 al 1969. \u00c8 la capostipite dei modelli con il celebre motore a V longitudinale, divenuto il principale emblema tecnico distintivo della Moto Guzzi.\nStoria.\nLa leggenda vuole che durante la visita ufficiale negli Stati Uniti, il 28 febbraio 1956, il Presidente della Repubblica Italiana Giovanni Gronchi avesse potuto ammirare le mastodontiche Harley Davidson della scorta presidenziale e, quando Eisenhower arriv\u00f2 in visita a Roma, il 4 dicembre 1959, Gronchi not\u00f2 la grande differenza tra le moto americane e le vecchie Moto Guzzi Falcone, in dotazione ai Corazzieri.\nPer ovviare al problema d'immagine, Gronchi annunci\u00f2 l'intenzione di ordinare una ventina di Harley Davidson per i Corazzieri, ma nel suo \"entourage\" gli fecero notare che sarebbe stato poco opportuno l'acquisto di moto estere, da parte del rappresentante di uno dei paesi di maggior prestigio mondiale per la produzione motociclistica, soprattutto in un momento di forte crisi del settore.\nLa produzione motociclistica italiana del secondo dopoguerra era per\u00f2 orientata verso mezzi di piccola e media cilindrata e l'iniziativa cadde nel dimenticatoio. Ciononostante, la burocrazia statale aveva ormai ricevuto l\"'input\" e si mise lentamente in movimento per dotare le forze armate di motocicli moderni, all'altezza della situazione e del prestigio nazionale.\nIl contesto.\nIl 23 maggio 1963 fu bandito il concorso pubblico per la fornitura alle forze armate di un motociclo che si vuole robusto, veloce e tanto affidabile da poter percorrere almeno 100.000 chilometri senza rotture o manutenzioni straordinarie.\nLa commessa si annunciava importante e le maggiori case motociclistiche italiane, afflitte dalla crisi determinata dalla grande motorizzazione di massa di stampo automobilistico, avviata dalla FIAT, presero in seria considerazione l'opportunit\u00e0, prepararono le loro proposte per la prevista serie di severissimi collaudi. Tra queste la Moto Guzzi, in quegli anni durante una difficile fase amministrativa di transizione che, in seguito alla morte di Giorgio Parodi e alla grave malattia di Carlo Guzzi, era gestita dal fratello del cofondatore Enrico Parodi, in attesa di essere assorbita, nel febbraio 1967, dalla SEIMM. L'incarico venne affidato a Giulio Cesare Carcano, assistito da Enrico Cantoni e Umberto Todero.\nLe origini del motore.\nNonostante il propulsore della \"V7\" sia divenuto uno dei motori pi\u00f9 celebri della produzione motociclistica mondiale, le sue origini sono ben precedenti al progetto \"V7\" e non sono relative all'impiego motociclistico.\nInfatti, questo motore fu progettato per autonoma iniziativa di Giulio Cesare Carcano, nel 1959, allo scopo di proporre alla FIAT una valida alternativa per equipaggiare la versione sportiva del modello Nuova 500. Due anni prima, le stravincenti case italiane Moto Guzzi, Mondial e Gilera avevano siglato il celebre \"patto d'astensione\" che le impegnava a non partecipare ufficialmente alle competizioni del motomondiale, considerate economicamente troppo gravose. Il \"reparto corse\" della Moto Guzzi, quindi, venne trasformato in \"reparto sperimentazione\", con il compito di studiare nuovi modelli che offrissero all'azienda diversi sbocchi produttivi.\nNel quadro di tali intenzioni, il motore a V fu realizzato nella prima versione prototipale di 594 cm\u00b3 e installato a bordo di una Fiat Nuova 500 D. Dopo le prime prove su strada, la vettura venne dotata di tamburi maggiorati, per consentire una frenata in linea con l'aumento delle prestazioni. La \"500\" con il motore Guzzi, infatti, disponeva di 34 CV, in luogo dei 18\u00a0CV originali, e raggiungeva una velocit\u00e0 massima di 138 km/h, con accelerazioni di tutto rispetto.\nL'esemplare modificato venne testato dalla FIAT, ma non si giunse ad un fattivo accordo di collaborazione tra le due aziende ed il progetto fu accantonato. I prototipi di quel propulsore sono custoditi nel museo aziendale della Moto Guzzi.\nLa nascita.\nLa versione originaria, siglata semplicemente \"V7\" era dotata di un motore da 700cm\u00b3 dalla potenza di circa 50 cv SAE. Si trattava di una classica moto da strada priva di orpelli particolari se non di un paracilindri cromato, ancora priva degli indicatori di direzione e di protezioni aerodinamiche. La lunga sella permetteva comodamente il viaggio in due persone, infatti fu molto apprezzata anche come moto da turismo, vista anche la buona velocit\u00e0 di crociera raggiungibile.\nUno dei suoi tratti distintivi era la presenza delle innovative facce a specchio sul serbatoio, presente in tutti i modelli ad esclusione di quella militare.\nLa sua nascita si deve alla richiesta della Polizia di avere un veicolo polivalente in grado di sostituire quello che ha rappresentato il modello tuttofare per molto tempo, il Falcone.\nIl modello militare vide cos\u00ec la luce, con il motore a V di 90\u00b0 che ha fatto la storia del marchio dell'Aquila negli ultimi cinquant'anni, nel 1963, mentre la versione civile dello stesso motociclo venne presentata al Salone del ciclo e motociclo di Milano del 1965.\nIl progetto originale fu dell'ingegner Giulio Cesare Carcano che si avvalse della collaborazione del suo team di fiducia capitanato da Umberto Todero. Dopo l'uscita dall'azienda di Carcano il progetto con le sue evoluzioni successive venne seguito dal suo collaboratore originale e dal nuovo acquisto aziendale, Lino Tonti.\nAncora oggi \u00e8 famoso per la possibilit\u00e0 infinita di modifiche e di alleggerimenti che la portarono anche a versioni da corsa da parte di privati. Modifiche sostanziali potevano essere fatte ai ripari, agli ingranaggi della pompa dell'olio, alle astine, al volano.\nIl peso di 228 kg non influiva particolarmente sulle prestazioni, anche se metteva a nudo quello che risultava il suo tallone d'Achille fin dall'inizio, la scarsa potenza dell'impianto frenante.\nCon l'avvento delle sue derivate V7 Special e V7 Sport, dotate di propulsore dalla cilindrata aumentata a 750\u00a0cm\u00b3, ci si trov\u00f2 davanti a veicoli maggiormente competitivi anche nei confronti della produzione giapponese del periodo. Altra versione importante derivata dalla V7 fu la prima serie della California in cui vennero presentate le protezioni aerodinamiche per il pilota ed il passeggero nonch\u00e9 i set di borse per il turismo itinerante.\nIl nome \"V7\" \u00e8 stato rispolverato dall'azienda di Mandello del Lario nel 2007 con la presentazione della Moto Guzzi V7 Classic."}
{"id": "1016195", "revid": "24989", "url": "https://it.wikipedia.org/wiki?curid=1016195", "title": "J Geils Band", "text": ""}
{"id": "1016197", "revid": "124659686", "url": "https://it.wikipedia.org/wiki?curid=1016197", "title": "Moto Guzzi Quota", "text": "La Quota \u00e8 una motocicletta Moto Guzzi presentata nel 1992 con motorizzazione da 1000 cm\u00b3 e prodotta sino al 2001; le ultime versioni dal 1998 beneficiarono di un aumento della cilindrata a 1.100\u00a0cm\u00b3.\nAltre modifiche furono una sella pi\u00f9 bassa, un frontale con faro unificato di nuovo disegno, freni Brembo, steli forcella di diametro maggiore.\nIl contesto.\nQuesta moto \u00e8 una grossa enduro accreditata da un ottimo telaio e motore (nella solita configurazione bicilindrica a V). Rispetto agli altri modelli Guzzi del periodo equipaggiati dallo stesso tipo di motore, l'erogazione della potenza \u00e8 stata leggermente addolcita per semplificare l'utilizzo in fuoristrada.\nCertamente il suo peso, di circa 245\u00a0kg, non favoriva la guida sugli sterrati, in compenso era dotata di un'agilit\u00e0 insospettabile per la mole e la carenatura abbastanza estesa era protettiva anche a velocit\u00e0 elevate, favorendo il suo utilizzo sia stradale che autostradale.\nIl mancato rilancio commerciale della casa motociclistica dell'\"Aquila\" provoc\u00f2, a questa bella e innovativa moto, scarsa pubblicit\u00e0.\nL'acquisizione da parte dell'Aprilia, che nel frattempo aveva presentato la ETV 1000 Caponord, ne decret\u00f2 la fine della produzione.\nAlla fine del 2007, \u00e8 stata sostituita dalla Moto Guzzi con il nuovo modello Stelvio."}
{"id": "1016198", "revid": "547034", "url": "https://it.wikipedia.org/wiki?curid=1016198", "title": "Contea di Giaffa e Ascalona", "text": "La Contea di Giaffa e Ascalona fu una della quattro signorie maggiori del regno crociato di Gerusalemme in Palestina, secondo le cronache del giurista del XIII secolo Giovanni di Ibelin.\nStoria.\nLa citt\u00e0 di Giaffa venne fortificata per volere di Goffredo di Buglione dopo la Prima Crociata nel 1100 e vanamente rivendicata da Dagoberto arcivescovo di Pisa, primo Patriarca Latino di Gerusalemme.\nEssa rimase parte del territorio del regno fino a quando non venne assegnata a Ugo di Le Puiset nel 1110.\nQuando Ugo II di Le Puiset si ribell\u00f2 a Folco di Gerusalemme nel 1134, la signoria venne divisa in vari possedimenti minori, mentre la citt\u00e0 di Giaffa divenne dominio de re di Gerusalemme.\nPoco tempo dopo la citt\u00e0 fu concessa in appannaggio al secondo figlio di Folco, Amalrico I.\nQuando nel 1153 il primogenito di Folco, Baldovino III conquist\u00f2 la citt\u00e0 di Ascalona, quest'ultima venne annessa al territorio di suo fratello minore Amalrico.\nLa signoria pass\u00f2 diverse volte sotto il diretto controllo della famiglia reale del Regno di Gerusalemme, quando i suoi legittimi titolari si univano in matrimonio con questi ultimi, fino a quando nel 1221 essa non venne affidata a Gualtieri IV di Brienne da suo zio, il re consorte del regno di Gerusalemme, Giovanni di Brienne.\nGiaffa fu riconquistata da Saladino dopo la battaglia di Hattin nel 1187 e ripresa da Riccardo Cuor di Leone nel 1191. \nIntorno al 1250 essa pass\u00f2 sotto il controllo della potente famiglia degli Ibelin, che la persero definitivamente a seguito \ndella conquista di Giaffa da parte di Baybars nel 1268; rimase agli Ibelin solo il titolo nobiliare. \nLista dei Conti.\nConti titolari.\nNel 1268 i musulmani riconquistarono la signoria e della Contea rimase solo il titolo\nSignorie vassalle della Contea di Giaffa ed Ascalona.\nLa Contea di Giaffa ed Ascalona contava alcune signorie vassalle: "}
{"id": "1016200", "revid": "916580", "url": "https://it.wikipedia.org/wiki?curid=1016200", "title": "Kiwano", "text": ""}
{"id": "1016201", "revid": "1793900", "url": "https://it.wikipedia.org/wiki?curid=1016201", "title": "Lega cattolica (Germania)", "text": "La Lega cattolica (in latino: \"Liga Catholica\"; in tedesco: \"Katholische Liga\") fu un'alleanza siglata nel luglio del 1609, fra gli stati tedeschi cattolici in opposizione all'Unione evangelica formata dagli stati tedeschi protestanti. Le tensioni tra le due alleanze sfociarono nella cosiddetta Guerra dei trent'anni.\nStoria.\nLa Lega cattolica and\u00f2 a sostituire la lega di Landsberg, sciolta per bancarotta nel 1599. Il fondatore fu Massimiliano I di Baviera, che ne fu anche il suo primo comandante generale. Nel 1609 i reali di molti piccoli stati del Sacro Romano Impero si riunirono a Monaco per firmare il trattato, che li impegnava in un'alleanza militare per nove anni.\nVerso il termine dei nove anni, vi fu la guerra tra Ferdinando II d'Asburgo e Federico V Elettore Palatino. L'Unione evangelica, invece di parteggiare per Federico V contro la Lega cattolica, che sosteneva Ferdinando, scelse la neutralit\u00e0 col Trattato di Ulma. La Lega sconfisse Federico e il suo esercito nella Battaglia della Montagna Bianca (1620) durante la prima fase della guerra. La Lega cattolica fu successivamente sciolta con la Pace di Praga (1635)."}
{"id": "1016204", "revid": "169529", "url": "https://it.wikipedia.org/wiki?curid=1016204", "title": "Aristotele contempla il busto di Omero", "text": "Aristotele contempla il busto di Omero \u00e8 un dipinto a olio su tela (143,5x136,5\u00a0cm) realizzato nel 1653 dal pittore Rembrandt Harmenszoon Van Rijn.\nStoria.\nConservata al Metropolitan Museum of Art di New York l'opera, firmata e datata \"REMBRANDT F. 1653\", \u00e8 la prima di un trittico che comprende Alessandro Magno e \"Omero\", a celebrazione dei pi\u00f9 grandi uomini della Grecia antica. Aristotele tiene una mano destra su un ritratto scultoreo di Omero, mentre la sinistra \u00e8 posata sulla catena d'oro da cui pende un ritratto di Alessandro Magno, suo allievo. Nel quadro compaiono cos\u00ec anche le due opere successive, appena accennate.\nFu eseguita per il nobile siciliano Antonio Ruffo, che la pag\u00f2 500 fiorini, e gli fu inviata a Messina nel 1654. Il Ruffo, nel 1660, commission\u00f2 al Guercino una tela raffigurante una mezza figura che si potesse accordare con il dipinto del Rembrandt: a questo scopo gli invi\u00f2 uno schizzo dell'opera che il Guercino interpret\u00f2 come un \"Fisionomista\" che stesse studiando su una scultura i lineamenti di un volto, proponendo di dipingere in correlazione un \"Cosmografo\" intento a studiare un mappamondo.\nL'anno successivo, il Ruffo invi\u00f2 a Mattia Preti gli schizzi dei dipinti del Rembrandt e del Guercino, richiendo un altro dipinto che ad essi si accordasse e il Preti dipinse un \"Dionigi di Siracusa\". Le opere del Guercino e del Preti sono tuttavia andate perdute.\nLa famiglia Ruffo conserv\u00f2 il dipinto fino al 1760; pervenuto in Inghilterra, pass\u00f2 nel 1928 al collezionista americano Alfred Erickson e fu acquistato il 15 novembre 1961 dal Metropolitan Museum per 2.300.000 dollari, la pi\u00f9 alta cifra mai spesa fino ad allora per un quadro."}
{"id": "1016206", "revid": "690118", "url": "https://it.wikipedia.org/wiki?curid=1016206", "title": "Moto Guzzi GT &quot;Norge&quot;", "text": "La Moto Guzzi GT \u00e8 una motocicletta sottocanna costruita alla fine degli anni 1920 dalla casa motociclistica di Mandello del Lario.\nChiamata anche \"la moto dell'impresa\" la Moto Guzzi \"GT\" \u00e8 stata la protagonista del celebre raid compiuto nel 1928 da Giuseppe Guzzi, partito da Mandello e arrivato al circolo polare artico in 28 giorni, consumando 182 litri di benzina e tre pneumatici; in onore appunto del raid a Capo Nord coronato da successo il modello acquis\u00ec il nome \"Norge\" in ricordo del famoso dirigibile omonimo che aveva esplorato la regione artica.\nLa \"GT\" fu anche la prima moto ad essere dotata di telaio elastico che offre pi\u00f9 comfort al pilota, senza compromettere le doti di stabilit\u00e0. Il motore era un monocilindrico a 4 tempi da 498,4cm\u00b3 di cilindrata alimentato a carburatore e il cambio era a tre marce.\nIl modello e la sua impresa sono stati anche ricordati con la rievocazione del 2006 effettuata a bordo delle nuove Norge 1200."}
{"id": "1016212", "revid": "36426", "url": "https://it.wikipedia.org/wiki?curid=1016212", "title": "Stili", "text": ""}
{"id": "1016213", "revid": "36426", "url": "https://it.wikipedia.org/wiki?curid=1016213", "title": "Strutture non spingenti", "text": ""}
{"id": "1016214", "revid": "36426", "url": "https://it.wikipedia.org/wiki?curid=1016214", "title": "Travi", "text": ""}
{"id": "1016215", "revid": "36426", "url": "https://it.wikipedia.org/wiki?curid=1016215", "title": "Intonaci", "text": ""}
{"id": "1016217", "revid": "916580", "url": "https://it.wikipedia.org/wiki?curid=1016217", "title": "Cucumis", "text": "Cucumis \u00e8 un genere di piante appartenente alla famiglia delle Cucurbitacee.\nEtimologia.\nIl nome generico deriva dal latino \"cucumis\", -\"eris\", \"cocomero\".\nTassonomia.\nComprende le seguenti specie:"}
{"id": "1016222", "revid": "33689", "url": "https://it.wikipedia.org/wiki?curid=1016222", "title": "Linea di terra", "text": ""}
{"id": "1016224", "revid": "44876", "url": "https://it.wikipedia.org/wiki?curid=1016224", "title": "Stadio Vincenzo Presti", "text": "Lo stadio comunale Vincenzo Presti, noto pi\u00f9 semplicemente come Vincenzo Presti, \u00e8 un impianto calcistico situato a Gela, nel quartiere Giardinelli, che fa angolo con la via Venezia, principale strada che attraversa tutta la citt\u00e0 e la via Niscemi.\nLo stadio, nato agli inizi degli anni cinquanta circa, fu battezzato con il nome dell'omonima contrada in cui venne costruito, il \"Giardinelli\". Successivamente la struttura fu intitolata all'atleta gelese Vincenzo Presti.\nDal 1994, la struttura ospita le partite interne della principale societ\u00e0 calcistica della citt\u00e0, il Gela.\nConcerti.\nIl 28 luglio 2012, la struttura ha ospitato l'ultima tappa del tour musicale intitolato \"L'amore \u00e8 una cosa semplice\" del cantautore veneto-laziale Tiziano Ferro, in occasione, lo stadio ha visto la partecipazioni di circa 5.700 persone provenienti da tutta la Sicilia."}
{"id": "1016225", "revid": "287204", "url": "https://it.wikipedia.org/wiki?curid=1016225", "title": "Ploermel", "text": ""}
{"id": "1016226", "revid": "17351", "url": "https://it.wikipedia.org/wiki?curid=1016226", "title": "Sikorsky H-3 Sea King", "text": ""}
{"id": "1016228", "revid": "124675772", "url": "https://it.wikipedia.org/wiki?curid=1016228", "title": "Naumachia", "text": "La naumachia (in latino \"naumachia\", dal greco antico \u03bd\u03b1\u03c5\u03bc\u03b1\u03c7\u03af\u03b1/naumach\u00eda, letteralmente \u00abcombattimento navale\u00bb) indica nel mondo romano sia uno spettacolo rappresentante una battaglia navale, sia il bacino, o in senso lato l'edificio in cui si tenevano.\nStoria.\nLe prime naumachie.\nLa prima naumachia conosciuta \u00e8 quella organizzata da Giulio Cesare a Roma nel 46 a.C. per il suo quadruplice trionfo. Dopo aver fatto scavare un ampio bacino vicino al Tevere, nel Campo Marzio, capace di contenere vere biremi, triremi e quadriremi, ingaggi\u00f2 tra i prigionieri di guerra 2000 combattenti e 4000 rematori. Nel 2 a.C., per l'inaugurazione del tempio di Marte Ultore (Marte Vendicatore), Augusto diede una naumachia che riproduceva fedelmente quella di Cesare. Come ricorda egli stesso nelle \"Res gest\u00e6\", fece scavare sulla riva destra del Tevere, nel luogo denominato \"bosco dei cesari\" (\"nemus Caesarum\"), un bacino dove s'affrontarono 3000 uomini, senza contare i rematori, su 30 vascelli con rostri, e molte unit\u00e0 pi\u00f9 piccole.\nClaudio nel 52 diede una naumachia su un vasto specchio d'acqua naturale, il lago Fucino, per inaugurarne i lavori di prosciugamento attraverso l'apertura dei cunicoli di Claudio. I combattenti erano dei condannati a morte. Si sa in particolare da Svetonio che i \"naumachiarii\" (combattenti nella naumachia) prima della battaglia salutarono l'imperatore con una frase divenuta famosa: \"Morituri te salutant\". Una tradizione erronea se n'\u00e8 appropriata per farne una frase rituale dei gladiatori all'imperatore, mentre in realt\u00e0 viene attestata solo in questa occasione.\nLa naumachia era quindi uno spettacolo pi\u00f9 micidiale di quello dei gladiatori: quest'ultimo impegnava degli effettivi meno importanti, le battaglie non terminavano sistematicamente con la morte dei vinti. L'apparizione delle naumachie \u00e8 strettamente legata a quella, leggermente anteriore, d'un altro spettacolo, il \u00ab combattimento fra truppe \u00bb che non ingaggiava dei combattenti a coppie, ma due piccole armate. Proprio in queste ultime i combattenti erano pi\u00f9 sovente dei condannati senza allenamento specifico rispetto ai veri gladiatori. Cesare, creatore della naumachia, traspose semplicemente in un ambiente navale il principio delle formazioni di battaglia terrestre.\nTuttavia, in rapporto ai combattimenti fra truppe, le naumachie avevano la peculiarit\u00e0 di sviluppare dei temi storici o pseudo-storici: ogni flotta che s'affrontava incarnava un popolo celebre per la sua potenza marittima nella Grecia classica o l'Oriente ellenistico: Egizi e Fenici per la naumachia di Cesare, Persiani ed Ateniesi per quella augustea, Siculi e Rodii per quella di Claudio. Inoltre, abbisognava di mezzi considerevoli, superiori persino a quelli dei pi\u00f9 grandi combattimenti con truppe. Questo fattore rendeva la naumachia uno spettacolo riservato ad occasioni eccezionali, strettamente legato a celebrazioni dell'imperatore, sue vittorie e suoi monumenti. L'irriducibile specificit\u00e0 dello spettacolo e dei suoi temi tratti dalla storia del mondo greco ne spiega l'origine del termine: una trascrizione fonetica della parola greca indicante una battaglia navale (\u03bd\u03b1\u03c5\u03bc\u03b1\u03c7\u03af\u03b1 / \"naumakh\u00eda\"), indicante in seguito anche i vasti bacini artificiali ad essa dedicata.\nLa fine delle naumachie antiche.\nL'introduzione di tecnologie nuove inizialmente port\u00f2 all'incremento delle naumachie. Le prime tre naumachie si tennero a circa 50 anni di distanza; le sei seguenti, la maggior parte delle quali ha avuto luogo in anfiteatri, si tennero a distanza di 30 anni. Meno care in termini materiali e umani, poterono tenersi con maggior frequenza. Meno grandiose, diventavano una caratteristica dei giochi, ma non potrebbero essere considerate eccezionali. Anche le iconografie testimoniano questa moda delle naumachie. Delle circa venti rappresentazioni di naumachie nell'arte romana, quasi tutte sono del quarto stile pompeiano, all'epoca di Nerone e dei Flavi.\nDopo il periodo dei Flavi, le naumachie scompaiono dai testi quasi del tutto. Ad eccezione di una menzione nella Historia Augusta, una fonte tarda di limitata attendibilit\u00e0, leggiamo di un'altra naumachia solamente nel calendario dei Fasti (fastia) di Ostia, grazie al quale sappiamo che Traiano inaugura nel 109 un bacino destinato alle battaglie navali. Questo luogo \u00e8 stato scoperto nel XVIII secolo nel territorio della Citt\u00e0 del Vaticano, dietro Castel Sant'Angelo. Scavi successivi ne hanno rivelato la planimetria. La costruzione aveva tribune scoperte e la superficie era di circa un sesto la naumachia augustea. In assenza di qualsiasi testo, bisogna supporre che sia stato usato solamente al tempo di Traiano.\nNondimeno, se le fonti dell'ultimo Impero Romano e la persistenza nel medioevo in termini di toponimia di \"naumachia\" e \"dalmachia\" nel luogo sono portate in considerazione, esisteva ancora nel V secolo. Inoltre, la presenza di gradinate sul suo perimetro indica chiaramente che in quel luogo si tenevano spettacoli abitualmente. Considerando che, secondo i Fasti di Ostia, lo spettacolo di inaugurazione della costruzione coinvolse 127 coppie di gladiatori, ci\u00f2 fa pensare che come accadde con l'anfiteatro, il limitato spazio disponibile nel bacino di Traiano port\u00f2 a semplificare lo scenario navale, pur insistendo sulla qualit\u00e0 dei singoli combattimenti, fatti da veri gladiatori e non da una massa di prigionieri senza addestramento. \nSotto questa forma, e disponendo ormai di un sito apposito, le naumachie poterono esistere per molti secoli senza che le nostre fonti sugli spettacoli, peraltro meno numerose a partire dall'epoca antoniniana, li giudichino degni di menzione: avevano perso il loro carattere eccezionale ed impressionante.\nNelle province, l'influenza della naumachia romana \u00e8 facilmente percepibile, ma limitata e ridotta a locali ed innocui giochi navali e ricostruzioni. Una competizione che andava sotto il nome di \"naumaciva\" era parte dei Giochi Panatenaici tra efebi ateniesi dal periodo dei flavi in avanti. Venne a rimpiazzare le regate che erano celebrate precedentemente come preludio a queste celebrazioni. Se si tiene conto di Decimo Magno Ausonio, una \"naumachia\" era tenuta sul fiume Moselle dalla giovent\u00f9 locale.\nNaumachie moderne.\nLa caduta dell'impero romano non determina la fine delle naumachie. In effetti, ne ebbero luogo delle altre nel corso dei secoli successivi, particolarmente nel 1550 a Rouen per il re Enrico II di Francia o nel 1807 a Milano per l'imperatore Napoleone I.\nNel 1690 in occasione delle nozze del figlio Odoardo II Farnese con Dorotea Sofia di Neuburg, il duca Ranuccio II Farnese fece scavare una grande peschiera al termine dell'ampio viale centrale del parco ducale di Parma, al fine di rappresentarvi una spettacolare naumachia.\nEdifici.\nNaumachia di Cesare.\nLa naumachia di Cesare (\"naumachia Caesaris\") fu una semplice fossa, scavata \"in more cochleae\", ossia con andamento spiraliforme, con una profondit\u00e0 che dovette raggiungere gli 11 o 12 m, in modo da consentire all'acqua di filtrare dal terreno. Sappiamo che si trovava nel Campo Marzio, probabilmente in corrispondenza della depressione centrale dove era presente la \"Palus Caprae\" e dove pi\u00f9 tardi venne sistemato lo \"stagnum Agrippae\" (\"stagno di Agrippa\"). Non potendo essere svuotata, se ne decise il riempimento nel 43 a.C..\nNaumachia di Augusto.\nLa naumachia d'Augusto (\"naumachia Augusti\") \u00e8 pi\u00f9 conosciuta: nelle \"Res Gest\u00e6\", Augusto medesimo indica che il bacino misurava 1800 piedi romani su 1200 (circa 533 x 355 m). Plinio afferma che al centro del bacino, molto probabilmente di forma rettangolare, si trovava un'isola collegata all'argine con un ponte. Il bacino era rifornito dall'acquedotto dell\"Aqua Alsietina\", appositamente costruito da Augusto per la sua alimentazione, poteva riempirlo in 15 giorni. Un canale navigabile permetteva l'accesso alle navi provenienti dal Tevere, oltrepassato da un ponte mobile (\"pons naumachiarius\").\nNaumachia di Claudio.\nNon fu cos\u00ec per la naumachia di Claudio. Le due flotte contavano ognuna 50 vascelli, corrispondente alle unit\u00e0 di ciascuna delle due flotte militari con base a Miseno ed a Ravenna. Grazie all'ampia superficie del lago Fucino, di cui solo una parte, circoscritta da pontili, fu usata per l'occasione, le navi poterono procedere con varie manovre d'avvicinamento e speronaggio. La naumachia di Claudio riproduceva realmente una battaglia navale.\nLuoghi dedicati alle naumachie.\nUna larga conduttura scoperta sulle pendici del Gianicolo al di sopra della chiesa di San Cosimato costituisce la prima testimonianza archeologica sulla localizzazione della naumachia, dell'acquedotto come anche del bosco dei Cesari. Un'altra ipotesi sulla localizzazione esatta del monumento lo situa tra la via Aurelia a nord e la chiesa di San Francesco a Ripa a sud-est, in corrispondenza di un'ansa del Tevere. Il viadotto repubblicano sulla via Aurelia vicino a San Crisogono potrebbe essere servito da canale di scarico per l'invaso..\nIl bacino augusteo rimase attivo per poco: fu circondato ed in parte rimpiazzato gi\u00e0 durante il regno d'Augusto dal \"nemus C\u00e6sarum\" (bosco sacro ai Cesari), pi\u00f9 avanti ribattezzato in onore dei nipoti di Augusto, \"nemus Gaii et Luci\" (\"bosco di Gaio e Lucio\"). Restaurato sotto Tiberio, vi si tennero spettacoli sotto gli imperatori Nerone e Tito. La zona fu probabilmente invasa da costruzioni fin dalla fine del I secolo e la naumachia era certamente abbandonata all'epoca di Alessandro Severo.\nNaumachie di Domiziano e di Traiano.\nDa Svetonio sappiamo che un edificio per i combattimenti navali venne realizzato da Domiziano, avendo scavato un bacino presso il Tevere. Successivamente pietre provenienti dall'edificio furono riutilizzate per il restauro del Circo Massimo, danneggiato da un incendio sotto Traiano.\nUna naumachia venne inaugurata da Traiano nel 109, forse identificabile con una citata nei Cataloghi regionari come esistente nell'Ager Vaticanus e forse restaurata da Filippo l'Arabo nel 247.\nAcqua negli anfiteatri.\nL'immissione d'acqua negli anfiteatri solleva numerose domande. Innanzi tutto, questi luoghi non servivano esclusivamente per le naumachie e dovevano essere disponibili per cacce e lotte tra gladiatori. L'alternanza rapida tra spettacoli terrestri ed acquatici sembra essere stata la principale attrazione di quest'innovazione. Cassio Dione lo sottolinea quando si riferisce alla naumachia di Nerone; Marziale fa lo stesso parlando di quella di Tito nel Colosseo. Lo studio delle sole fonti scritte non fornisce alcuna informazione sulle modalit\u00e0 pratiche di questa prestazione.\nL'archeologia non fornisce nessun indizio su come il seminterrato del Colosseo da allora \u00e8 stato modificato. Solamente due edifici provinciali, quelli a Verona e a M\u00e9rida, in Spagna, sono capaci di fornire prove tecniche.\nLa fossa centrale dell'anfiteatro di Verona era pi\u00f9 profonda delle stanze normalmente trovate sotto l'arena, e serviva come bacino. Era collegato a due condutture assiali. Uno, circolando sotto la galleria ovest dell'arena non era stata collegata al sistema di drenaggio ed ha dovuto essere collegata ad un acquedotto per riempire il bacino. Il condotto est, che circolava pi\u00f9 profondamente, doveva essere destinato ad evacuare le acque verso l'Adige. Il bacino dell'anfiteatro di M\u00e9rida ha rivelato un fosso ancora meno profondo di quello di Verona: 1,50 m. Poich\u00e9 \u00e8 cos\u00ec poco profondo - meno dell'altezza di un uomo in posizione eretta - non pu\u00f2 essere confuso con una camera di servizio sotterranea. Questo bacino inoltre era fornito di scale e coperto di un rivestimento in stagno simile a quello delle piscine delle terme. Aveva anche due condotti assiali. Il condotto occidentale doveva essere collegato ad un acquedotto che passava non lontano dal monumento (acquedotto San Lazaro).\nLe dimensioni dei due bacini escludono tuttavia che si siano mai tenute naumachie, anche semplificate: quello di M\u00e9rida misura solo 18.5 x 3.7 metri. Solamente il pi\u00f9 modesto di spettacoli d'acqua potrebbe avere avuto luogo qui. Di conseguenza, anche supponendo che il Colosseo abbia posseduto un bacino simile prima della realizzazione dell'ipogeo, occorre ammettere che per realizzare le naumachie, si faceva leggermente straripare per dare l'illusione di uno strato d'acqua che copriva tutta la superficie dell'arena attorno alle navi, che in questo caso erano solo due, dato che la superficie disponibile era relativamente pi\u00f9 piccola rispetto a quella dei grandi bacini."}
{"id": "1016229", "revid": "93556", "url": "https://it.wikipedia.org/wiki?curid=1016229", "title": "Artemisia riceve le ceneri di Mausolo", "text": "Artemisia riceve le ceneri di Mausolo, noto anche come \"Sofonisba riceve la coppa avvelenata\", \u00e8 un dipinto a olio su tela (142x153 cm) realizzato nel 1634 dal pittore Rembrandt Harmenszoon Van Rijn.\nL'opera, conservata nel Museo del Prado, \u00e8 firmata e datata \"REMBRANDT F:1634\".\nIconografia.\nL'iconografia dell'opera \u00e8 tuttora poco chiara: una giovane donna, identificata con una regina per le vesti ricche e i gioielli preziosi, riceve da una serva una coppa. La scena richiama due episodi famosi, quello di Artemisia e quello di Sofonisba.\nArtemisia, alla morte del marito Mausolo, volle berne le ceneri per far vivere l'amato con s\u00e9 e in s\u00e9. Sofonisba, fatta prigioniera da Massinissa, per non cadere nelle mani dei romani si uccise bevendo del veleno.\nNella figura di Artemisia-Sofonisba, proprio in quanto simbolo dell'amore coniugale, si vuole vedere il ritratto della moglie del pittore, Saskia van Uylenburch."}
{"id": "1016231", "revid": "12290", "url": "https://it.wikipedia.org/wiki?curid=1016231", "title": "Ultimate Nightmare", "text": ""}
{"id": "1016234", "revid": "287204", "url": "https://it.wikipedia.org/wiki?curid=1016234", "title": "Aerospatiale SA 330 Puma", "text": ""}
{"id": "1016235", "revid": "17351", "url": "https://it.wikipedia.org/wiki?curid=1016235", "title": "Aerospatiale Puma", "text": ""}
{"id": "1016237", "revid": "17351", "url": "https://it.wikipedia.org/wiki?curid=1016237", "title": "SA 330 Puma", "text": ""}
{"id": "1016239", "revid": "17351", "url": "https://it.wikipedia.org/wiki?curid=1016239", "title": "A\u00e9rospatiale SA 330", "text": ""}
{"id": "1016240", "revid": "17351", "url": "https://it.wikipedia.org/wiki?curid=1016240", "title": "Aerospatiale SA 330", "text": ""}
{"id": "1016241", "revid": "870294", "url": "https://it.wikipedia.org/wiki?curid=1016241", "title": "Giulio Paolini", "text": "Biografia.\nDopo l'infanzia trascorsa a Bergamo, nel 1952 si trasferisce con la famiglia a Torino. Frequenta l'Istituto Tecnico Industriale Statale per le Arti Grafiche e Fotografiche, diplomandosi nel 1959 nella sezione di Grafica. Fin da giovane si interessa all'arte, prima frequentando musei e gallerie e consultando periodici d'arte, poi, verso la fine degli anni cinquanta, sperimentando le prime prove pittoriche. La scoperta della grafica di impronta moderna durante gli studi e la presenza in casa di riviste d'architettura \u2013 il fratello maggiore, Cesare (Genova, 1937-Torino, 1983), \u00e8 architetto, autore della celebre opera di radical design \"Sacco\" \u2013 contribuiscono a orientarlo ad una linea di ricerca tesa verso l'azzeramento dell'immagine. Nel 1960 realizza la sua opera d'esordio, \"Disegno geometrico\", costituita dalla squadratura a inchiostro della superficie di una tela dipinta a tempera bianca. Questo gesto preliminare di qualsiasi rappresentazione rimarr\u00e0 il punto di \u201ceterno ritorno\u201d dell'universo di pensiero paoliniano: momento topico e istante originario che rivela l'artista a s\u00e9 stesso, rappresenta il fondamento concettuale di tutto il suo lavoro futuro.\nNei primi anni sessanta Paolini sviluppa la propria ricerca focalizzando l'attenzione sui componenti stessi del quadro, sugli strumenti del pittore e sullo spazio della rappresentazione. Nella sua prima mostra personale, nel 1964 a Roma alla Galleria La Salita diretta da Gian Tommaso Liverani, presenta una serie di pannelli di legno grezzo appoggiati alla parete, che suggeriscono l'idea di una mostra in allestimento. L'esposizione \u00e8 visitata da Carla Lonzi e Marisa Volpi, che di l\u00ec a poco scriveranno i primi testi critici sul giovane artista. Nel 1965 Paolini introduce la fotografia, che gli consente di estendere la propria indagine alla relazione tra autore e opera (\"Delfo\", 1965; \"1421965\", 1965). Nello stesso anno, grazie a Carla Lonzi, conosce Luciano Pistoi, titolare della Galleria Notizie a Torino, che lo avvicina a una nuova cerchia di amici e collezionisti e diventa il suo principale mercante fino all'inizio degli anni settanta.\nTra il 1967 e il 1972 il critico Germano Celant lo invita a partecipare alle mostre sull'Arte Povera, che sanciscono l'associazione del suo nome a questa tendenza. Di fatto, la posizione di Paolini si distingue nettamente dal clima vitalistico e dalla \u201cfenomenologia esistenziale\u201d che distingue le proposizioni degli artisti appoggiati da Celant. Paolini dichiara ripetutamente la sua intima appartenenza alla storia dell\u2019arte e si identifica in modo programmatico con l'io collettivo degli artisti che lo hanno preceduto. A questo intento, estraneo al panorama militante della fine degli anni sessanta, vanno ricondotte alcune tra le sue opere pi\u00f9 note: \"Giovane che guarda Lorenzo Lotto\" (1967), gli \u201cautoritratti\u201d da Poussin e da Rousseau (1968) e i quadri in cui riproduce particolari di dipinti antichi (\"L'ultimo quadro di Diego Vel\u00e1zquez\", 1968; \"Lo studio\", 1968). Tra i principali riferimenti paoliniani di questi anni figurano Jorge Luis Borges, cui rende pi\u00f9 volte omaggio, e Giorgio De Chirico, dal quale prende in prestito la frase costitutiva del lavoro \"Et.quid.amabo.nisi.quod.\u00e6nigma est\" (1969).\nGli anni settanta coincidono con i primi riconoscimenti ufficiali: dalle mostre all'estero che lo inscrivono nel circuito delle gallerie d'avanguardia internazionali, alle prime esposizioni nei musei. Nel 1970 partecipa alla Biennale di Venezia con l'opera \"Elegia\" (1969), in cui utilizza per la prima volta un calco in gesso di un soggetto antico: si tratta di un calco dell'occhio del \"David\" di Michelangelo con un frammento di specchio applicato sulla pupilla. Tra le tematiche di rilievo in questo decennio figura lo sguardo retrospettivo sul proprio lavoro: dalla citazione letterale di dipinti illustri giunge all'autocitazione, proponendo una storicizzazione in prospettiva delle sue opere. Lavori come \"La visione \u00e8 simmetrica?\" (1972) o \"Teoria delle apparenze\" (1972) alludono all'idea del quadro come contenitore potenziale di tutte le opere passate e future. Nella stessa linea d'intenti si colloca anche il motivo della prospettiva (\"La Doublure\", 1972-73): la visione prospettica disegna uno spazio illusorio, che crea una distanza fondamentale rispetto all'opera. Altro tema indagato con particolare interesse in questo periodo \u00e8 quello del doppio e della copia, che trova espressione soprattutto nel gruppo di lavori intitolati \"Mimesi\" (1975-76), costituiti da due calchi in gesso di una statua antica collocati uno di fronte all'altro, a porre in questione il concetto stesso di riproduzione e rappresentazione.\nGli anni ottanta costituiscono il periodo pi\u00f9 denso di mostre e retrospettive, accompagnate da importanti pubblicazioni monografiche. Nella prima met\u00e0 del decennio inizia ad affermarsi una dimensione esplicitamente teatrale, segnata da lavori e allestimenti articolati nello spazio e contraddistinti da frammentazione e dispersione (\"La caduta di Icaro\", 1982; \"Melanconia ermetica\", 1983), nonch\u00e9 dall'introduzione di figure teatrali, quali i \"valets de chambre\" settecenteschi e altre controfigure dell'autore, indumenti e oggetti (\"Place des Martyrs\", 1983; \"Trionfo della rappresentazione\", 1984; \"Les instruments de la passion\", 1986). La poetica paoliniana si arricchisce notevolmente di attributi letterari e riferimenti mitologici; il repertorio iconografico si estende fino a includere immagini cosmiche. Negli ultimi anni ottanta la riflessione paoliniana verte principalmente sull'atto stesso dell'esporre. A partire dalla personale al Mus\u00e9e des Beaux-Arts di Nantes nel 1987 il concetto di esposizione si configura progressivamente come \u201copera delle opere\u201d: gli allestimenti privilegiano una visione associativa e dialogica dei lavori esposti.\nNel corso degli anni novanta l'approfondimento dell'idea di esposizione si declina in altre e nuove modalit\u00e0: gli allestimenti, sempre pi\u00f9 complessi, osservano spesso una tipologia additiva (serialit\u00e0, giustapposizione), oppure centrifuga (dispersione o disseminazione a partire da un nucleo centrale) o centripeta (concentrazione e sovrapposizione implosiva). Il luogo dell'esposizione diventa il palcoscenico per eccellenza del \u201cteatro dell'opera\u201d, ossia dell'opera nel suo farsi e disfarsi: il luogo che definisce l'eventualit\u00e0 stessa del suo accadere (\"Esposizione universale\", 1992; \"Teatro dell'opera\", 1993; \"Essere o non essere\", 1995). Il compimento dell'opera \u00e8 peraltro costantemente differito, lasciando lo spettatore in un'attesa perenne: la stessa che l'artista sperimenta sempre da capo al suo tavolo di lavoro, nell'attesa che l'opera si manifesti.\nNegli anni duemila acquista particolare rilievo \u2013 tanto nelle opere quanto negli scritti \u2013 un altro tema particolarmente caro a Paolini: l'identit\u00e0 dell'autore, la sua condizione di spettatore, il suo mancato contatto con l'opera, che sempre lo precede e lo supera.\nLa poetica e la pratica artistica di Paolini si connotano, nel suo complesso, come una meditazione autoriflessiva sulla dimensione dell'arte, sulla sua \u201cclassicit\u00e0\u201d senza tempo e sulla sua prospettiva senza punto di fuga. Attraverso la fotografia, il collage, il calco in gesso e il disegno l'intento \u00e8 sempre di nuovo quello di indagare, con grande rigore concettuale, la natura tautologica e nello stesso tempo \u201cmetafisica\u201d della pratica artistica.\nAttivit\u00e0 espositiva.\nA partire dalla prima personale nel 1964 a Roma, Paolini ha esposto in gallerie e musei di tutto il mondo. \nLa collaborazione con le gallerie d'avanguardia italiane degli anni sessanta e settanta (La Salita, Roma; Galleria Notizie, Torino; Galleria dell'Ariete, Milano; Galleria del Leone, Venezia; La Tartaruga, Roma; L'Attico, Roma; Studio Marconi, Milano; Modern Art Agency, Napoli) \u00e8 integrata rapidamente dalla regolare presenza in importanti gallerie straniere (dal 1971 Paul Maenz, Colonia; dal 1972 Sonnabend, New York; dal 1973 Annemarie Verna, Zurigo; dal 1976 Yvon Lambert, Parigi; dal 1977 Lisson Gallery, Londra). \nDagli anni ottanta, Paolini \u00e8 rappresentato principalmente dalle gallerie Christian Stein, Milano; Massimo Minini, Brescia; Alfonso Artiaco, Napoli; Yvon Lambert, Parigi e Marian Goodman, New York. \nLe grandi antologiche nei musei prendono avvio verso la fine degli anni settanta (Istituto di Storia dell'Arte dell'Universit\u00e0 di Parma, Parma, 1976; St\u00e4dtisches Museum, M\u00f6nchengladbach, 1977; Mannheimer Kunstverein, Mannheim, 1977; Museo Diego Aragona Pignatelli Cortes, Napoli, 1978; Stedelijk Museum, Amsterdam/The Museum of Modern Art, Oxford, 1980) per culminare nella seconda met\u00e0 degli anni ottanta (Le Nouveau Mus\u00e9e, Villeurbanne, 1984, itinerante a Montr\u00e9al, Vancouver e Charleroi; Staatsgalerie Stuttgart, Stoccarda, 1986; Castello di Rivoli, Rivoli, 1986; Galleria Nazionale d'Arte Moderna, Roma, 1988; Galleria Comunale d'Arte Moderna, Villa delle Rose, Bologna, 1990). Tra le personali pi\u00f9 recenti si distinguono quelle di Graz (Neue Galerie im Landesmuseum Joanneum, 1998), Torino (Galleria Civica d'Arte Moderna e Contemporanea, 1999), Verona (Galleria d'Arte Moderna e Contemporanea Palazzo Forti, 2001), Milano (Fondazione Prada, 2003), Winterthur (Kunstmuseum, 2005) e M\u00fcnster (Westf\u00e4lisches Landesmuseum f\u00fcr Kunst und Kulturgeschichte, 2005).\nLe mostre collettive, innumerevoli a partire dalla partecipazione al \"Premio Lissone\" nel 1961, includono le esposizioni legate all'Arte Povera (1967-1971, 1984-85, 1997, 2001-02), le principali rassegne internazionali di arte italiana e numerose tra le pi\u00f9 significative mostre dedicate agli sviluppi artistici della seconda met\u00e0 del XX secolo (a titolo indicativo: \"Vitalit\u00e0 del negativo\", Roma 1970; \"Contemporanea\", Roma 1973; \"Projekt '74\", Colonia 1974; \"Europe in the Seventies\", Chicago e itinerante negli Stati Uniti 1977-78; \"Westkunst\", Colonia 1981; \"'60-'80: Attitudes/concepts/images\", Amsterdam 1982; \"An International Survey of Recent Painting and Sculpture\", New York 1984; \"The European Iceberg\", Toronto 1985; \"Transformations in Sculpture\", New York 1985; \"Bilderstreit\", Colonia 1989; \"1965-1975: Reconsidering the Object of Art\", Los Angeles 1995; \"The Last Picture Show: Artists Using Photography, 1960-82\", Minneapolis e itinerante 2003-05). Paolini ha partecipato diverse volte alla Documenta di Kassel (1972, 1977, 1982, 1992) e alla Biennale di Venezia (1970, 1976, 1978, 1980, 1984, 1986, 1993, 1995, 1997).\nCollaborazioni teatrali.\nNel corso della sua attivit\u00e0 Paolini ha realizzato anche diverse scenografie teatrali: a partire dalle scene e dai costumi per il \"Bruto II\" di Vittorio Alfieri per la regia di Gualtiero Rizzi nel 1969, fino alle collaborazioni con Carlo Quartucci e la Zattera di Babele negli anni ottanta. Tra i progetti pi\u00f9 recenti si distinguono le scene ideate per le \"Valchirie\" (2005) e il \"Parsifal\" (2007) di Richard Wagner al Teatro San Carlo a Napoli per la regia di Federico Tiezzi.\nBibliografia.\nFin dagli esordi Paolini ha accompagnato la sua produzione con riflessioni scritte e note di commento, considerate come elementi complementari e paralleli all'immagine. \nLa sua prima raccolta di testi, \"Idem\", \u00e8 pubblicata da Einaudi nel 1975 con un saggio di Italo Calvino. \nTra le raccolte recenti si ricordano: la trilogia \"Lezione di pittura\", \"Black out\" e \"Giro di boa\" edita fra il 1994 e il 1998 (Exit Edizioni, Ravenna), \"Quattro passi. Nel museo senza muse\" (Einaudi, Torino 2006), \"Dall'Atlante al Vuoto. In ordine alfabetico\" (Mondadori Electa, Milano 2010) e \"L'autore che credeva di esistere\" (Johan &amp; Levi, Milano 2012). Nel 1995 Maddalena Disch ha curato un'edizione integrale degli scritti e delle interviste (\"Giulio Paolini: la voce del pittore. Scritti e interviste 1965-1995\", ADV Publishing House, Lugano).\nLa prima monografia sull'artista, a cura di Germano Celant, \u00e8 stata pubblicata nel 1972 a New York presso la Sonnabend Press. Le pi\u00f9 significative pubblicazioni dedicate a Giulio Paolini, comprensive di antologie critiche e ricche documentazioni, sono costituite dai volumi realizzati in occasione delle mostre personali di Parma (1976), Ravenna (1985, \"Giulio Paolini. Tutto qui\", Edizioni Essegi, Ravenna), Stoccarda (1986), Roma (1988), Graz (1998) e Milano (2003). Nel 1990 Francesco Poli ha curato una monografia per le Edizioni Lindau di Torino. Nel 1992 Marco Noire ha pubblicato \"Impressions graphiques. L'opera grafica 1967-1992 di Giulio Paolini\", un catalogo generale delle edizioni grafiche.\nNel 2008 \u00e8 uscito in due volumi presso l'editore Skira di Milano il Catalogo ragionato delle opere dal 1960 al 1999, curato da Maddalena Disch."}
{"id": "1016242", "revid": "17351", "url": "https://it.wikipedia.org/wiki?curid=1016242", "title": "SA 330", "text": ""}
{"id": "1016243", "revid": "17351", "url": "https://it.wikipedia.org/wiki?curid=1016243", "title": "A\u00e9rospatiale Puma", "text": ""}
{"id": "1016245", "revid": "17351", "url": "https://it.wikipedia.org/wiki?curid=1016245", "title": "A\u00e9rospatiale AS 332 Super Puma", "text": ""}
{"id": "1016246", "revid": "17351", "url": "https://it.wikipedia.org/wiki?curid=1016246", "title": "A\u00e9rospatiale Super Puma", "text": ""}
{"id": "1016247", "revid": "17351", "url": "https://it.wikipedia.org/wiki?curid=1016247", "title": "Aerospatiale Super Puma", "text": ""}
{"id": "1016248", "revid": "22414", "url": "https://it.wikipedia.org/wiki?curid=1016248", "title": "Rivendell", "text": ""}
{"id": "1016249", "revid": "17351", "url": "https://it.wikipedia.org/wiki?curid=1016249", "title": "AS 332 Super Puma", "text": ""}
{"id": "1016250", "revid": "767487", "url": "https://it.wikipedia.org/wiki?curid=1016250", "title": "Scuola di polizia 3 - Tutto da rifare", "text": "Scuola di polizia 3 - Tutto da rifare (\"Police Academy 3: Back in Training\") \u00e8 un film del 1986 diretto da Jerry Paris.\nTrama.\nDue scuole di polizia sono in competizione tra loro: quella del comandante Lassard e quella di Mauser, un ex tenente subalterno del fratello di Lassard che ha fatto carriera e fondato una scuola tutta sua. Anche il tenente Proctor, il suo fido leccapiedi, decide di seguire il suo mentore. Visto che \u00e8 in atto una competizione e non ci sono fondi a sufficienza per entrambe le accademie, la commissione inviata dovr\u00e0 decidere quale delle due sar\u00e0 la pi\u00f9 meritoria. Per ottenere la vittoria, il perfido Mauser prima decide di ingraziarsi il governatore con una sviolinata che finisce in magra figura. Poi fa infiltrare Blankes e Copeland nella scuola di Lassard per combinare disastri.\nMentre Mahoney, Hightower, Jones e Tackleberry hanno ormai dimostrato la loro professionalit\u00e0, altri soggetti arrivano ad arruolarsi, tra cui un giapponese in un programma di scambio con la polizia nipponica. Questi prima si arruola con la scuola di Mauser, ma viene rifiutato e sbolognato a quella di Lassard. Anche lo sfortunato signor Sweetchuck decide di arruolarsi. Lo fa per difendersi dalle continue rapine che subisce nel suo negozio. Per sua sfortuna il suo vecchio persecutore, Zed, si arruola. Anche come collega, non manca mai di vessarlo di continuo, a volte anche involontariamente.\nLa competizione con la scuola di Mauser \u00e8 serrata, ma nonostante lui e il fido Proctor inventino scherzi per causare brutte figure la situazione resta incerta.\nL'ultimo giorno \u00e8 quello della verit\u00e0, la Commissione deve infatti prendere la decisione finale.\nDurante un party del governatore dello Stato, una banda di rapinatori preleva tutti i soldi e i gioielli e prende in ostaggio il governatore. Il drappello di poliziotti di Mauser fallisce nel suo compito di protezione. Molti di essi, infatti, si lasciano sopraffare dal terrore, mentre a salvare la situazione interviene all'ultimo il gruppo del comandante Lassard. Giustizia \u00e8 fatta e la commissione dichiara vincitrice la scuola di Lassard."}
{"id": "1016251", "revid": "17351", "url": "https://it.wikipedia.org/wiki?curid=1016251", "title": "AS 332", "text": ""}
{"id": "1016254", "revid": "93685", "url": "https://it.wikipedia.org/wiki?curid=1016254", "title": "Sofonisba riceve la coppa avvelenata", "text": ""}
{"id": "1016255", "revid": "1522738", "url": "https://it.wikipedia.org/wiki?curid=1016255", "title": "A\u00e9rospatiale AS 532 Cougar", "text": ""}
{"id": "1016256", "revid": "17351", "url": "https://it.wikipedia.org/wiki?curid=1016256", "title": "Aerospatiale AS 532 Cougar", "text": ""}
{"id": "1016258", "revid": "17351", "url": "https://it.wikipedia.org/wiki?curid=1016258", "title": "Aerospatiale Cougar", "text": ""}
{"id": "1016259", "revid": "17351", "url": "https://it.wikipedia.org/wiki?curid=1016259", "title": "A\u00e9rospatiale Cougar", "text": ""}
{"id": "1016261", "revid": "17351", "url": "https://it.wikipedia.org/wiki?curid=1016261", "title": "AS 532 Cougar", "text": ""}
{"id": "1016262", "revid": "17351", "url": "https://it.wikipedia.org/wiki?curid=1016262", "title": "AS 532", "text": ""}
